<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SkU-00376">
  <teiHeader>
    <fileDesc>
      <titleStmt>
        <title>Skattefusk, svartjobb och social dumpning</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Skattefusk, svartjobb och social dumpning</title>
          <idno type="rdwebb">H102Sk376</idno>
          <rs type="number">Sk376</rs>
          <orgName type="comitteeAbbreviation">SkU</orgName>
          <ref type="dokument_url_text">http://data.riksdagen.se/dokument/H102Sk376/text</ref>
          <ref type="dokument_url_html">http://data.riksdagen.se/dokument/H102Sk376</ref>
          <ref type="dokumentstatus_url_xml">http://data.riksdagen.se/dokumentstatus/H102Sk376</ref>
          <ref type="doc">http://data.riksdagen.se/fil/904647F3-EF0D-4E70-BEF7-CCF38C5983B7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-sdXWU9Yo9hcqKHb1SuD4C" type="signed"/>
        <correspContext corresp="i-sdXWU9Yo9hcqKHb1SuD4C">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-RnWtNUQCpycyMXbuRLTXcR"/>
        </correspContext>
        <correspAction xml:id="i-8xGo7eLjSDnxhRFhz4F38R" type="numbering">
          <date when="2013-10-07"/>
        </correspAction>
        <correspAction xml:id="i-HTcKwEmXygT1G2ADxpbb7b" type="submission">
          <date when="2013-10-03"/>
        </correspAction>
        <correspAction xml:id="i-MyzMGut8S9We2WCkpWaTZC" type="transfer">
          <date when="2013-10-03"/>
        </correspAction>
        <correspAction xml:id="i-4LkdjTLXfNArYi5wKBVXRR" type="assigned"/>
        <correspContext corresp="i-4LkdjTLXfNArYi5wKBVXRR">
          <ref type="assignedTo">Skatteutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-7kxwX8nwtyojQ1jUpZbAu5" type="TOC">
          <head xml:id="i-B4nxTxiyepP7nv5SxBbzg7">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 6
            </item>
            <item>
              4 Nationell handlingsplan mot skattefusk, svartjobb och socialdumpning
              6
            </item>
            <item>
              5 Åtgärder mot skattefusk 7
            </item>
            <item>
              5.1 Mer resurser till Skatteverket 7
            </item>
            <item>
              5.2 Stoppa avancerad skatteplanering 7
            </item>
            <item>
              5.3 Skatteläckage vid utflyttning 8
            </item>
            <item>
              5.4 Kassaregister – lika regler för alla 9
            </item>
            <item>
              6 Åtgärder mot svartjobb 9
            </item>
            <item>
              6.1 Personalliggare och oanmälda arbetsplatsbesök 9
            </item>
            <item>
              6.2 Individuell redovisning av skatter och arbetsgivaravgifter
              10
            </item>
            <item>
              6.3 Tydligare villkor för F-skatt 11
            </item>
            <item>
              7 Åtgärder mot social dumpning 12
            </item>
            <item>
              7.1 Hög organisationsgrad ger kollektivavtalsmodellen legitimitet
              12
            </item>
            <item>
              7.2 Stärk den svenska kollektivavtalsmodellen – riv upp lex Laval
              12
            </item>
            <item>
              7.2.1 Tilläggsdirektiv till Utstationeringskommittén 14
            </item>
            <item>
              7.2.2 Förändra utstationeringsdirektivet 14
            </item>
            <item>
              7.2.3 Juridiskt bindande socialt protokoll 14
            </item>
            <item>
              7.2.4 Permanent skydd för den svenska kollektivavtalsmodellen
              15
            </item>
            <item>
              7.3 Krav på förhandlingsbehörig representant 15
            </item>
            <item>
              7.4 Facken måste kunna kontrollera att avtal följs 15
            </item>
            <item>
              7.5 Förhindra skatteplanering vid utstationering 16
            </item>
            <item>
              7.6 Företagsstöd endast till dem som sköter sig 16
            </item>
            <item>
              7.7 Huvudentreprenören ska ta ansvar för missförhållanden 17
            </item>
            <item>
              7.8 Bekämpa oseriös åkeriverksamhet 18
            </item>
            <item>
              7.9 Arbetskraftsinvandring från länder utanför EES och Schweiz
              18
            </item>
            <item>
              7.9.1 Arbetserbjudandet måste göras rättsligt bindande 20
            </item>
            <item>
              7.9.2 Ingen koncentration till arbetsplatser med dåliga förhållanden
              21
            </item>
            <item>
              7.9.3 Vandelsprövning av presumtiva arbetsgivare 21
            </item>
            <item>
              7.9.4 Skärp försörjningskravet 21
            </item>
            <item>
              7.9.5 De som avslöjar missförhållanden ska inte utvisas 22
            </item>
            <item>
              7.9.6 Staten har ansvar 22
            </item>
            <item>
              7.9.7 Stärk migrantarbetares rättigheter 22
            </item>
            <item>
              7.10 Rättvisare och effektivare regler mot utnyttjande av papperslösa
              23
            </item>
            <item>
              8 Åtgärder för en bättre offentlig upphandling 24
            </item>
            <item>
              8.1 Kollektivavtalsenliga villkor 25
            </item>
            <item>
              8.2 Ingen upphandling från företag i skatteparadis 26
            </item>
          </list>
        </div>
        <div type="motProposal" subtype="förslag">
          <head xml:id="i-71FytgBHpXeScet7u5nzn3">
            2 Förslag till riksdagsbeslut
          </head>
          <list style="ol">
            <item xml:id="i-8ocTdkf3uH67r5aJLYKX6z">
              Riksdagen tillkännager för regeringen som sin mening vad som
              anförs i motionen om en nationell handlingsplan mot skattefusk,
              svartjobb och social dumpning.
            </item>
            <item xml:id="i-DYZp6QZXQo1M1tFA1Bk7co">
              Riksdagen tillkännager för regeringen som sin mening vad som
              anförs i motionen om en konsekvensanalys av att helt avskaffa
              möjligheterna till ränteavdrag inom en intressegemenskap.
            </item>
            <item xml:id="i-BmdpLwH5MahMXeiiYUayVd">
              Riksdagen tillkännager för regeringen som sin mening vad som
              anförs i motionen om att införa mer generella regler för att komma
              till rätta med skatteläckage vid utflyttning.
            </item>
            <item xml:id="i-NPrLpk8QCxZiTEEkYEek5L">
              Riksdagen tillkännager för regeringen som sin mening vad som
              anförs i motionen om att återkomma med förslag om kassaregister
              för företag som saknar fast driftsställe i Sverige.
            </item>
            <item xml:id="i-B9tUNmiQyKyTuDyonpCknn">
              Riksdagen tillkännager för regeringen som sin mening vad som
              anförs i motionen om att regeringen ska återkomma med ett förslag
              om personalliggare för byggbranschen i kombination med oannonserade
              kontrollbesök som kan beslutas före de allmänna valen 2014.
            </item>
            <item xml:id="i-3mxyKwBfkzxt2rnWuieZeZ">
              Riksdagen tillkännager för regeringen som sin mening vad som
              anförs i motionen om att utreda vilka branscher som bör omfattas
              av kravet på personalliggare.
            </item>
            <item xml:id="i-QwqHDvwD7b3DnX7mKsYjgb">
              Riksdagen tillkännager för regeringen som sin mening vad som
              anförs i motionen om individuell redovisning av skatter och arbetsgivaravgifter.
            </item>
            <item xml:id="i-MSpyo1nh6GtR87m1ahvfFR">
              Riksdagen tillkännager för regeringen som sin mening vad som
              anförs i motionen om att det ska krävas flera uppdragstagare för
              att godkännas för F-skatt.
            </item>
            <item xml:id="i-Gp2Krj4STvNTG8AmxXRUXg">
              Riksdagen tillkännager för regeringen som sin mening vad som
              anförs i motionen om tidsbegränsad F-skatt.
            </item>
            <item xml:id="i-PzgV6A9rL1jhr8oCDCoEt1">
              Riksdagen tillkännager för regeringen som sin mening vad som
              anförs i motionen om att en avdragsrätt om 40 procent för medlemsavgift
              i facklig organisation bör införas.
            </item>
            <item xml:id="i-Nc1zhAZWQ5Mfbt8x3PXPLk">
              Riksdagen tillkännager för regeringen som sin mening vad som
              anförs i motionen om att riva upp lex Laval. 1
            </item>
            <item xml:id="i-CS67TmZUiYchjatCgDujQ3">
              Riksdagen tillkännager för regeringen som sin mening vad som
              anförs i motionen om tilläggsdirektiv till Utstationeringskommittén.
              1
            </item>
            <item xml:id="i-8Gq4vN6ixpqAMMsZQWgwwY">
              Riksdagen tillkännager för regeringen som sin mening vad som
              anförs i motionen om permanent skydd för den svenska kollektivavtalsmodellen.
              1
            </item>
            <item xml:id="i-T1dCLff2Amy9UJV61ozvnH">
              Riksdagen tillkännager för regeringen som sin mening vad som
              anförs i motionen om att det bör göras ett tillägg i utstationeringslagen
              om att alla utstationerande företag ska ha en förhandlingsbehörig
              företrädare i Sverige. 1
            </item>
            <item xml:id="i-CMN29QfAzt1dgJEEGbTG9x">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ på EU-nivå
              för att säkerställa att fackliga organisationer har möjlighet
              att företräda sina medlemmar gentemot, och inhämta relevant information
              från, myndigheter i andra EU-länder. 1
            </item>
            <item xml:id="i-Fns2ggmZLQmBB2FTUDGkeN">
              Riksdagen tillkännager för regeringen som sin mening vad som
              anförs i motionen om att regeringen inom EU bör driva frågan om
              möjlighet till överprövning av A1-intyg. 2
            </item>
            <item xml:id="i-UPRmeEBLUj8DUiTjr3m5qm">
              Riksdagen tillkännager för regeringen som sin mening vad som
              anförs i motionen om att utreda begränsningar av den s.k. 183-dagarsregeln.
            </item>
            <item xml:id="i-MseaR7DCg1qvdAMXPwhF27">
              Riksdagen tillkännager för regeringen som sin mening vad som
              anförs i motionen om att alla former av företagsstöd som betalas
              ut ska villkoras med att företaget följer lagar och kollektivavtal.
              3
            </item>
            <item xml:id="i-7nN1VHVnnDnbbWRqMG8YNZ">
              Riksdagen tillkännager för regeringen som sin mening vad som
              anförs i motionen om att företag som är etablerade i Sverige och
              som anlitar underentreprenörer eller bemanningsföretag, oavsett
              om dessa är svenska eller utländska, bör göras solidariskt ansvariga
              för inbetalningar av löner, försäkringar, skatter och sociala
              avgifter. 1
            </item>
            <item xml:id="i-HJU2GN4Mwktv58fZCBksZn">
              Riksdagen tillkännager för regeringen som sin mening vad som
              anförs i motionen om bekämpning av oseriös yrkestrafik. 4
            </item>
            <item xml:id="i-ETGAvhUyUrqK4bzeDbyiHV">
              Riksdagen tillkännager för regeringen som sin mening vad som
              anförs i motionen om att regeringen bör återkomma med lagförslag
              om att arbetsgivare är skyldiga att bifoga ett bindande anställningsavtal
              till ansökan om arbetstillstånd. 2
            </item>
            <item xml:id="i-H7zxRQHgbnNw6ftMSL1fvb">
              Riksdagen tillkännager för regeringen som sin mening vad som
              anförs i motionen om riktlinjer för arbetskraftsinvandring. 2
            </item>
            <item xml:id="i-EDjatoRbRM7Qbxf5DbrVbX">
              Riksdagen begär att regeringen återkommer med lagförslag om hur
              en vandelsprövning av presumtiva arbetsgivare kan utformas. 2
            </item>
            <item xml:id="i-A3VxetM2GsR3fCxmgPtTzv">
              Riksdagen tillkännager för regeringen som sin mening vad som
              anförs i motionen om restriktivitet med arbetstillstånd i de fall
              anställningen inte avser heltidsarbete. 2
            </item>
            <item xml:id="i-PwSp9ooHnBioypyefsRwma">
              Riksdagen tillkännager för regeringen som sin mening vad som
              anförs i motionen om att den som beviljats arbetstillstånd hos
              en arbetsgivare som brutit mot anställningsavtalet bör få stanna
              i Sverige hela tillståndstiden ut för att söka ny anställning.
              2
            </item>
            <item xml:id="i-WgMboY9wm5Cbe1ViWTBqpW">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till ett
              utökat samarbete mellan berörda myndigheter och partsorganisationerna
              på arbetsmarknaden för att bekämpa och beivra människohandel kopplad
              till arbetskraftsinvandring. 2
            </item>
            <item xml:id="i-TkD4z4aEsRTiSVPiMpKFst">
              Riksdagen tillkännager för regeringen som sin mening vad som
              anförs i motionen om att Sverige bör ratificera FN:s migrantarbetarkonvention
              samt verka internationellt för dess genomförande. 5
            </item>
            <item xml:id="i-TgtZDBVTVtNvzDXRzAbEcX">
              Riksdagen tillkännager för regeringen som sin mening vad som
              anförs i motionen om att regeringen bör återkomma med lagförslag
              om att avkriminalisera papperslösa som försörjer sig genom att
              arbeta. 2
            </item>
            <item xml:id="i-TiyLKaLJkdKTcTTWEkCjza">
              Riksdagen tillkännager för regeringen som sin mening vad som
              anförs i motionen om att regeringen bör återkomma med lagförslag
              om att papperslösa som försörjer sig genom att arbeta ska kunna
              få skadestånd för kränkande behandling. 2
            </item>
            <item xml:id="i-5UdmD5JaFq7yWT9hKUPFb6">
              Riksdagen tillkännager för regeringen som sin mening vad som
              anförs i motionen om att krav på kollektivavtalsenliga villkor
              bör ställas vid all offentlig upphandling inom den statliga sektorn.
              6
            </item>
            <item xml:id="i-WSjHz6tejmk3tKBSxWBcbC">
              Riksdagen tillkännager för regeringen som sin mening vad som
              anförs i motionen om att det i lagen om offentlig upphandling
              (LOU) även bör tydliggöras ytterligare att villkor motsvarande
              kollektivavtalsvillkor kan ställas vid en offentlig upphandling.
              6
            </item>
            <item xml:id="i-DuPRQSFmpHo8RkUAPPAJSu">
              Riksdagen tillkännager för regeringen som sin mening vad som
              anförs i motionen om att regeringen i samband med den pågående
              revisionen av EU:s direktiv om offentlig upphandling bör driva
              frågan om att tydliggöra medlemsstaternas möjligheter att ställa
              krav på kollektivavtalsenliga villkor vid offentliga upphandlingar.
              6
            </item>
            <item xml:id="i-K4HWwU5psgFRXiRZ65PtBG">
              Riksdagen begär att regeringen snarast återkommer till riksdagen
              med förslag om ratificering av ILO 94 om villkoren vid offentlig
              upphandling. 1
            </item>
            <item xml:id="i-LEYfssaBA42ykmdWeqJN4c">
              Riksdagen tillkännager för regeringen som sin mening vad som
              anförs i motionen om krav på särskild utbildning för tjänstemän
              inom den offentliga sektorn som ska handlägga upphandlingar. 6
            </item>
            <item xml:id="i-5huzw1oHvfJBFUdFmHfQLj">
              Riksdagen tillkännager för regeringen som sin mening vad som
              anförs i motionen om att regeringen bör verka för att staten vid
              offentlig upphandling inte skriver avtal med företag med koppling
              till skatteparadis. 6
            </item>
          </list>
          <p xml:id="i-MzGb4vKXT6rhKsF5mxbnh9">
            1 Yrkandena 11–15, 19 och 33 hänvisade till AU.
          </p>
          <p xml:id="i-hF9GeWJNNk3WHfqYhnVbe">
            2 Yrkandena 16, 21–26, 28 och 29 hänvisade till SfU.
          </p>
          <p xml:id="i-XyfNxxty3jHcMcoGSA9da3">
            3 Yrkande 18 hänvisat till NU.
          </p>
          <p xml:id="i-VSZFcJ44GiUrqDqC25NpfR">
            4 Yrkande 20 hänvisat till TU.
          </p>
          <p xml:id="i-GU2BYGq9TUHwNrLAHKkW2e">
            5 Yrkande 27 hänvisat till UU.
          </p>
          <p xml:id="i-6eVpgGken7tmkA5J2FTvJT">
            6 Yrkandena 30–32, 34 och 35 hänvisade till FiU.
          </p>
        </div>
        <div type="motContent">
          <head xml:id="i-DAQ66JkoMAbkKeuX4fimij" type="h1">
            3 Inledning
          </head>
          <p xml:id="i-8QJEu5YccFVd84TJ4f8fPT">
            Vänsterpartiet tycker det är självklart att alla som jobbar i
            Sverige ska ha rätt till de löner och arbetsvillkor som regleras
            i lagar och kollektivavtal, oavsett var man är född eller bosatt.
            Om företag ges utrymme att konkurrera med låga löner, dålig arbetsmiljö
            eller genom att fuska med skatten undergrävs såväl lönearbetarnas
            rättigheter som seriösa företag och i förlängningen statens finanser
            och den gemensamma välfärden.
          </p>
          <p xml:id="i-6jT7bNmQi36jGqj2EuKkr9">
            Skattefusk, svartjobb och social dumpning måste därför bekämpas
            systematiskt och konsekvent.
          </p>
          <p xml:id="i-TuVvJ3nnivaBK5nrNxwrCz">
            I denna motion lägger vi fram en rad förslag som syftar till
            att minska utrymmet för fusk och oegentligheter och stärka fackens
            möjligheter att ta tillvara löntagarnas intressen.
          </p>
          <head xml:id="i-H38cAurpfP9uYEk7Z2RSrA" type="h1">
            4 Nationell handlingsplan mot skattefusk, svartjobb och social
            dumpning
          </head>
          <p xml:id="i-DAQ9pVjuMDBLtRSLKy57Ci">
            Den borgerliga regeringen har inte visat något seriös intresse
            för att bekämpa skattefusk och social dumpning.
          </p>
          <p xml:id="i-MZNLxXK736EtAZCr9o1pRg">
            Tvärtom har regeringen i praktiken underlättat fusk och utnyttjande
            av arbetskraft genom exempelvis ändrade regler för F-skattsedlar,
            avregleringen av arbetskraftsinvandringen och sänkta krav på företag
            som tar emot lönesubventioner från Arbetsförmedlingen. Men också
            det regeringen valt att inte göra pekar i samma riktning. Det
            kanske mest flagranta exemplet är att regeringen valde att inte
            ta strid för den svenska kollektivavtalsmodellen då Lavaldomen
            föll i EU:s domstol. Till det ska läggas en rad utredningsförslag
            och tillkännagivanden från riksdagen som syftar till att minska
            skattefusk och social dumpning men som regeringen valt att avvisa
            eller förhala.
          </p>
          <p xml:id="i-WbrbpuD3iGtLYY3Tzso3hd">
            Vänsterpartiet anser att kampen mot social dumpning och skattefusk
            måste ges en hög prioritet, och att det inte saknas beprövade
            metoder om bara den politiska viljan finns. Vi anser att den svenska
            regeringen bör anta en nationell handlingsplan mot skattefusk,
            svartjobb och social dumpning. Planen bör sträcka sig över en
            längre tid med tydliga prioriteringar och delmål och omfatta flera
            myndigheter med uppdrag att samverka inbördes och med arbetsmarknadens
            parter.
          </p>
          <p xml:id="i-BhRJQrCdF1GAAFqL1tEDzg">
            Vad som här anförts om en nationell handlingsplan mot skattefusk,
            svartjobb och social dumpning bör riksdagen som sin mening ge
            regeringen till känna.
          </p>
          <head xml:id="i-7wLdf6zBLVzKSG8iLwX5bH" type="h1">
            5 Åtgärder mot skattefusk
          </head>
          <p xml:id="i-4473BXDuzWdZss8u2CrBnN">
            Enligt Skatteverkets s.k. skattefelskarta går staten miste om
            drygt 130 miljarder kronor i uteblivna skatteintäkter varje år.
            Det är ett resultat av både medvetet skattefusk och oavsiktliga
            misstag, men fusket står för den största delen. Skattefusk snedvrider
            konkurrensen och på sikt riskerar seriösa företag att slås ut.
            Det är också allvarligt att staten går miste om så stora skatteinkomster
            varje år. Varje skattekrona behövs, bl.a. till fler lärare i skolan
            och mer personal inom barn- och äldreomsorgen.
          </p>
          <p xml:id="i-JkUDBc2WgUeCGbTNRriD4k">
            Det är viktigt att vara observant på att krångliga skatteregler
            minskar människors möjligheter att göra rätt för sig. Att erbjuda
            krångliga lösningar och ständigt göra avsteg från principerna
            om likformig beskattning har blivit ett kännetecken för den nuvarande
            regeringens skattepolitik. Omfattande skattefusk skadar också
            skattesystemets legitimitet.
          </p>
          <p xml:id="i-UAhyajvyJrN947GWeMTtsi">
            Det senaste decenniets privatiseringar inom välfärden har öppnat
            en stor och växande marknad för privata kapitalintressen. Riskkapitalbolagens
            inträde som – ofta tillfälliga – ägare av skolor, vårdcentraler
            och sjukhus har medfört att vinster i miljardklassen grundade
            på skattepengar har tagits ut. Vinster som i sin tur till stor
            del har uppstått genom avancerad skatteplanering, t.ex. med så
            kallade räntesnurror. Detta måste stoppas. De senaste årens utvecklig
            innebär också ett behov av en ny skattefelskarta. Därför välkomnar
            Vänsterpartiet att regeringen har gett Skatteverket ett sådant
            uppdrag som ska redovisas i år.
          </p>
          <head xml:id="i-EGj1qgpKv9egjMNo7kcuT4" type="h2">
            5.1 Mer resurser till Skatteverket
          </head>
          <p xml:id="i-LMhbiFQ216jU5RbTULsaJf">
            För att upprätthålla legitimiteten i skattesystemet och för att
            stärka arbetet mot skattefusk och svartarbete krävs att skattekontrollen
            ligger på en rimlig och godtagbar nivå. Vänsterpartiet föreslår
            i den här motionen ett antal åtgärder som är viktiga för att bekämpa
            skattefusk. För att stärka arbetet mot skattefusk tillför vi också
            Skatteverket ytterligare 75 miljoner kronor årligen i Vänsterpartiets
            budgetmotion 2013/14:Fi254.
          </p>
          <head xml:id="i-R3JKka4Kp3NNARGefYhm9s" type="h2">
            5.2 Stoppa avancerad skatteplanering
          </head>
          <p xml:id="i-DJ6cdrJQVU5uU5ukgKLbLt">
            Från och med i år gäller nya regler som begränsar avdragsrätten
            för ränteutgifter inom en intressegemenskap. Förra årets förslag
            från regeringen ska ses mot den mycket starka och berättigade
            kritik som funnits mot de skatteupplägg som kallas räntesnurror.
            Inte minst har kritiken gällt de riskkapitalbolag inom välfärdssektorn
            som genom att använda räntesnurrorna har minskat sin skatt med
            miljardbelopp.
          </p>
          <p xml:id="i-4iNpgQfceA2iJp9G1NoMr6">
            Vänsterpartiet har tidigare motionerat om att avdragsrätten för
            sådana lån ska upphöra helt, och stod därför bakom regeringens
            förslag som ett steg i rätt riktning. Enligt nu gällande regler
            kommer företagen dock även fortsättningsvis att kunna dra av vissa
            räntekostnader enligt den s.k. tioprocentsregeln och den s.k.
            ventilen. Detta under förutsättning att såväl förvärv som den
            skuld som ligger till grund för ränteutgiften huvudsakligen är
            affärsmässigt motiverad.
          </p>
          <p xml:id="i-Xj9eYbnPpmQnHcDM671P43">
            Vänsterpartiet ifrågasätter om avdragsmöjligheter inom en intressegemenskap
            ska få förekomma även i dessa fall. Regelverket är med sina särskilda
            regler som tioprocentsregeln och såväl vanlig ventil som omvänd
            ventil svåröverskådligt. Till det kommer frågan om hur affärsmässighet
            ska tolkas. En lagstiftning som helt enkelt inte medger ränteavdrag
            inom en intressegemenskap vore tydligare, och borde minska incitamenten
            för skatteplanering.
          </p>
          <p xml:id="i-3p7H7BvDPVYccnJx1n21Hj">
            Det är bra att regeringen gett Skatteverket i uppdrag att följa
            upp de nya reglerna, men Vänsterpartiet menar att det finns ett
            behov av att mer specifikt utreda och överväga möjligheten att
            helt slopa ränteavdragsmöjligheterna inom en intressegemenskap.
            Inte minst mot bakgrund av att skatteupplägg med räntesnurror
            inte försvann efter den regelskärpning som gjordes 2009 kan det
            finnas ett behov av en mer generellt utformad lagstiftning.
          </p>
          <p xml:id="i-RbDEG8yGswBbBMcJ5qPhRt">
            Mot denna bakgrund bör regeringen återkomma med en konsekvensanalys
            av att helt avskaffa möjligheterna till ränteavdrag inom en intressegemenskap.
            Detta bör riksdagen som sin mening ge regeringen till känna.
          </p>
          <head xml:id="i-JAsAFcPBFbZ5EkT4Er17uj" type="h2">
            5.3 Skatteläckage vid utflyttning
          </head>
          <p xml:id="i-BvSg1TwHpFrWKpopN8rvjw">
            I Riksrevisionens granskning av Sveriges skatteavtal med andra
            länder (RiR 2010:24) diskuteras bl.a. den så kallade tioårsregeln.
            Regeln infördes 1984 för att säkerställa svensk beskattning av
            realisationsvinster som uppkommer när en fysisk person överlåter
            aktier och andelar i samband med utflyttning. Men eftersom det
            är bosättarlandet som har beskattningsrätten har tioårsregeln
            haft begränsad effekt. Detta problem är tänkt att kunna åtgärdas
            i samband med omförhandling av de bilaterala skatteavtalen.
          </p>
          <p xml:id="i-Ks2Eo2z1REzEaxMd6J9vGb">
            Det handlar om stora summor som undandras svensk beskattning.
            Skatteverket menar att mer generella regler skulle vara ett effektivare
            sätt att komma till rätta med problemet, snarare än att omförhandla
            alla aktuella skatteavtal. Att omförhandla avtalen är ett tidskrävande
            arbete där man också riskerar att andra för Sverige fördelaktiga
            villkor ändras. Regeringen delade så sent som år 2007 denna bedömning,
            men ansåg då att frågan måste beredas vidare.
          </p>
          <p xml:id="i-LZEzQZiLkmrGS5BVGA3Zm4">
            Finansminister Borg svarade för ett par år sedan på en skriftlig
            fråga i ämnet, och menade att generella regler mot skatteläckage
            är något som kräver en noggrann analys, bl.a. av hur sådana regler
            förhåller sig till EU-rätten och skatteavtalen. Majoriteten i
            skatteutskottet hänvisar för andra året i rad i sin behandling
            av Vänsterpartiets förslag till att det pågår ett beredningsarbete
            i Regeringskansliet. I väntan på resultatet av detta arbete kan
            Vänsterpartiet dock konstatera att andra länder, exempelvis våra
            nordiska grannar samt Tyskland och Österrike har infört en s.k.
            exitskatt för att komma till rätta med motsvarande skatteläckage.
            Vi upprepar därför vårt krav att det bör införas mer generella
            regler för att komma till rätta med skatteläckage vid utflyttning.
          </p>
          <p xml:id="i-3RL8ZYD9qcC59HBV5XJsez">
            Vad som ovan anförs om att införa mer generella regler för att
            komma till rätta med skatteläckage vid utflyttning bör riksdagen
            som sin mening ge regeringen till känna.
          </p>
          <head xml:id="i-KGdoy9RferoSyJkyxxD1uX" type="h2">
            5.4 Kassaregister – lika regler för alla
          </head>
          <p xml:id="i-3juURjPjcwE8eKyraKAX1u">
            Lagen om kassaregister började gälla år 2010 och omfattar stora
            delar av kontantbranschen. Torg- och marknadshandeln var inledningsvis
            undantagen från kravet på kassaregister men kommer från och med
            nästa år att omfattas. Vänsterpartiet är positivt till detta eftersom
            det skapar förutsättningar för företagare att konkurrera på lika
            villkor och att minska det s.k. skattefelet.
          </p>
          <p xml:id="i-FarnyLeNTtZTkkZF4tbwPn">
            Enligt lagstiftningen undantas dock fortfarande utländska företag
            som saknar fast driftsställe i Sverige från kravet på kassaregister.
            Samtidigt är dessa företag skyldiga att betala moms på försäljning
            av vissa varor och tjänster inom landet. Vänsterpartiet anser
            att företag som saknar fast driftsställe i Sverige ska använda
            kassaregister i samma utsträckning som gäller för svenska företag.
          </p>
          <p xml:id="i-VuPbEHiqKUHHqspSq6KGNq">
            Regeringen bör återkomma med förslag till en reglering som inte
            ställer olika krav på kassaregister utifrån om företag har fast
            driftsställe i Sverige eller ej.
          </p>
          <p xml:id="i-VfGgJBuFDazeVL48bmXcfZ">
            Vad som ovan anförs om att återkomma med förslag om kassaregister
            för företag som saknar fast driftsställe i Sverige bör riksdagen
            som sin mening ge regeringen till känna.
          </p>
          <head xml:id="i-Jrv2rmyFgTWvvbewAGzCuA" type="h1">
            6 Åtgärder mot svartjobb
          </head>
          <p xml:id="i-DgdTUGJGsqwVDKWC8aSB7">
            För företag som vill vara seriösa blir skattefusk och svartarbete
            ett gissel eftersom de inte kan konkurrera på lika villkor. För
            den enskilde innebär svartarbete en tillvaro i otrygghet och helt
            utan rättigheter.
          </p>
          <head xml:id="i-Xau9UzYsge7dvyq6MqiFPd" type="h2">
            6.1 Personalliggare och oanmälda arbetsplatsbesök
          </head>
          <p xml:id="i-TCPCJF1FnnMnnESrQ32FRQ">
            Vänsterpartiet har medverkat till att krav på personalliggare
            infördes i frisör- och restaurangbranschen. Det innebär att man
            ökat möjligheten att upptäcka förekomsten av svartarbete i dessa
            branscher. I samband med att reformen med personalliggare infördes
            fick Skatteverket befogenhet att genom oanmälda besök kontrollera
            personalliggarna mot de faktiska förhållandena på arbetsplatsen.
            Kontrollerna har varit en förutsättning för att systemet ska fungera.
            Resultaten av reformerna har varit goda. Skatteverket beräknade
            redan i november samma år som lagstiftningen infördes att den
            bara efter några månader hade medfört att ca 4 000 tidigare svarta
            arbetstillfällen förvandlats till vita.
          </p>
          <p xml:id="i-GXXGdf9qEzYoKMhcsGp2nm">
            Det har visat sig att åtgärderna blivit ett bra verktyg för att
            pressa tillbaka den ekonomiska brottsligheten. Vi kan också konstatera
            att regeringens utredare redan 2009 (Ds 2009:43) föreslog att
            lagen om personalliggare skulle omfatta även bygg- och tvätteribranscherna.
            Sedan april i år omfattas tvätteribranschen av regler om personalliggare.
          </p>
          <p xml:id="i-SRb5mveiHCRLPgtx3KXz9e">
            I samband med att regeringen lade förslaget om tvätteribranschen
            på riksdagens bord hade man möjlighet att föreslå att även byggbranschen
            skulle omfattas. Man skrev t.o.m. i propositionen om de väl dokumenterade
            problem med svartarbete som finns i byggbranschen och att det
            är angeläget att stödja branschen i denna kamp. Trots detta valde
            man att inte lägga något sådant förslag. Tack vare motionsyrkanden
            från bl.a. Vänsterpartiet så tillkännagav ändå riksdagen för regeringen
            att man ska återkomma med ett förslag om personalliggare i byggbranschen
            i så god tid att det kan träda i kraft under 2013. Detta tycks
            inte bli verklighet. Istället hänvisar majoriteten i skatteutskottet
            till att regeringen har beslutat att utreda om man kan utforma
            ett kontrollsystem med oannonserade kontrollbesök för byggbranschen.
            Regeringen har haft många år på sig att utreda frågan och det
            är inte utan att man undrar om det är politisk vilja som saknas.
            Vänsterpartiet vill därför på nytt lyfta kravet om att personalliggare
            i kombination med oannonserade kontrollbesök bör införas i byggbranschen.
            Regeringen bör återkomma med ett sådant lagförslag som kan beslutas
            före riksdagsvalet 2014.
          </p>
          <p xml:id="i-JxYzpXUa4KnDq9TQcKi2DY">
            Vad som ovan anförs om att regeringen ska återkomma med ett förslag
            om personalliggare för byggbranschen i kombination med oannonserade
            kontrollbesök som kan beslutas före de allmänna valen 2014 bör
            riksdagen som sin mening ge regeringen till känna.
          </p>
          <p xml:id="i-3RzY1jMUcozTjGaCm73gNp">
            Det finns mycket starka skäl för att kravet på personalliggare
            måste utökas till att omfatta fler branscher än i dag. Branscher
            som i hög utsträckning använder sig av underentreprenörer, som
            städ- och flyttbranschen, kan vara sådana exempel. Det bör utredas
            i vilka branscher systemet är lämpligt att införa. Detta bör riksdagen
            som sin mening ge regeringen till känna.
          </p>
          <head xml:id="i-5f6jEWi3avJ4oEdWUtbAEE" type="h2">
            6.2 Individuell redovisning av skatter och arbetsgivaravgifter
          </head>
          <p xml:id="i-LtTaMCTcvKukMHsbYuztiC">
            I dag redovisar företag skatter och arbetsgivaravgifter i en
            klumpsumma utan att det går att direkt härleda vilka anställda
            som avses och inte heller hur många anställda som inbetalningen
            avser. Genom att koppla inbetalningarna till enskilda individer
            försvåras fusk och ohederlig hantering. Den anställda kan på detta
            sätt också få möjlighet att kontrollera att hans/hennes skatter
            och avgifter betalas in på ett korrekt sätt.
          </p>
          <p xml:id="i-TkZSXmKPM4oHgjwmaPfg5k">
            Vänsterpartiet har drivit kravet om individuell redovisning av
            skatter och avgifter i många år utan att få gehör från regeringen.
            Länge hänvisade utskottsmajoriteten till den kommande Månadsuppgiftsutredningen
            när man motiverade sitt avslag. I april 2011 presenterades utredningens
            slutbetänkande Månadsuppgifter – snabbt och enkelt . Däri presenteras
            ett förslag med innebörden att arbetsgivare ska redovisa utbetalningar
            och skatteavdrag per individ och månad. Ännu har vi dock inte
            sett något förslag från regeringens sida, trots att en proposition
            aviserades till mars i år. Vänsterpartiet menar att regeringen
            bör återkomma till riksdagen med ett förslag om individuell inbetalning
            av skatter och avgifter som kan beslutas före de allmänna valen
            2014. Vid ett införande är det viktigt att Skatteverket ges nödvändiga
            resurser för att förberedelsearbetet ska kunna ske i så snabb
            takt som möjligt.
          </p>
          <p xml:id="i-NMGrFm1WtdS7LJ1QbVNGar">
            Vad som anförs om individuell redovisning av skatter och arbetsgivaravgifter
            bör riksdagen som sin mening ge regeringen till känna.
          </p>
          <head xml:id="i-56McsE53c6bwSLMR4A6A9J" type="h2">
            6.3 Tydligare villkor för F-skatt
          </head>
          <p xml:id="i-MWaSu7DRNKFmrkURgbEBfU">
            Reglerna för F-skatt förändrades vid 2009 års ingång. Bland annat
            utvidgades näringsbegreppet i syfte att fler skulle kunna beviljas
            F-skatt. Förändringarna innebär att det numera är tillräckligt
            att uppdragstagaren har en enda uppdragsgivare. Denna uppdragsgivare
            kan dessutom vara personens tidigare arbetsgivare.
          </p>
          <p xml:id="i-9xW51RKn7XLp6rpYSuCb3N">
            Förra våren beslutade riksdagen att förändringarna av näringsbegreppet
            skulle utvärderas skyndsamt. Avsikten med den beslutade utvärderingen
            är att den ska titta på effekterna på skatteuppbörden, arbetsmarknaden,
            arbetstagarens ställning och företagandets villkor. Vänsterpartiet
            står bakom beslutet, men anser oavsett utvärderingens resultat
            att det ska krävas mer än en uppdragsgivare för att godkännas
            för F-skatt. På så sätt vill vi värna arbetstagarbegreppet och
            arbetsrätten. Vi har framfört det här kravet tidigare, senast
            förra året i motion 2012/13:Sk231 Åtgärder mot skattefusk och
            svartarbete. Utskottet anförde med anledning av detta att förslaget
            skulle innebära att det i praktiken skulle bli omöjligt att starta
            mycket små företag. Vänsterpartiet bedömer det som ganska osannolikt.
            Innan regelförändringarna år 2009 utgjorde andelen avslag på grund
            av det inte var fråga om näringsverksamhet ca 1 procent av ansökningarna
            om F-skatt.
          </p>
          <p xml:id="i-PW9PTQobgjjpDjrXETNNbg">
            Kravet på fler än en uppdragsgivare skulle däremot minska risken
            för att arbetsgivare tvingar anställda att starta företag enbart
            i syfte att sänka sina arbetskraftskostnader.
          </p>
          <p xml:id="i-QZFj2GKZ19s7aBBM55JrSc">
            Vad som ovan anförs om flera uppdragstagare för att godkännas
            för F-skatt bör riksdagen som sin mening ge regeringen till känna.
          </p>
          <p xml:id="i-5kd5UbJuGCChCSrRxhAV5N">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F-skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F-skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F-skatt tills vidare.
            Som ett försök att begränsa fusk föreslår Vänsterpartiet att ett
            tidsbegränsat godkännande av F-skatt införs. Tidsbegränsningen
            ska avse såväl obegränsat som begränsat skattskyldiga. Kretsen
            som omfattas bör begränsas till de uppdragstagare som understiger
            en viss summa i debiterad skatt.
          </p>
          <p xml:id="i-AUEh1njYzbLvRq8573B8kD">
            Vad som ovan anförs om tidsbegränsad F-skatt bör riksdagen som
            sin mening ge regeringen till känna.
          </p>
          <head xml:id="i-YCYgX2eNsGsEEUCADpyECt" type="h1">
            7 Åtgärder mot social dumpning
          </head>
          <p xml:id="i-MWR5XF6bCkGCq3rKsYCjvi">
            Alla som arbetar i Sverige ska garanteras rimliga löner och arbetsvillkor,
            oavsett varifrån de kommer. Arbetstagare ska inte tvingas tävla
            om arbetstillfällen genom att bjuda under varandra ifråga om lön
            och arbetsvillkor. Seriösa företag ska inte konkurreras ut av
            oseriösa. Förhandlingsrätten, rätten att fritt teckna kollektivavtal
            och konflikträtten utgör grundläggande fackliga rättigheter och
            är också förutsättningar för att den svenska kollektivavtalsmodellen
            ska kunna utvecklas och stärkas.
          </p>
          <p xml:id="i-69fpjyaJCvQp9WFzRN7JwT">
            Starka fackliga organisationer som ges goda möjligheter att kontrollera
            efterlevnaden av avtal är det effektivaste sättet att undvika
            social dumpning. Det behöver ges bättre förutsättningar för detta
            arbete än idag och i detta avsnitt presenterar vi en rad förslag
            till förbättringar.
          </p>
          <head xml:id="i-Pkbxo9ocfutPNcu4HoD29B" type="h2">
            7.1 Hög organisationsgrad ger kollektivavtalsmodellen legitimitet
          </head>
          <p xml:id="i-Bthoft9ykZaWsoRDyXSRfE">
            Den svenska kollektivavtalsmodellen bygger på starka parter på
            ömse sidor. Arbetsmarknadens parter ansvarar för lönebildningen,
            bär huvudansvaret för övrig reglering av arbetslivet och för att
            lösa tvister som uppstår på arbetsplatserna. Om denna modell ska
            fungera väl och behålla sin legitimitet måste den fackliga organisationsgraden
            och den fackliga närvaron i arbetslivet vara hög.
          </p>
          <p xml:id="i-R7TN39Eqb67jDbRryJP935">
            En av de första saker som regeringen genomförde när den kom till
            makten hösten 2006 var att slopa skattereduktionen för medlemsavgifter
            i facklig organisation. Motsvarande rätt för arbetsgivares medlemskap
            i arbetsgivarorganisation lämnades dock orörd. Det är en inkonsekvens
            med en tydlig ideologisk udd riktad mot fackföreningsrörelsen.
          </p>
          <p xml:id="i-HzgA8i4TD4GYz3qGkhdWuw">
            För Vänsterpartiet, som värnar vår kollektivavtalsmodell, är
            det självklart att se rätten att göra skatteavdrag för medlemskap
            i facklig organisation som samhällsnyttig och därmed en legitim
            kostnad för staten. Vi har därför avsatt ekonomiskt utrymme i
            vårt budgetalternativ för en sådan reform.
          </p>
          <p xml:id="i-1zJYYZTeDp69J4jSa7zL3">
            En avdragsrätt om 40 procent för medlemsavgift i facklig organisation
            bör införas. Detta bör riksdagen som sin mening ge regeringen
            till känna.
          </p>
          <head xml:id="i-S36U3vk66pRZZEUVTxrjbC" type="h2">
            7.2 Stärk den svenska kollektivavtalsmodellen – riv upp lex Laval
          </head>
          <p xml:id="i-Fp8eeYpY8B8TckxAiTQERZ">
            EU-domstolens Lavaldom den 18 december 2007 innebar ett hårt
            slag mot de fackliga rättigheterna och den svenska kollektivavtalsmodellen.
            I och med EU-domstolens dom överordnades den fria rörligheten
            för tjänster grundläggande fackliga rättigheter. De senare skulle
            bara få utövas om de inte störde de ekonomiska intressena. Domstolen
            gick till och med så långt att den menade att det inte är acceptabelt
            att en arbetsgivare ska behöva sätta sig i förhandlingar om kollektivavtal
            med en facklig organisation då det gör det mindre attraktivt för
            arbetsgivaren att etablera sin verksamhet.
          </p>
          <p xml:id="i-CMFGhjYftuwkcn3imgKWnt">
            Redan när Lavaldomen föll uttrycktes tvivel om huruvida den var
            förenlig med ILO:s konventioner och praxis. ILO är FN:s organ
            för arbetsmarknaden och består av representanter från regeringar
            samt arbetsgivar- och arbetstagarorganisationer. ILO har åtta
            kärnkonventioner som behandlar de grundläggande spelreglerna på
            arbetsmarknaden. Till dessa hör konvention nr 87 angående föreningsfrihet
            och skydd för organisationsrätten och konvention nr 98 om tillämpningen
            av principerna för organisationsrätten och den kollektiva förhandlingen.
            Därutöver finns även konvention nr 154 om främjande av kollektiva
            förhandlingar. ILO:s expert- och föreningsrättskommittéer övervakar
            och tolkar konventionerna och har utvecklat en praxis på området
            som även andra internationella organ hänvisar till. En viktig
            del i denna praxis är i vilka situationer det är tillåtet att
            inskränka konflikträtten.
          </p>
          <p xml:id="i-XRqfpZLSv9EMdnxDxvMJ2A">
            Lavaldomen skapade en motsättning mellan EU:s regler om fri rörlighet
            och svensk lagstiftning om konflikträtt. Istället för att värna
            vår kollektivavtalsmodell reagerade regeringen tämligen omgående
            med att tillsätta en utredning i syfte att anpassa svensk lagstiftning
            till EU-domstolens tolkning. Det resulterade i ändringar i den
            svenska lagstiftningen, den s.k. lex Laval (SOU 2008:123), som
            på flera punkter går längre i inskränkningen av de fackliga rättigheterna
            än vad EU-domstolens dom krävde.
          </p>
          <p xml:id="i-Q2mV7962ugS1eq9F7R68uN">
            Efter att lex Laval införts i svensk lag har det blivit alltmer
            uppenbart att EU-domstolens tolkning i Laval m.fl. domar också
            står i konflikt med ILO:s kärnkonvention om förenings- och förhandlingsrätt.
            ILO:s föreningsrättskommitté godtar inte inskränkningar av konflikträtten
            av handelsskäl, vilket är vad lex Laval innebär. Och ILO:s expertkommitté
            har slagit fast att de inskränkningar i konflikträtten som är
            en följd av EU-domstolens tolkning i Laval m.fl. domar, utgör
            en otillåten inskränkning av grundläggande mänskliga och fackliga
            rättigheter. Detta eftersom konflikträtten inte får inskränkas
            genom att en stridsåtgärds proportionalitet vägs mot en idé om
            fri etablering eller fri rörlighet för tjänster.
          </p>
          <p xml:id="i-X11Ws3GGA7cW6u7XsKTkW">
            Även EU:s stadga om de grundläggande rättigheterna har tillkommit
            efter lex Lavals tillkomst. I denna finns bestämmelser av vikt
            för fackliga rättigheter och för utstationerade arbetstagares
            rättigheter och arbetsvillkor. Artikel 12 om mötes- och föreningsfrihet,
            artikel 15.3 om rätt till lika villkor för tredjelandsmedborgare
            som utstationeras från ett EU-land till ett annat, artikel 21
            om icke-diskriminering, artikel 28 om förhandlingsrätt och rätt
            till kollektiva åtgärder och artikel 31 om rättvisa arbetsförhållanden
            är av särskilt intresse.
          </p>
          <p xml:id="i-VPXyiucb5769EEyvxtntqg">
            Artikel 11 i Europakonventionen om de mänskliga rättigheterna
            skyddar föreningsrätten. Europadomstolen har de senaste åren skärpt
            sin praxis och betonar att rätten till kollektiva förhandlingar
            och konflikträtten skyddas av artikel 11 och att medlemsländernas
            möjlighet att inskränka konflikträtten är mycket begränsad.
          </p>
          <p xml:id="i-CrzEsJyVjdRA3ZCesgGmkJ">
            Sverige är också bundet av Europarådets sociala stadga. Artikel
            5 i denna skyddar föreningsrätten, artikel 6 rätten att vidta
            fackliga stridsåtgärder och artikel 19 rätten till skydd för migrerande
            arbetstagare och deras familjer inklusive likabehandling avseende
            lön, anställnings- och arbetsvillkor. Europeiska kommittén för
            sociala rättigheter övervakar att staterna lever upp till sina
            åtaganden enligt stadgan. Kommittén ska efter en anmälan från
            LO och TCO bedöma om Sverige efter de inskränkningar som lex Laval
            innebär av förenings-, förhandlings- och konflikträtten samt utstationerade
            arbetstagares rätt till likabehandling lever upp till de skyldigheter
            som följer av stadgan.
          </p>
          <p xml:id="i-8Dg6ouCBG7TFhbhTaznALN">
            Vi är nu i en situation där vår kollektivavtalsmodell undermineras
            och där Sverige inte lever upp till sina internationella åtaganden
            när det gäller grundläggande fackliga rättigheter.
          </p>
          <p xml:id="i-YV4SReTJAas5o4mX2qxyFC">
            Lex Laval bör därför rivas upp. Detta bör riksdagen som sin mening
            ge regeringen till känna.
          </p>
          <head xml:id="i-UkHpg9L2o361ebXZZcNAqi" type="h3">
            7.2.1 Tilläggsdirektiv till Utstationeringskommittén
          </head>
          <p xml:id="i-DBjkMoCt4QA5C5b4mTCZbV">
            Regeringen har efter påtryckningar tillsatt en utredning, Utstationeringskommittén,
            som ska utvärdera lex Laval. Det framgår dock inte av de direktiv
            som utredningen har fått att det inte bara är EU-rätten som är
            relevant i sammanhanget. Sveriges förpliktelser gentemot Europarådet
            och ILO är lika viktiga. Sveriges samtliga internationella åtaganden
            inom området måste beaktas. Att dessa aspekter måste belysas bör
            tydliggöras genom tilläggsdirektiv. Vad som här anförts om tilläggsdirektiv
            till Utstationeringskommittén bör riksdagen som sin mening ge
            regeringen till känna.
          </p>
          <head xml:id="i-D8aBKkq4vnGTgaeSr5T9ed" type="h3">
            7.2.2 Förändra utstationeringsdirektivet
          </head>
          <p xml:id="i-9LRBq4KtAjyTyCf4AdPFjR">
            När EU:s utstationeringsdirektiv antogs av Europaparlamentet
            och ministerrådet fanns en bred enighet om att direktivet skulle
            utgöra en lägsta nivå, ett golv, för de löne- och anställningsvillkor
            som kan krävas i ett värdland. EU-domstolen har i sina domar tolkat
            direktivet som ett tak – domstolen har angivit en högsta nivå
            för vilka villkor som kan krävas av ett gästande företag. Denna
            tolkning innebär att utstationerad arbetskraft riskerar att utsättas
            för diskriminering och att det uppstår en press nedåt mot lägre
            löner och sämre anställningsvillkor. Riksdagen har därför också
            uppmanat regeringen att ta initiativ på EU-nivå när det gäller
            utstationeringsdirektivet i syfte att säkerställa att direktivets
            regler i framtiden tolkas som ett golv för löne- och anställningsvillkor
            som kan krävas, inte som ett tak. Eftersom inget har hänt i frågan
            återupprepar vi vårt krav. Direktivet måste även ta större hänsyn
            till EU:s medlemsländers olika sätt att organisera relationerna
            på arbetsmarknaden. Vi förutsätter att regeringen återkommer med
            ett sådant initiativ.
          </p>
          <head xml:id="i-VAypnqhJpbJV9E1MMp1qyg" type="h3">
            7.2.3 Juridiskt bindande socialt protokoll
          </head>
          <p xml:id="i-QNWGcqCRUGnCChCBfB5Hjk">
            Mänskliga rättigheter, däribland de grundläggande fackliga rättigheterna,
            måste få ett bättre skydd inom EU. Ekonomiska intressen ska aldrig
            kunna överordnas mänskliga rättigheter. Sverige bör därför kräva
            att EU i sitt fördrag ska anta ett juridiskt bindande socialt
            protokoll, som tydliggör att grundläggande fackliga rättigheter
            såsom den fria förhandlings- och konflikträtten samt rätten att
            fritt teckna kollektivavtal gäller inom unionen och inte får underordnas
            ekonomiska intressen. En riksdagsmajoritet har under riksdagsåret
            2012/13 sagt åt regeringen att detta bör göras, men än så länge
            har inget hänt. Vi förutsätter att regeringen ska återkomma till
            riksdagen med ett förslag om ett juridiskt bindande socialt protokoll
            inom EU.
          </p>
          <head xml:id="i-TEFrxVEETZ7JmoRuk22YC1" type="h3">
            7.2.4 Permanent skydd för den svenska kollektivavtalsmodellen
          </head>
          <p xml:id="i-RxAZCVns3jTrdUzPM8kvbp">
            Vänsterpartiet menar också att Sverige ska kräva juridiskt bindande
            garantier för den svenska kollektivavtalsmodellen. Det löfte som
            gavs i samband med Sveriges EU-inträde om att den svenska arbetsmarknadsmodellen
            inte skulle påverkas av medlemskapet måste ges juridisk bindande
            status. Vad som här anförts om permanent skydd för den svenska
            kollektivavtalsmodellen bör riksdagen som sin mening ge regeringen
            till känna.
          </p>
          <head xml:id="i-DGVb8yxjwmi7hL2LXBRiPY" type="h2">
            7.3 Krav på förhandlingsbehörig representant
          </head>
          <p xml:id="i-S5y8P5J2szXvaf9QokP96m">
            I juli 2013 skärptes utstationeringslagen med krav på att företag
            som utstationerar arbetskraft till Sverige ska anmäla utstationeringen
            och utse en representant som ska ha kontakter med myndigheter.
            Vänsterpartiet välkomnade lagskärpningen men anser inte att den
            är tillräcklig.
          </p>
          <p xml:id="i-Qg7owQhWN2SWC9MjqqyT71">
            Vi anser att den person som utses som kontaktperson i Sverige
            också måste ha behörighet att förhandla och teckna kollektivavtal
            med svenska fackförbund. Det är själva grunden i den svenska kollektivavtalsmodellen
            och en förutsättning för att utstationerade arbetstagare ska kunna
            garanteras likabehandling.
          </p>
          <p xml:id="i-LbG3a9mdSJvSjQ9JJp3jxN">
            Det bör därför göras ett tillägg i utstationeringslagen om att
            alla utstationerande företag ska ha en förhandlingsbehörig företrädare
            i Sverige. Detta bör riksdagen som sin mening ge regeringen till
            känna.
          </p>
          <head xml:id="i-59gGnsQra4EmUK9drhEkfk" type="h2">
            7.4 Facken måste kunna kontrollera att avtal följs
          </head>
          <p xml:id="i-YCJx4Qx4mEHu5cdmkU83gk">
            För att förhindra social dumpning måste det finnas möjligheter
            för fackliga organisationer att kontrollera att skatter och sociala
            avgifter betalas enligt gällande lagar och regler. I detta sammanhang
            uppstår problem vid utstationering av arbetstagare, eftersom möjligheterna
            för facken att få ut information från myndigheter i utlandet är
            kraftigt begränsade. Regeringen bör ta initiativ på EU-nivå för
            att säkerställa att fackliga organisationer har möjlighet att
            företräda sina medlemmar gentemot, och inhämta relevant information
            från, myndigheter i andra EU-länder. Detta bör riksdagen som sin
            mening ge regeringen till känna.
          </p>
          <head xml:id="i-Yam5Ehd57gnq3L9ypSwX9c" type="h2">
            7.5 Förhindra skatteplanering vid utstationering
          </head>
          <p xml:id="i-132q4Rww3b6FXJvpfnQwb5">
            Ett vanligt problem på arbetsmarknaden inom EU är företag som
            bedriver en typ av skatteplanering vid utstationering av arbetstagare.
            Detta genom att man i s.k. A1-intyg kan ange vilket lands socialförsäkringsavgifter
            som ska vara tillämpliga för den aktuella arbetstagaren när utsändningsperioden
            är högst två år. Det finns i praktiken inget som hindrar att företag,
            oavsett var de egentligen har sin bas, sätter i system att anställa
            i länder med låga sociala avgifter, som Irland och Cypern, för
            att sedan utstationera dem i andra länder inom EU. Detta slags
            lågavgiftsshopping mellan olika EU-länder skapar osund konkurrens
            och undergräver den sociala tryggheten för de anställda.
          </p>
          <p xml:id="i-FAWgzC3TT2u9g8kEg8Jjdt">
            Därför måste det införas en möjlighet till överprövning av A1-intygen,
            när det är uppenbart att det rör sig om en konstruktion i syfte
            att sänka arbetsgivarens kostnader för skatter och sociala avgifter.
          </p>
          <p xml:id="i-Eq7essU7wRYdaf8UQr67Vv">
            Regeringen bör inom EU driva frågan om möjlighet till överprövning
            av A1-intyg. Detta bör riksdagen som sin mening ge regeringen
            till känna.
          </p>
          <p xml:id="i-MDe8py45NF92zpnfcHdQMG">
            Företag har även andra sätt att skatteplanera i samband med utstationering
            av arbetskraft. Enligt den s.k. 183-dagarsregeln ska en arbetstagare
            som är utstationerad till Sverige betala inkomstskatt i det land
            man är utstationerad från även om arbetet utförs här. Förutsättningarna
            för detta är att arbetstagaren inte ska vistas i Sverige i mer
            än 183 dagar under en tolvmånadersperiod och att lönen ska betalas
            av en arbetsgivare som inte har hemvist eller fast driftsställe
            här. Om man som arbetstagare har för avsikt att stanna i Sverige
            i mer än 183 dagar ska SINK-skatt betalas från första dagen. Det
            faktum att skatten i kronor påverkas av både längden på arbetstagarens
            vistelse och vilket land hon är utstationerad ifrån kan därmed
            utnyttjas av arbetsgivare för att förbättra sitt konkurrensläge.
            Detta sker på bekostnad av arbetstagaren som kanske erbjuds en
            kortare anställning än vad hon annars skulle ha gjort.
          </p>
          <p xml:id="i-H7f4ivEBNkpZ2UG4TuuHYG">
            Flera av våra nordiska grannländer, t.ex. Finland, har av det
            här skälet ändrat sin lagstiftning så att det i vissa fall är
            tillåtet att beskatta löneinkomst från en utstationerad arbetstagare
            från första dagen om de skatteavtal man har med andra länder tillåter
            det. Vänsterpartiet menar att det bör utredas om begränsningar
            av 183-dagarsregeln kan göras i Sverige i syfte att begränsa skatteplanering.
            En begränsning av 183-dagarsregeln som innebär att skatt ska betalas
            i Sverige från första dagen skulle också göra det lättare att
            kontrollera att folk faktiskt får den lön de ska ha när de jobbar
            här.
          </p>
          <p xml:id="i-4eS73Q7SCuQbf16d2CXPN9">
            Vad som ovan anförs om att utreda begränsningar av den s.k. 183-dagarsregeln
            bör riksdagen som sin mening ge regeringen till känna.
          </p>
          <head xml:id="i-QDbRJpetccbxRqDSGCmDJX" type="h2">
            7.6 Företagsstöd endast till dem som sköter sig
          </head>
          <p xml:id="i-DyoQS4SbVEV56y7mdWq6Dk">
            Under våren utspelade sig en liten men mycket viktig arbetsmarknadskonflikt
            i Fränsta i Medelpad. Ett callcenter-företag vägrade att ge sina
            anställda kollektivavtal. Avsaknaden av kollektivavtal och rimliga
            anställningsförhållanden i övrigt innebar att de anställda saknade
            OB-tillägg, övertidsersättning, tjänstepension och vanligt förekommande
            arbetsskadeförsäkringar. Efter en strejk lade ägarna till företaget
            hellre ner än att teckna kollektivavtal.
          </p>
          <p xml:id="i-ADpsXpRkYZNzgac1xENhnD">
            Även om konflikten i Fränsta var en utpräglad arbetsmarknadskonflikt,
            fanns där också en direkt koppling till statens agerande. Företaget
            har nämligen genom länsstyrelsens försorg fått en miljon kronor
            i etableringsbidrag. Man fick samtidigt nej från Tillväxtverket
            på en bidragsansökan, just eftersom man inte erbjöd kollektivavtalsliknande
            villkor. Detta förefaller vara en ganska inkonsekvent hållning
            från statliga organ. Alla former av företagsstöd som betalas ut
            ska villkoras med att företaget följer lagar och kollektivavtal.
            Detta bör riksdagen som sin mening ge regeringen till känna.
          </p>
          <head xml:id="i-ecuivmEsuWuG2KM57ZgBR" type="h2">
            7.7 Huvudentreprenören ska ta ansvar för missförhållanden
          </head>
          <p xml:id="i-G8mqzaSinAQiQv8v7xt4Tf">
            I dag finns det nätverk mellan entreprenörer och underleverantörer
            som är så invecklade att det är svårt att skilja mellan de svarta
            och vita jobben. Oseriösa underentreprenörer pressar kostnaderna
            genom att tillämpa för låga löner, inte betala in skatter osv.
          </p>
          <p xml:id="i-JK9U9jPciGfq4e98kCn7NZ">
            En brist i dagens lagstiftning är att en huvudentreprenör inte
            kan hållas ansvarig för villkoren hos en underentreprenör. Företag
            som själva följer både lagar och avtal kan tämligen riskfritt
            sätta i system att anlita oseriösa underentreprenörer. Förutom
            att det åsamkar staten stora förluster genom obetalda skatter
            och avgifter skapas en parallell arbetsmarknad med villkor som
            är långt sämre än vad lag och avtal föreskriver. Det sätter press
            på löner och arbetsvillkor också på den legala arbetsmarknaden.
          </p>
          <p xml:id="i-3Lp14uPFP9xHJKL5MAQR2q">
            Därför behövs en nationell lagstiftning som reglerar huvudentreprenörernas
            ansvar för att de underentreprenörer och bemanningsföretag de
            anlitar betalar ut avtalsenliga löner och betalar in skatter,
            försäkringar och arbetsgivaravgifter.
          </p>
          <p xml:id="i-UycmdPwQjPxAmbFARDvP2X">
            En lag om solidariskt ansvar, i likhet med dem som redan finns
            i Norge och Tyskland, skulle göra företagen ansvariga för hur
            deras underleverantörer behandlar arbetstagare som de anlitar.
            En sådan lagstiftning skulle göra det möjligt för den enskilde
            arbetstagare som lurats av en underentreprenör att få ut sin rättmätiga
            ersättning från entreprenörer högre upp i kedjan. Ett sådant ansvar
            finns nu i Sverige när det gäller att ta ansvar för underentreprenörer
            som anställer personer som inte har arbetstillstånd. Ansvaret
            för huvudentreprenörer behöver dock göras större än så.
          </p>
          <p xml:id="i-q8ugXKT4wNTAbSj1fRtQB">
            Företag som är etablerade i Sverige och som anlitar underentreprenörer
            eller bemanningsföretag, oavsett om dessa är svenska eller utländska,
            bör därför göras solidariskt ansvariga för inbetalningar av löner,
            försäkringar, skatter och sociala avgifter. Detta bör riksdagen
            som sin mening ge regeringen till känna.
          </p>
          <head xml:id="i-XER3LjCeRVU1rbusMpUTVE" type="h2">
            7.8 Bekämpa oseriös åkeriverksamhet
          </head>
          <p xml:id="i-HJJXA79cRGt7Dkbuuf469Q">
            En av de branscher som drabbats hårdast av social dumpning och
            illojal konkurrens är åkerinäringen. Allt fler inrikestransporter
            sköts idag av utländska åkerier som betalar löner långt under
            svenska kollektivavtalsnivåer, och som dessutom pressar sina chaufförer
            att bryta mot både arbetstids- och trafikregler. Allt fler svenska
            åkerier har dessutom satt i system att inte ha egna anställda,
            utan endast anlita utländska chaufförer med F-skattsedel. Seriösa
            åkerier som följer lagar och kollektivavtal får allt svårare att
            klara konkurrensen.
          </p>
          <p xml:id="i-29c6ZWtLZCCDYjt9S94r98">
            Utöver de generella förslag vi presenterar i den här motionen
            behövs riktade insatser för att komma åt de utbredda missförhållandena
            i åkeribranschen.
          </p>
          <p xml:id="i-4VxcgtqAJWHZQm1JXvEgvr">
            Riksdagen har tidigare uppmanat regeringen att utreda hur en
            modell liknande den holländska kan införas i Sverige. Modellen
            innebär att chaufförer måste vara anställda hos det åkeri de kör
            för. Vi förutsätter att regeringen snarast återkommer med ett
            sådant förslag.
          </p>
          <p xml:id="i-Li5CKmKB7NaZmA5WjvapM7">
            Kraftfulla insatser måste också vidtas för att bekämpa illegal
            inrikestrafik. Sverige har idag ett regelverk som är betydligt
            svagare och en lägre straffskala än flertalet av våra grannländer.
            Vänsterpartiet anser att det behövs både skärpt lagstiftning och
            en tydligare prioritering hos både polis och åklagare att bekämpa
            den här brottsligheten.
          </p>
          <p xml:id="i-78RDxdmsoqRWt7enwF6Jrx">
            För det första bör beställaransvaret skärpas, så att den som
            beställer en transport är skyldig att säkerställa att det inte
            rör sig om illegal inrikestrafik.
          </p>
          <p xml:id="i-NxYuGjhZv9FxiRF4JY1H3Z">
            Vidare måste krav på att föraren har fullständig dokumentation
            av sina transporter inom landets gränser med sig i bilen införas.
            Idag krävs bara att föraren har den aktuella fraktsedeln i bilen,
            vilket gör det omöjligt för en trafikpolis att bedöma om det rör
            sig om en laglig cabotagetransport eller illegal inrikesfrakt.
          </p>
          <p xml:id="i-8S4KAR8jx1735vwHrWrVao">
            Polisen måste också få utökade möjlighet att hålla kvar ett fordon
            i syfte att driva in böter. Regeringen bör snarast ta fram ett
            lagförslag för att tillåta klampning, dvs. att man i praktiken
            kedjar fast och plomberar hjulen tills det att exempelvis böter
            och avgifter är betalda.
          </p>
          <p xml:id="i-A3Yg2HjwaxmxKKzfBSs31F">
            Vi anser också att Tullverket bör ingå i den samordning mellan
            myndigheter som idag redan finns för att motverka illegala transporter
            som utförs i Sverige.
          </p>
          <p xml:id="i-CEseM5XJGJJpUPFJT4Y5Kj">
            Regeringen bör snarast återkomma till riksdagen med åtgärder
            i enlighet med det som anges i motionen om bekämpning av oseriös
            yrkestrafik. Detta bör riksdagen som sin mening ge regeringen
            till känna.
          </p>
          <head xml:id="i-YLDCkrqUwu1EVhpDeEbPJb" type="h2">
            7.9 Arbetskraftsinvandring från länder utanför EES och Schweiz
          </head>
          <p xml:id="i-Tcda1RnprS1iH3w73ssg86">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket för såväl den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. De som kommer hit
            bidrar med nya kunskaper och nya kontaktytor skapas.
          </p>
          <p xml:id="i-4nZa9MJN13p5pEenXYdh2P">
            Om arbetskraftsinvandringen även framgent ska bidra till något
            positivt för arbetstagaren, arbetsgivaren och hela samhället måste
            det finnas garantier för att de som invandrar inte utnyttjas och
            att de inte används för att dumpa löne- och arbetsvillkoren på
            den svenska arbetsmarknaden.
          </p>
          <p xml:id="i-KtNsU5HywBJjANik6N71pA">
            Vänsterpartiet har länge drivit på för att införa mer generösa
            regler för arbetskraftsinvandring från länder utanför EU/EES.
            Dessvärre motsvarar de regler som infördes 2008 inte alls våra
            önskemål. I dag får arbetsgivarna själva bestämma om det råder
            arbetskraftsbrist. Innan arbetstillstånd beviljas ska den lediga
            platsen annonseras i tio dagar inom Sverige och EU, men det ses
            bara som en formalitet av de inblandade. I praktiken står det
            arbetsgivare fritt att importera arbetstagare så länge de säger
            att de ska betala löner i enlighet med svenska kollektivavtal
            och försäkringar.
          </p>
          <p xml:id="i-AgmQgXP7By5fDXUNcjj5NB">
            Argumenten för de nya reglerna var att det skulle bli lättare
            att rekrytera människor med specialistkunskaper utanför Sverige
            och EU/EES. I själva verket är det, med undantag för datorspecialister,
            framför allt till arbeten utan krav på särskild yrkesutbildning
            i låglönebranscher som människor har rekryterats från andra kontinenter.
            Tusentals ansökningar om arbetstillstånd har kommit in och beviljats
            för restaurangbiträden, diskare och städare. Samtidigt som det
            redan finns ett stort antal sökande till sådana jobb i Sverige.
            Det är alltså knappast beroende på kompetensbrist i landet som
            arbetsgivare rekryterar restaurangbiträden, diskare och städare
            från Asien och Nordafrika. Det mesta tyder i stället på att det
            är möjligheten att skaffa arbetskraft till löner långt under de
            nivåer som gäller i svenska kollektivavtal som lockar arbetsgivarna
            att rekrytera utomlands.
          </p>
          <p xml:id="i-SX2hJQQtPr8xzNSCJLrG49">
            Det sammanhang som de nya reglerna har införts i är viktigt.
            Regeringens politik syftar generellt till att minska arbetstagarnas
            makt på arbetsmarknaden. Försämringarna i arbetslöshetsförsäkringen,
            urholkningen av arbetsrätten, rean på ungdomars arbete, skattesubventionen
            för hushållstjänster, den havererade arbetsmarknadspolitiken,
            nedskärningar av vuxenutbildningen och privatiseringar av välfärdsverksamhet
            göder framväxten av en låglönemarknad i Sverige. Denna låglönemarknad
            framställs av såväl regeringen som näringslivets företrädare som
            lösningen på arbetslösheten bland framför allt ungdomar, lågutbildade
            och utlandsfödda.
          </p>
          <p xml:id="i-ShvVY8UrkNGibfRi5criRc">
            De nya reglerna för arbetskraftsinvandring ligger i linje med
            denna låglönepolitik och dess utformning har öppnat för omfattande
            exploatering av arbetstagare från andra länder. Det finns gott
            om dokumentation av hur utländska arbetare lurats hit under falska
            premisser och utnyttjats på det mest skamliga sätt. Hotell- och
            restaurangfacket har avslöjat ett stort antal fall där arbetskraftsinvandrare
            jobbade på krogar i Stockholm för löner långt under de som utlovats
            vid ansökan till Migrationsverket. En stor härva av handel med
            arbetstillstånd i en av de ledande snabbmatskoncernerna uppdagades
            förra året. Människor från Pakistan hade krävts på betalning för
            arbetstillstånd, enligt polisanmälan över 100 000 kronor per tillstånd.
            Pengarna hade de anställda sedan tvingats betala av från sin lön
            till de restaurangchefer som sålt tillstånden.
          </p>
          <p xml:id="i-JKGu41v9wZ5Ymk21vCmjmW">
            Liknande missförhållanden rapporteras regelbundet från byggsektorn,
            städbranschen, lantbruket och transportsektorn för att bara nämna
            några exempel. Det är tydligt att det är alldeles för enkelt för
            oseriösa arbetsgivare att utnyttja utländska arbetstagare med
            nuvarande regelverk. Det drabbar inte bara de enskilda arbetstagare
            som utnyttjas utan påverkar löner och arbetsvillkor för alla arbetstagare
            i negativ riktning.
          </p>
          <p xml:id="i-16Q9WENbxdWHDWZkM4DV5X">
            De förslag som regeringen presenterade i proposition 2012/13:125
            Genomförande av direktivet om sanktioner mot arbetsgivare samt
            de som aviserats i Ds 2013:57 Åtgärder mot missbruk av reglerna
            för arbetskraftsinvandring, är helt otillräckliga. Den extrema
            beroendeställning arbetskraftsinvandrare hamnar i när de kommit
            till Sverige kommer att kvarstå även med de föreslagna förändringarna.
            Det kommer fortfarande att stå arbetsgivare fritt att erbjuda
            sämre arbetsvillkor än de som utlovas vid ansökan, och arbetstagaren
            riskerar fortfarande att skickas hem med tom plånbok om anställningen
            upphör.
          </p>
          <p xml:id="i-VHMVpdKQpFM3dPEYFZUcQr">
            Vänsterpartiet föreslår därför att såväl regler som tillsyn måste
            skärpas ytterligare för att stoppa exploateringen av utländsk
            arbetskraft i Sverige och dumpningen av löner och arbetsvillkor
            på den svenska arbetsmarknaden. För att arbetskraftsinvandringen
            ska fungera väl och vara till gagn för såväl den som invandrar
            som arbetsgivaren och hela samhället behöver såväl seriositeten
            i arbetserbjudandet som den ansökande arbetsgivarens seriositet
            bedömas. I det följande redogör vi för förslag på hur detta kan
            gå till.
          </p>
          <head xml:id="i-DHBQ2FbaYa2ZZGijE3MhBB" type="h3">
            7.9.1 Arbetserbjudandet måste göras rättsligt bindande
          </head>
          <p xml:id="i-BfQGVK1L3ohivdKi7YpzZw">
            Ett av huvudproblemen med dagens regelverk är att de löne- och
            anställningsvillkor arbetsgivaren skickar in som underlag till
            Migrationsverket vid ansökan om arbetstillstånd inte är bindande.
            Det betyder att varken myndigheten eller den fackliga organisation
            som yttrar sig om ansökan vet vilka villkor som i praktiken kommer
            att gälla för den eller de som beviljas arbetstillstånd. I kombination
            med regeln att arbetstillståndet är kopplat till en specifik arbetsgivare
            skapar detta utrymme för oseriösa arbetsgivare att utnyttja arbetskraftsinvandrare.
          </p>
          <p xml:id="i-BJHNf1e3QKuh4SCHvBhnxA">
            Den enskilde arbetstagare som kommer till Sverige och finner
            att den svenska arbetsgivaren i praktiken erbjuder sämre lön och
            andra villkor än utlovat har att välja mellan att acceptera de
            sämre villkoren, eller att vända sig till myndigheterna och berätta
            att arbetsgivaren lurats. I det senare fallet upphör arbetstillståndet
            och arbetstagaren utvisas om han eller hon inte lyckas hitta ett
            nytt arbete inom tre månader. Möjligheterna för en utomeuropeisk
            invandrare med tillfälligt arbetstillstånd att lyckas med det
            måste anses mycket begränsade. Valet står då mellan att skickas
            hem utan de pengar man räknat med att tjäna ihop eller gå under
            jord och stanna kvar som papperslös i hopp om att hitta jobb i
            den informella sektorn. Det är ett val ingen ska behöva ställas
            inför på den svenska arbetsmarknaden.
          </p>
          <p xml:id="i-4MbbL6xNRj4jsNkGWLNXoa">
            Vi är övertygade om att dessa förhållanden kommer att bestå trots
            de förslag om straffsanktioner som presenteras i Ds 2013:57 Åtgärder
            mot missbruk av reglerna för arbetskraftsinvandring. Där föreslås
            en skyldighet för arbetsgivare att lämna sanningsenliga uppgifter
            till Migrationsverket om de anställningsvillkor som gäller för
            utländska arbetstagare som beviljats arbetstillstånd enligt reglerna
            för arbetskraftsinvandring. Men samtidigt finns ingen garanti
            för den enskilde arbetstagaren att villkoren är de man blivit
            utlovad, eftersom man menar att avtalet måste kunna omförhandlas
            mellan arbetsgivare och arbetstagare. På grund av den beroendeställning
            som arbetstagaren står i så kvarstår gott om utrymme för oseriösa
            arbetsgivare att försämra villkoren utan att arbetstagaren kan
            säga nej.
          </p>
          <p xml:id="i-Pu16bfQ4mPiZhZV6AudUuE">
            Arbetserbjudandet måste därför göras rättsligt bindande. Detta
            innebär givetvis då miniminivåer till arbetstagarens förmån. Arbetstagaren
            ska ha möjlighet att förhandla sig till bättre villkor. Regeringen
            bör återkomma med lagförslag om att arbetsgivare är skyldiga att
            bifoga ett bindande anställningsavtal till ansökan om arbetstillstånd.
            Detta bör riksdagen som sin mening ge regeringen till känna.
          </p>
          <head xml:id="i-12CQeU1eHEAyJKyVXTfPGt" type="h3">
            7.9.2 Ingen koncentration till arbetsplatser med dåliga förhållanden
          </head>
          <p xml:id="i-XbjkNn5E2P6x5WGVpDK426">
            Arbetsförmedlingen fastställde i februari 2008 riktlinjer där
            det anges som allmän utgångspunkt för arbetskraftsinvandring från
            länder utanför EU/EES att det inte får uppstå en koncentration
            till arbetsplatser där svårigheter att rekrytera arbetskraft kan
            hänga samman med lönesättning, arbetsmiljö, lokala förhållanden
            eller liknande faktorer. Det är helt relevanta kriterier för tillståndsgivningen,
            inte minst mot bakgrund av den stora andel arbetstillstånd som
            hittills beviljats i lågavlönade och fysiskt tunga jobb. Migrationsverket
            bör tillämpa dessa riktlinjer i sin tillståndsgivning. Vad som
            ovan anförs om riktlinjer för arbetskraftsinvandring bör riksdagen
            som sin mening ge regeringen till känna.
          </p>
          <head xml:id="i-7w6g2z3i77ov3UTbb8MSuh" type="h3">
            7.9.3 Vandelsprövning av presumtiva arbetsgivare
          </head>
          <p xml:id="i-HpDj4yW61fnbwiSEKHT7Uy">
            Det är inte bara arbetsvillkoren som behöver granskas innan tillstånd
            ges för arbetskraftsinvandring. Seriositeten hos den presumtiva
            arbetsgivaren bör också bedömas. I dag sker det ingen kontroll
            av arbetsgivaren, vare sig före eller efter tillståndsgivningen.
            Det finns därmed inga hinder för företag som exempelvis har skatteskulder
            eller gjort sig skyldiga till andra oegentligheter att rekrytera
            utländsk arbetskraft. Det är inte rimligt. Risken att den som
            inte gör rätt för sig inför den svenska staten inte heller gör
            rätt för sig gentemot anställda är alltför stor. En vandelsprövning
            av arbetsgivare som söker arbetstillstånd för utländska arbetstagare
            bör därför göras innan tillstånd beviljas. Det är också rimligt
            att ställa krav på att verksamheten har pågått under viss tid.
            Regeringen bör återkomma med lagförslag om hur en vandelsprövning
            av presumtiva arbetsgivare kan utformas. Detta bör riksdagen begära.
          </p>
          <head xml:id="i-XCzLPmV76178uL32N9LFKo" type="h3">
            7.9.4 Skärp försörjningskravet
          </head>
          <p xml:id="i-TD8ojyMGtcxepoWXhqSN3Y">
            Den som beviljas tillstånd att komma hit och arbeta ska enligt
            dagens regelverk vara garanterad en inkomst som är så hög att
            den sökande inte är berättigad till försörjningsstöd från kommunen.
            Gränsen för försörjningsstöd är dock så låg att arbetstillstånd
            i vissa fall kan beviljas för halvtidsarbete. Ju lägre arbetstid
            som anges på anställningsavtalet eller i arbetserbjudandet desto
            större risk är det att arbetsgivaren därutöver kräver obetald
            övertid eller betalar resten av lönen svart. Det förekommer också
            i vissa fall, t.ex. när en nystartad verksamhet begär tillstånd
            för ett större antal deltidsarbetande, misstanke om att det rör
            sig om handel med arbetstillstånd. Man bör därför vara ytterst
            restriktiv med arbetstillstånd i de fall anställningen inte avser
            heltidsarbete. Detta bör riksdagen som sin mening ge regeringen
            till känna.
          </p>
          <head xml:id="i-Ak9YSwfqoXJqjFcBW9Vvb" type="h3">
            7.9.5 De som avslöjar missförhållanden ska inte utvisas
          </head>
          <p xml:id="i-UpXHCnxA7KiJsjYLkF1ca">
            Arbetstagare som träder fram och berättar om missförhållanden
            ska inte behöva riskera utvisning. I och med proposition 2012/13:125
            Genomförande av direktivet om sanktioner mot arbetsgivare, finns
            nu möjlighet för den som lurats av oseriösa arbetsgivare att få
            tillfälligt uppehållstillstånd under den tid som behövs för att
            kräva ut ersättning för utfört arbete och samtidigt samarbetar
            med myndigheterna i en rättsprocess mot arbetsgivaren. Därefter
            väntar dock utvisning.
          </p>
          <p xml:id="i-5F6VGHdpLs2JKgFqYnP1gM">
            I Ds 2013:57 Åtgärder mot missbruk av reglerna för arbetskraftsinvandring
            föreslås även en förlängning av omställningsperioden för den som
            avslöjar missförhållanden, från tre till fyra månader. Därefter
            väntar utvisning. Trots en sådan regeländring kvarstår den stora
            risken att arbetstagaren ändå avstår från att anmäla arbetsgivaren
            eller på annat sätt berätta om missförhållanden. Den som beviljats
            arbetstillstånd hos en arbetsgivare som brutit mot anställningsavtalet
            bör få stanna i Sverige hela tillståndstiden ut för att söka ny
            anställning. Detta bör riksdagen som sin mening ge regeringen
            till känna.
          </p>
          <head xml:id="i-C9p5nhXpH7q5yZWdKSRujy" type="h3">
            7.9.6 Staten har ansvar
          </head>
          <p xml:id="i-8i2eeeVApnVm9RJUxtT6Pd">
            Förutom bättre regelverk, förhandskontroller och uppföljningar
            finns anledning att också ge polis och andra berörda myndigheter
            tydligare uppdrag att bekämpa grov ekonomisk brottslighet och
            människohandel. Det är väl känt att organiserade ligor smugglar
            människor inom EU där de utnyttjas som slavarbetskraft. Omständigheterna
            kring flera av de uppmärksammade fall där människor från länder
            utanför EU/EES beviljats tillstånd att arbeta med bärplockning
            tyder på att Sverige kan vara både mål- och transitland för människohandel.
          </p>
          <p xml:id="i-CAFakr58A3T6w1wSoEFkhM">
            Regeringen bör därför ta initiativ till ett utökat samarbete
            mellan berörda myndigheter och partsorganisationerna på arbetsmarknaden
            för att bekämpa och beivra människohandel kopplad till arbetskraftsinvandring.
            Detta bör riksdagen som sin mening ge regeringen till känna.
          </p>
          <head xml:id="i-GMdUp3MpLDjStra8JKVfnr" type="h3">
            7.9.7 Stärk migrantarbetares rättigheter
          </head>
          <p xml:id="i-VHJTDKGXzWyo9z7Dm2gnsv">
            Fler än någonsin säljer i dag sin arbetskraft i ett annat land
            än det egna hemlandet. FN uppskattar att det finns 175 miljoner
            migrantarbetare i världen. FN:s migrantarbetarkonvention (CMW)
            skyddar migranters mänskliga rättigheter. Konventionen antogs
            av alla medlemsstater i FN:s generalförsamling i slutet av 1990
            och började gälla den 1 juli 2003. Sverige var med och arbetade
            fram konventionen men har ännu inte ratificerat den. En sådan
            ratificering skulle vara ett mycket bra sätt att markera att Sveriges
            vill skydda människor som befinner sig i en särskilt utsatt situation
            och att signalera till andra länder att detta är något som Sverige
            tar på allvar.
          </p>
          <p xml:id="i-M81fovLkANkYMHW3Ag1Hdh">
            Konventionen stärker migrantarbetare oavsett deras rättsliga
            status. Den erbjuder bland annat skydd mot slaveri, rätt till
            skydd av egendom, skydd mot våld och övergrepp, rätt till identitetshandlingar
            och skydd mot kollektiv utvisning. Vidare skyddas rätten att bilda
            föreningar och fackförbund i det land där man är anställd och
            man har rätt till likvärdig behandling som andra arbetare när
            det gäller skydd mot uppsägning, arbetslöshetsförmåner och tillgång
            till alternativa anställningar, skydd om arbetsgivaren bryter
            arbetskontrakt på ett otillbörligt sätt och rätt att föra sitt
            fall till behörig instans, samt rätt till likvärdig behandling
            som nationella arbetare vad gäller utbildnings-, yrkes- och socialtjänster.
          </p>
          <p xml:id="i-UpKufAMk9BSpcSm9CRef2r">
            Dessa rättigheter är även angivna i andra kärnkonventioner eller
            ILO-konventioner. Migrantarbetarkonventionen är dock särskilt
            viktig eftersom den utgör ett sammanhängande ramverk som utgår
            ifrån den särskilt utsatta situation som migranter befinner sig
            i. Konventionen ger möjlighet för migrantarbetare att klaga om
            stater bryter mot rättigheter i konventionen. Det har en stor
            principiell och praktisk betydelse.
          </p>
          <p xml:id="i-8C62XtRbA8HiRFoKK2EzHK">
            En ratificering av konventionen leder till bättre rättigheter
            för migrantarbetare, klarare och tydligare skyldigheter för stater
            och ger en viktigt skjuts framåt även i EU:s arbete med migrationsfrågor
            eftersom inget EU-land ännu ratificerat konventionen. Att inget
            annat EU-land har ratificerat konventionen är ett skäl för att
            Sverige ska göra det – snarare än ett skäl emot, som riksdagsmajoriteten
            tidigare ansett när vi lagt fram förslag om att konventionen ska
            ratificeras.
          </p>
          <p xml:id="i-QduifaAyzmNdRTPcZPArpP">
            Sverige bör därför ratificera FN:s migrantarbetarkonvention samt
            verka internationellt för dess genomförande. Detta bör riksdagen
            som sin mening ge regeringen till känna.
          </p>
          <head xml:id="i-8Xx9PTCmvGc9TimdmrWQj3" type="h2">
            7.10 Rättvisare och effektivare regler mot utnyttjande av papperslösa
          </head>
          <p xml:id="i-FbqXwcMfgv1z2ojTJ75BMf">
            I Sverige finns människor som lever gömda och utan papper, de
            kallas papperslösa. De saknar formell rätt att vistas i landet
            men är ändå här. Ingen vet exakt hur många de är. En del har tidigare
            sökt asyl, andra har bedömt utsikterna att få uppehållstillstånd
            som för små för att ens söka, några har kommit hit för att arbeta
            och ytterligare ett antal har stannat kvar efter ett besök i landet.
            Gemensamt för alla är att de befinner sig i en extremt otrygg
            och utsatt situation.
          </p>
          <p xml:id="i-UBwXCcfu8BLqPZy2bYztSa">
            Arbetsgivare utan skrupler utnyttjar detta. Det finns många vittnesmål
            om hur papperslösa har utnyttjats för löner långt under kollektivavtalens
            miniminivåer och till omänskliga villkor i övrigt. Ibland uteblir
            lönen helt. Eftersom papperslösa riskerar att skickas ut ur landet
            vågar de flesta inte vända sig till myndigheterna när de utnyttjas.
            Det känner oseriösa arbetsgivare väl till.
          </p>
          <p xml:id="i-2MWk9CTUmzM94mLFf16wpn">
            Fackföreningsrörelsen har uppmärksammat de papperslösas situation.
            Ett fackligt center för papperslösa öppnades i Stockholm 2008
            och det förs en aktiv diskussion om hur de fackliga organisationerna
            bättre ska kunna biträda papperslösa arbetare. Det är ett viktigt
            arbete i syfte att förbättra både de papperslösas situation och
            arbetsmarknaden, men det är inte nog.
          </p>
          <p xml:id="i-TLnFFz3wQryAPGSRdcUA3t">
            Regeringen lade i våras fram proposition 2012/13:125 Genomförande
            av direktivet om sanktioner mot arbetsgivare. Vänsterpartiet välkomnade
            då förslagen om att arbetsgivare som utnyttjar papperslösa ska
            kunna straffas för detta. Däremot saknades förslag om att avkriminalisera
            papperslösa som försörjer sig genom att arbeta och att ge dem
            rätt till skadestånd för kränkande behandling. Vi menar att arbetsgivarna
            bör bära hela straffansvaret för själva anställningen. Det skulle
            förbättra de papperslösas möjligheter att kräva löner och arbetsvillkor
            i enlighet med lagar och avtal och att utnyttja rätten att få
            skadestånd och ersättning. Dagens lagstiftning, där både arbetsgivaren
            och den anställde kan straffas för det illegala arbetet, skyddar
            i praktiken de oseriösa arbetsgivarna.
          </p>
          <p xml:id="i-21AErarwWg116XUmFkB1zk">
            Regeringen bör återkomma med lagförslag om att avkriminalisera
            papperslösa som försörjer sig genom att arbeta. Detta bör riksdagen
            som sin mening ge regeringen till känna.
          </p>
          <p xml:id="i-Ftdc7h48ncYspCqd4weyDz">
            Regeringen bör återkomma med lagförslag om att papperslösa som
            försörjer sig genom att arbeta ska kunna få skadestånd för kränkande
            behandling. Detta bör riksdagen som sin mening ge regeringen till
            känna.
          </p>
          <head xml:id="i-Dbmx3g7TgT9zKQhZhD1JdC" type="h1">
            8 Åtgärder för en bättre offentlig upphandling
          </head>
          <p xml:id="i-2HAYmpGb6WDv1SKScQKJN2">
            Den offentliga sektorn upphandlar tjänster och varor och gör
            investeringar för enorma belopp varje år. I dagsläget är det dock
            alltför vanligt förekommande att det offentliga upphandlar tjänster
            och varor utan att ha tillräcklig kontroll över att de företag
            som vinner upphandlingarna uppfyller villkor på anständiga löner
            och arbetsvillkor, eller ens att man följer lagen när det gäller
            att betala in skatter och sociala avgifter. Även om det finns
            en växande medvetenhet om vilka möjligheter det finns att ställa
            kvalitetskrav, så står underbudskonkurrensen ändå i fokus i upphandlingsförfaranden
            runtom i landet. Vid denna konkurrens är det självklart så att
            många arbetsgivare kommer att vilja pressa ner löne- och anställningsvillkor
            för att kunna erbjuda sina varor eller tjänster så billigt som
            möjligt. Då måste det offentliga ha kontrollrutiner för att förebygga
            social dumpning och rena lagbrott.
          </p>
          <p xml:id="i-LJV3y7u44Q1vJYBS79oenz">
            Den enorma volym som upphandlingarna omfattar påverkar självklart
            villkoren på arbetsmarknaden i stort. Den påverkar också villkoren
            för företag. De företag som sköter sig, följer lagar och är måna
            om schyssta villkor för sina anställda kan ibland idag ha svårt
            att vinna upphandlingar. Detta är en helt orimlig ordning.
          </p>
          <p xml:id="i-AjCF6GGiFomF3aFCa77SuD">
            På några håll i landet har man i kommunerna jobbat med den s.k.
            Vita jobbmodellen, som vi anser är ett mycket lovvärt initiativ.
            Den togs fram i Stockholm 2004 i ett samarbetsprojekt mellan flera
            olika fackförbund och kommunens jurister. Modellen kom att användas
            i både kommun och landstinget, innan de borgerliga partierna tog
            makten 2006. Mest aktuell är modellen i Malmö, där kommunen just
            nu håller på att implementera den i sitt upphandlingsarbete.
          </p>
          <p xml:id="i-8Nof1YaiP1L4uH9b4w4yX2">
            I modellen är samverkan med de fackliga organisationerna central.
            Facken bör delta i arbetet med upphandlingen från allra första
            början för att formulera de regler som ska gälla för upphandlingar
            generell, de krav som ska ställas i konkreta annonser och vidare
            till att genom sina särskilda branschkunskaper sålla i urvalsprocessen.
            När upphandlingen är klar är de fackliga organisationerna de som
            självklart är bäst på att bevaka att företagen följer de sociala
            villkor som uppställts i upphandlingsavtalen.
          </p>
          <p xml:id="i-ArwuTH4168QHcBoiyW2LCF">
            Vänsterpartiet anser att lagen om offentlig upphandling (LoU)
            måste förändras. Men i väntan på en sådan förändring framför vi
            här några förslag på åtgärder som kan vidtas med nuvarande lagstiftning.
          </p>
          <head xml:id="i-TfPzXzmTmzCdYtAHpKNDeZ" type="h2">
            8.1 Kollektivavtalsenliga villkor
          </head>
          <p xml:id="i-7mrCJBNca44adaCVegoxpe">
            Det finns en vida spridd myt om att det inte går att ställa krav
            på löner och arbetsvillkor vid offentlig upphandling. Det stämmer
            inte. I lagen står det att man får ställa särskilda sociala, miljömässiga
            och andra villkor för hur ett kontrakt ska fullgöras (LOU 6 kap.
            13 §).
          </p>
          <p xml:id="i-4uQWPyDtagGHfwrbaTHRc4">
            Det går inte att ställa krav på att det ska finnas kollektivavtal,
            vilket vi anser är en brist i nuvarande lagstiftning. Däremot
            går det att kräva att man följer vissa uttryckligt angivna villkor
            som återfinns i de kollektivavtal som gäller för den aktuella
            branschen. Med andra ord kan man tvinga företagen att följa samma
            villkor som i kollektivavtalen även om de inte själva skrivit
            under dem.
          </p>
          <p xml:id="i-6tTj2KtdsejppATuVqH6Kp">
            Denna medvetenhet finns på vissa håll i landet. Den behöver dock
            spridas ytterligare och implementeras på alla nivåer: inom staten,
            landsting och regioner samt kommuner.
          </p>
          <p xml:id="i-MWLxE8wmR4sEf8nbrKxXPi">
            Krav på kollektivavtalsenliga villkor bör ställas vid all offentlig
            upphandling inom den statliga sektorn. Detta bör riksdagen som
            sin mening ge regeringen till känna.
          </p>
          <p xml:id="i-C6jKACrxtZcSoRzoLj2RSU">
            I lagen om offentlig upphandling (LOU) bör det även ytterligare
            tydliggöras att villkor motsvarande kollektivavtalsvillkor kan
            ställas vid en offentlig upphandling. Detta bör riksdagen som
            sin mening ge regeringen till känna.
          </p>
          <p xml:id="i-3zjEqthDxDxCjVexfmCpwE">
            Motsvarande tydliggörande behöver även göras i EU-rätten. I samband
            med den pågående revisionen av EU:s direktiv om offentlig upphandling
            bör regeringen driva frågan om att tydliggöra medlemsstaternas
            möjligheter att ställa krav på kollektivavtalsenliga villkor vid
            offentliga upphandlingar. Detta bör riksdagen som sin mening ge
            regeringen till känna.
          </p>
          <p xml:id="i-L44VgZGRdoha8RvttZaA5U">
            Riksdagen har dessutom redan uppmanat regeringen att ratificera
            ILO-konventionen 94 om arbetsklausuler i kontrakt där offentlig
            myndighet är part. Konventionen slår fast att offentliga upphandlingar
            ska innehålla klausuler som garanterar arbetstagare löner, arbetstider
            och andra villkor som inte är mindre förmånliga än de som finns
            i kollektivavtal för arbete av samma slag i den bransch och i
            det område där arbetet utförs. En ratificering av ILO:s konvention
            94 skulle, liksom ett krav på kollektivavtalsenliga villkor vid
            upphandling, förbättra möjligheterna att bekämpa lönedumpning.
            Regeringen har dock inte följt riksdagens beslut i denna fråga.
            Regeringen bör snarast återkomma till riksdagen med förslag om
            ratificering av ILO:s konvention 94 om villkoren vid offentlig
            upphandling. Detta bör riksdagen begära.
          </p>
          <p xml:id="i-6jMSvdbSnKVU21DG6BSrSq">
            Med tanke på komplexiteten i samband med offentlig upphandling
            bör det införas krav på särskild utbildning för tjänstemän inom
            den offentliga sektorn som ska handlägga upphandlingar. Detta
            bör riksdagen som sin mening ge regeringen till känna.
          </p>
          <head xml:id="i-XAv6VLmBbUp5RYKUrxeiLM" type="h2">
            8.2 Ingen upphandling från företag i skatteparadis
          </head>
          <p xml:id="i-PHRrSY87pLYQLjwJcPQZh1">
            Enligt en beräkning från Skatteverket är det nästan 50 miljarder
            kronor om året som borde ha betalats i skatt, men som på grund
            av olika internationella transaktioner inte gör det. En stor del
            av det är sådant som företag för ut från Sverige till skatteparadis
            i utlandet. En viss del av detta utgörs i sin tur av skattefinansierad
            verksamhet.
          </p>
          <p xml:id="i-5q1RRJso1Fq6oQGX4dsBhY">
            Denna typ av skatteplanering innebär att företag finansierar
            sin verksamhet med skattemedel men gör stora vinster på att själva
            undvika att betala skatt i Sverige. Detta innebär att våra gemensamma
            resurser inte används på bästa och effektivaste sätt. Det innebär
            också att mer seriösa företag, som inte ägnar sig åt skatteplanering,
            missgynnas.
          </p>
          <p xml:id="i-7zQw8DHq7zmvdoMSajsYVm">
            Vänsterpartiet föreslår därför att reglerna för offentlig upphandling
            skärps. Staten ska inte teckna avtal med företag som har ägarkopplingar
            till skatteparadis.
          </p>
          <p xml:id="i-SmCZoHaeBEyyBWY5U7cdYP">
            Regeringen bör därför verka för att staten vid offentlig upphandling
            inte skriver avtal med företag med koppling till skatteparadis.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-6gDwL5iTQAPTRN51bWTxjb">
              Jonas Sjöstedt (V)
            </item>
            <item xml:id="i-Jsd5aRJRfuioak8GrD1eb6">
              Torbjörn Björlund (V)
            </item>
            <item xml:id="i-XiyGCL7qjByWbPnMZNNPSg">
              Siv Holma (V)
            </item>
            <item xml:id="i-VDwWSHvdpnwqTRgxzPnuE9">
              Christina Höj Larsen (V)
            </item>
            <item xml:id="i-4kN5HZPSkiXoaoAosx6AG9">
              Jacob Johnson (V)
            </item>
            <item xml:id="i-K19bXuqSBvx87bHSpX1FGr">
              Hans Linde (V)
            </item>
            <item xml:id="i-3P1v1HvCEpVZTyvznrfd77">
              Eva Olofsson (V)
            </item>
            <item xml:id="i-LHZjsz1nv5TLGYc2jrXWNY">
              Mia Sydow Mölleby (V)
            </item>
            <item xml:id="i-Ld3zMMHhvWVaR1qkZsSXeD">
              Josefin Brink (V)
            </item>
          </list>
        </div>
      </div>
    </body>
  </text>
</TEI>
