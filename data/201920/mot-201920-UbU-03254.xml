<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-UbU-03254">
  <teiHeader>
    <fileDesc>
      <titleStmt>
        <title>Utbildning</title>
        <author corresp="i-DyMWrZMvLW1B7NfePkXTu4">av Fredrik Christensson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3254 av Fredrik Christensson m.fl. (C)</title>
          <idno type="rdwebb">H7023254</idno>
          <rs type="number">3254</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H7023254/text</ref>
          <ref type="dokument_url_html">http://data.riksdagen.se/dokument/H7023254</ref>
          <ref type="dokumentstatus_url_xml">http://data.riksdagen.se/dokumentstatus/H7023254</ref>
          <ref type="docx">http://data.riksdagen.se/fil/996E2191-E2D2-4A47-AFDE-FBD772A7B1C7</ref>
          <ref type="pdf">http://data.riksdagen.se/fil/47C1B275-1E1B-4185-A572-65720CA391C6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-DyMWrZMvLW1B7NfePkXTu4</idno>
            <name>Fredrik Christensson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-9nQnnjEYdDqQdpqWHaTczL</idno>
            <name>Per Lodenius</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Bim9npVmF87gTk9ED69GHc" type="signed"/>
        <correspContext corresp="i-Bim9npVmF87gTk9ED69GHc">
          <note type="signatory" corresp="i-DyMWrZMvLW1B7NfePkXTu4"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-9nQnnjEYdDqQdpqWHaTczL"/>
          <note type="signatory" corresp="i-2SnUjYd3qzUQVBobN3u1Yc"/>
        </correspContext>
        <correspAction type="submitted" xml:id="i-6DqtSY7EDLXyYKHZbEeEQo">
          <date when="2019-10-03"/>
          <time when="16:08:32"/>
        </correspAction>
        <correspAction type="reviewed" xml:id="i-Kak5r1BCrrzf829r7xJg9n">
          <date when="2019-10-03"/>
          <time when="18:53:24"/>
        </correspAction>
        <correspAction type="referred" xml:id="i-SThLAmE2DkA2ZHfkf5UH54">
          <date when="2019-10-11"/>
        </correspAction>
        <correspAction type="assigned" xml:id="i-RN9R4eKgKZHyS5wdUM717s">
          <date when="2020-08-18"/>
          <time when="12:19:39"/>
        </correspAction>
        <correspContext corresp="i-RN9R4eKgKZHyS5wdUM717s">
          <ref type="assignedTo">Utbildningsutskottet</ref>
        </correspContext>
        <correspAction type="behandlas_i" xml:id="i-3n9SF1DBXJvBRysALJbLzr"/>
        <correspContext corresp="i-3n9SF1DBXJvBRysALJbLzr">
          <ref type="uppgift">2019/20:UbU8</ref>
          <ref type="ref_dok_id">H701UbU8</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU8</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-K2EtaXJMzgZmiuwDfDdSZ5"/>
        <correspContext corresp="i-K2EtaXJMzgZmiuwDfDdSZ5">
          <ref type="uppgift">2019/20:UbU9</ref>
          <ref type="ref_dok_id">H701UbU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU9</ref>
          <ref type="ref_dok_titel">Studiestöd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-YHNr5Ey9X9cGyDmW1y9zYC"/>
        <correspContext corresp="i-YHNr5Ey9X9cGyDmW1y9zYC">
          <ref type="uppgift">2019/20:UbU13</ref>
          <ref type="ref_dok_id">H701UbU13</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU13</ref>
          <ref type="ref_dok_titel">Gymnasieskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XKY47s8vMtcxBy2c2US9L2"/>
        <correspContext corresp="i-XKY47s8vMtcxBy2c2US9L2">
          <ref type="uppgift">2019/20:UbU15</ref>
          <ref type="ref_dok_id">H701UbU15</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU15</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-BGkfJdgm2gvYWiUTTnajnn"/>
        <correspContext corresp="i-BGkfJdgm2gvYWiUTTnajnn">
          <ref type="uppgift">2019/20:UbU10</ref>
          <ref type="ref_dok_id">H701UbU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU10</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VM2szLcvRV7R8SXE7UMsuB"/>
        <correspContext corresp="i-VM2szLcvRV7R8SXE7UMsuB">
          <ref type="uppgift">2019/20:UbU11</ref>
          <ref type="ref_dok_id">H701UbU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU11</ref>
          <ref type="ref_dok_titel">Grundläggande frågor om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8FDKuXifcnF13rYkVCWSNE"/>
        <correspContext corresp="i-8FDKuXifcnF13rYkVCWSNE">
          <ref type="uppgift">2019/20:UbU14</ref>
          <ref type="ref_dok_id">H701UbU14</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU14</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5YdDroZycURGLdLsZdWBdW"/>
        <correspContext corresp="i-5YdDroZycURGLdLsZdWBdW">
          <ref type="uppgift">2019/20:UbU16</ref>
          <ref type="ref_dok_id">H701UbU16</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU16</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6jH9u4oM3jzvKcsZj2ZgNX"/>
        <correspContext corresp="i-6jH9u4oM3jzvKcsZj2ZgNX">
          <ref type="uppgift">2019/20:UbU12</ref>
          <ref type="ref_dok_id">H701UbU12</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU12</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-V3VNTGPkyZvjKNE1nzkUzU"/>
        <correspContext corresp="i-V3VNTGPkyZvjKNE1nzkUzU">
          <ref type="uppgift">2019/20:JuU26</ref>
          <ref type="ref_dok_id">H701JuU26</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU26</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3254 av Fredrik Christensson m.fl. (C) Utbildning</div>
      </div>
      <div type="motBody">
        <div type="motProposal" subtype="förslag">
          <head xml:id="i-4toZ4TU5ckEm7eaL92gtwy">
            Förslag till riksdagsbeslut
          </head>
          <list style="ol">
            <item xml:id="i-538S3GkYnuMJDM2nEgLrr7">
              Riksdagen ställer sig bakom det som anförs i motionen om att
              verka för ökat fokus på elevernas kunskapsutveckling och tillkännager
              detta för regeringen.
            </item>
            <item xml:id="i-QWcDd62DuHikHv4uMyT9A9">
              Riksdagen ställer sig bakom det som anförs i motionen om att
              se över möjligheterna att införa en centralt samordnad granskning
              av läromedel till stöd till lärare, vars syfte är att granska
              läromedel efter dess kvalitet och i vilken mån de speglar läroplanen
              samt beaktar jämställdhetsaspekter, och detta tillkännager riksdagen
              för regeringen.
            </item>
            <item xml:id="i-NgAjmcR6E86nNZVQBjt8ay">
              Riksdagen ställer sig bakom det som anförs i motionen om att
              se över terminssystemet i syfte att skapa mer undervisningstid
              och tillkännager detta för regeringen.
            </item>
            <item xml:id="i-E386zgMTsHY27ZPqvKx373">
              Riksdagen ställer sig bakom det som anförs i motionen om att
              skärpa straffen för hot och våld riktat mot rektorer och lärare
              som agerar inom ramen för sitt nationella uppdrag, och detta tillkännager
              riksdagen för regeringen.
            </item>
            <item xml:id="i-FwvRk6a9jdX9uL8cDHq9y4">
              Riksdagen ställer sig bakom det som anförs i motionen om att
              Skolinspektionens uppföljningar av de skolor som har problem med
              trygghet och studiero ska förbättras och tillkännager detta för
              regeringen.
            </item>
            <item xml:id="i-YPJ5tZuvwHZLw2CtjLxyVr">
              Riksdagen ställer sig bakom det som anförs i motionen om att
              en översyn av Barn- och elevombudets nuvarande uppdrag bör genomföras
              med målet att stärka lärarens roll och att anmälningssystemet
              till Skolinspektionen och Barn- och elevombudet bör ändras så
              att en anmälan ska hanteras av huvudman först, och detta tillkännager
              riksdagen för regeringen.
            </item>
            <item xml:id="i-CAAUZP3CjCdVdVHJ68U85n">
              Riksdagen ställer sig bakom det som anförs i motionen om att
              sex- och samlevnadsundervisningen ska stärkas och tillkännager
              detta för regeringen.
            </item>
            <item xml:id="i-Ah5xjyfkKdBjghtD25BYCX">
              Riksdagen ställer sig bakom det som anförs i motionen om att
              ge Skolverket i uppdrag att verka för att porrfilter införs i
              datorerna på landets samtliga skolor och förskolor och tillkännager
              detta för regeringen.
            </item>
            <item xml:id="i-XpS7NLD9sWnPnfUP1d9WdE">
              Riksdagen ställer sig bakom det som anförs i motionen om att
              elevhälsan ska införas som ämne i rektorsprogrammet och tillkännager
              detta för regeringen.
            </item>
            <item xml:id="i-72FvVi5CCQj6UJvsJ8wzEb">
              Riksdagen ställer sig bakom det som anförs i motionen om att
              elevhälsan bör värderas upp genom att man ser över möjligheten
              att bygga ut den med fler kompetenser samt främjar detta genom
              att förtydliga rektorernas ansvar för elevhälsan i lagstiftningen,
              och detta tillkännager riksdagen för regeringen.
            </item>
            <item xml:id="i-Vi8EtjNARv1oC8UU5arK7A">
              Riksdagen ställer sig bakom det som anförs i motionen om att
              införa livskunskap inom ramen för ämnet idrott och hälsa och tillkännager
              detta för regeringen.
            </item>
            <item xml:id="i-7wHaxEwZ9ccueYZgmb7241">
              Riksdagen ställer sig bakom det som anförs i motionen om att
              införa idrott och hälsa med pulshöjande aktivitet på skolschemat
              varje dag i syfte att uppnå rekommendationen om minst en timmes
              fysisk aktivitet om dagen och tillkännager detta för regeringen.
            </item>
            <item xml:id="i-NhS9yWNGMjRKmnoDnifGyi">
              Riksdagen ställer sig bakom det som anförs i motionen om att
              se över möjligheten att på sikt öka rätten till förskola för barn
              med föräldrar i utanförskap och ge kommunerna i uppdrag att arbeta
              med uppsökande verksamhet för att nå ut med kunskap om förskolan
              till familjer med svårare förutsättningar och tillkännager detta
              för regeringen.
            </item>
            <item xml:id="i-BuHyFGi1iGSY1qbZTSNwFd">
              Riksdagen ställer sig bakom det som anförs i motionen om att
              verka för att ett nationellt riktmärke om antal barn per utbildad
              personal införs och att inspektion av förskolor bör granska huvudmannens
              arbete med att nå riktmärket och erbjuda stöd i exempelvis arbetet
              med att behålla och rekrytera förskollärare, och detta tillkännager
              riksdagen för regeringen.
            </item>
            <item xml:id="i-fv8DWYWD1geExnaqpnz2D">
              Riksdagen ställer sig bakom det som anförs i motionen om att
              öka möjligheterna till kompetensutveckling för pedagoger i förskolan
              och att göra det enklare för barnskötare att vidareutbilda sig
              till förskollärare och tillkännager detta för regeringen.
            </item>
            <item xml:id="i-8ZwFtDtTvCoPbuQvtbU1nB">
              Riksdagen ställer sig bakom det som anförs i motionen om att
              utveckla konceptet med integrationsförskola och tillkännager detta
              för regeringen.
            </item>
            <item xml:id="i-2DzQiTUvVzhG7HXjFoPJM1">
              Riksdagen ställer sig bakom det som anförs i motionen om att
              även fristående förskolor ska inspekteras av Skolinspektionen
              och tillkännager detta för regeringen.
            </item>
            <item xml:id="i-EvhY8emHch6Rgz58PanJWu">
              Riksdagen ställer sig bakom det som anförs i motionen om att
              se över möjligheten att inkludera förskoleklass i särskolans uppdrag
              och tillkännager detta för regeringen.
            </item>
            <item xml:id="i-DAsALMytRp2vPntM5yMR9A">
              Riksdagen ställer sig bakom det som anförs i motionen om att
              verka för att Skolinspektionen fokuserar mer på skolor som missköter
              sig samt ökar antalet oanmälda granskningar, och detta tillkännager
              riksdagen för regeringen.
            </item>
            <item xml:id="i-Ww6nEjRPDioPwQe9FnrMQi">
              Riksdagen ställer sig bakom det som anförs i motionen om att
              Skolinspektionen främst ska inspektera skolans undervisningskvalitet
              och att det bör införas ett krav på att inspektionerna måste vägledas
              av och baseras på relevant och kvalitetssäkrad forskning, och
              detta tillkännager riksdagen för regeringen.
            </item>
            <item xml:id="i-Gheb8UV2f3t36bnyY9qbX4">
              Riksdagen ställer sig bakom det som anförs i motionen om att
              skolor med låga kunskapsresultat måste ta emot externt stöd av
              Skolverket och Skolinspektionen och tillkännager detta för regeringen.
            </item>
            <item xml:id="i-LGi5oSKfGWUT97QqJ76TF4">
              Riksdagen ställer sig bakom det som anförs i motionen om att
              värna och utveckla det fria skolvalet och tillkännager detta för
              regeringen.
            </item>
            <item xml:id="i-YT5vW4yUr9TVMFUvGY4PJ5">
              Riksdagen ställer sig bakom det som anförs i motionen om att
              införa ett aktivt skolval och tillkännager detta för regeringen.
            </item>
            <item xml:id="i-TbNPewiUseHiux9taGRp9g">
              Riksdagen ställer sig bakom det som anförs i motionen om att
              information om skolvalet behöver tillgängliggöras på ett lättförståeligt
              och överskådligt sätt och tillkännager detta för regeringen.
            </item>
            <item xml:id="i-PP4RrVLCCsih4BqT5ehVky">
              Riksdagen ställer sig bakom det som anförs i motionen om att
              utreda förutsättningarna för en översyn av kösystemet till skolor
              och tillkännager detta för regeringen.
            </item>
            <item xml:id="i-6ggRijHk25epYniUGrjgaY">
              Riksdagen ställer sig bakom det som anförs i motionen om ett
              mer rättvist och mer sammanhållet antagningssystem där kommunala
              och fristående huvudmän ges likvärdiga förutsättningar, och detta
              tillkännager riksdagen för regeringen.
            </item>
            <item xml:id="i-GiQMctJfp89y3NbmtverLy">
              Riksdagen ställer sig bakom det som anförs i motionen om att
              utreda förutsättningarna för ett generellt bidrag öronmärkt för
              skolan i stället för riktade statsbidrag och tillkännager detta
              för regeringen.
            </item>
            <item xml:id="i-7w9hvk2cLJ4Wnybo4sEk6n">
              Riksdagen ställer sig bakom det som anförs i motionen om att
              se över skolpengen i syfte att säkra lika villkor för alla huvudmän
              och tillkännager detta för regeringen.
            </item>
            <item xml:id="i-XXSBpjhgGjVRkutb7Unqqe">
              Riksdagen ställer sig bakom det som anförs i motionen om att
              stärka den praktiknära forskningen och förbättra möjligheterna
              för yrkesverksamma lärare att på deltid bedriva praktiknära forskning
              och tillkännager detta för regeringen.
            </item>
            <item xml:id="i-2erK884keWMd9QMuCyQ81n">
              Riksdagen ställer sig bakom det som anförs i motionen om att
              se över möjligheterna till fristående lärarutbildning och tillkännager
              detta för regeringen.
            </item>
            <item xml:id="i-KygrYjSDyEMM9TnWYmWnxM">
              Riksdagen ställer sig bakom det som anförs i motionen om att
              det på nationell nivå bör tas fram standarder för skolans digitala
              arkitektur och att sekretessbestämmelserna bör ändras för att
              underlätta informationsutbyte när en elev byter skola, och detta
              tillkännager riksdagen för regeringen.
            </item>
            <item xml:id="i-7X4LGAkKQE96YJut6UZpk1">
              Riksdagen ställer sig bakom det som anförs i motionen om att
              fjärrundervisning ska tillåtas i alla relevanta ämnen, att skolor
              ska ha möjlighet att anordna fjärrundervisning på entreprenad
              och att möjligheterna med distansundervisning bör ses över och
              tillkännager detta för regeringen.
            </item>
            <item xml:id="i-H6MgArbT87MNPhzP4mXqkZ">
              Riksdagen ställer sig bakom det som anförs i motionen om att
              modellen med undervisande assistenter bör utvecklas och spridas
              till fler kommuner och att expertis ska ta fram förslag på arbetsmaterial
              som kan användas i undervisningssituationer, och detta tillkännager
              riksdagen för regeringen.
            </item>
            <item xml:id="i-VsqW1YMga9JZzUj8JkswgD">
              Riksdagen ställer sig bakom det som anförs i motionen om att
              verka för att möjligheten till fjärrundervisning utökas och nyttjas
              mellan olika huvudmän och tillkännager detta för regeringen.
            </item>
            <item xml:id="i-7bHd6cWWfTgJrrvTVex1do">
              Riksdagen ställer sig bakom det som anförs i motionen om att
              möjligheterna att införa en rekryteringsutbildning för rektorer
              och en befattningsutbildning för skolchefer bör ses över och tillkännager
              detta för regeringen.
            </item>
            <item xml:id="i-YbZ4ySxbDPqNYLwg9LT47v">
              Riksdagen ställer sig bakom det som anförs i motionen om att
              studie- och yrkesvägledarnas roll i skolan måste stärkas och i
              högre grad än i dag vara integrerad i hela skolans verksamhet
              samt ha ett tydligare genusperspektiv och tillkännager detta för
              regeringen.
            </item>
            <item xml:id="i-LcwJzmBo2o7PxajhaZrd3S">
              Riksdagen ställer sig bakom det som anförs i motionen om att
              se över förutsättningarna för en ökad andel fasta anslag till
              yrkeshögskolan och att se över möjligheten att låta privata och
              offentliga arbetsgivare få möjlighet att delfinansiera platser
              på yrkeshögskolan och tillkännager detta för regeringen.
            </item>
            <item xml:id="i-THJvb7VM2tVAsGyNMNp1KE">
              Riksdagen ställer sig bakom det som anförs i motionen om att
              se över möjligheterna att låta fler yrkesutbildningar bli yrkescollege
              och att lärlingsutbildningarna tar fasta på systemet för teknikcollege
              med företagsrepresentanter i regionala styrgrupper och tillkännager
              detta för regeringen.
            </item>
            <item xml:id="i-KoEg4yEHV7Ci7H4Ews38je">
              Riksdagen ställer sig bakom det som anförs i motionen om att
              se över hur yrkesvux kan stärkas för förbättrad kompetensförsörjning
              samt se över möjligheten att införa ett system med vuxenutbildningspeng
              i hela landet och tillkännager detta för regeringen.
            </item>
            <item xml:id="i-BMF1Lqoc3yNHZgcMFhPqWp">
              Riksdagen ställer sig bakom det som anförs i motionen om att
              se över möjligheten att vuxna ges rätten att söka komvux, yrkesvux
              och sfi oavsett i vilken kommun utbildningen bedrivs, och detta
              tillkännager riksdagen för regeringen.
            </item>
            <item xml:id="i-MErmr2hBqoLA33GZAeFaje">
              Riksdagen ställer sig bakom det som anförs i motionen om att
              verka för att alla gymnasieelever ska ha möjlighet att välja UF-företagande
              i gymnasieskolan och tillkännager detta för regeringen.
            </item>
            <item xml:id="i-VeMi6ihW75TXeMwQK6aPMp">
              Riksdagen ställer sig bakom det som anförs i motionen om att
              språkintroduktionsprogrammet främst ska rikta sig till de elever
              som nyligen kommit till Sverige, och detta tillkännager riksdagen
              för regeringen.
            </item>
            <item xml:id="i-LtZGKCvWpUKtbqVQ8gHbbS">
              Riksdagen ställer sig bakom det som anförs i motionen om att
              utreda hur nätkurser kan bli en större del av integrationsarbetet
              och tillkännager detta för regeringen.
            </item>
            <item xml:id="i-LD83wBouca3JnT3EtJmtkq">
              Riksdagen ställer sig bakom det som anförs i motionen om att
              se över möjligheterna att lärosätena ska bli mer autonoma, ska
              finnas i hela landet, ges ytterligare möjligheter att utforma
              sin verksamhet efter regionala förutsättningar och ges förutsättningar
              att stärka sin samverkan med det omgivande samhället inom forskningen
              och tillkännager detta för regeringen.
            </item>
            <item xml:id="i-EioY6PApedggFNP5LUrbcu">
              Riksdagen ställer sig bakom det som anförs i motionen om att
              verka för att högskoleutbildningarnas konkurrenskraft stärks,
              att deras samverkan med arbetsmarknaden förbättras, utveckla studentmedarbetarsystemet,
              en utökad praktik samt en förstärkt roll för studievägledaren
              och tillkännager detta för regeringen.
            </item>
            <item xml:id="i-UA87n492bLnSzFAJRuKJj3">
              Riksdagen ställer sig bakom det som anförs i motionen om att
              resurstilldelningen ska skapa förutsättningar för livslångt lärande,
              uppmuntra kurser på halvfart, distanskurser och relevanta sommarkurser
              av fördjupningskaraktär samt premiera kvalitet, arbetslivsanknytning
              och regional samverkan och tillkännager detta för regeringen.
            </item>
            <item xml:id="i-Trfx7qb6psJ6wiPFV8g29z">
              Riksdagen ställer sig bakom det som anförs i motionen om att
              forskningsmedel bör fördelas jämställt och att en plan för att
              uppnå det bör upprättas och tillkännager detta för regeringen.
            </item>
            <item xml:id="i-FkEhiYUhbtsDjCd89Fhorb">
              Riksdagen ställer sig bakom det som anförs i motionen om att
              se över möjligheterna att införa ett mer flexibelt studiemedelssystem
              som premierar studenter som avslutar sina studier före utsatt
              tid och skapa möjlighet för dem som behöver mer tid och tillkännager
              detta för regeringen.
            </item>
            <item xml:id="i-5Lc5YbdXq1BdTXjiEHfb5j">
              Riksdagen ställer sig bakom det som anförs i motionen om att
              verka för en utredning för att ta fram förslag till system för
              eftergymnasial utbildning för personer med intellektuell funktionsnedsättning
              och tillkännager detta för regeringen.
            </item>
            <item xml:id="i-8ps7Duy57EgGiKwL8BomV6">
              Riksdagen ställer sig bakom det som anförs i motionen om att
              undanröja de problem och hinder som begränsar internationella
              studenters och forskares möjligheter att studera och forska i
              Sverige samt möjlighet för internationella lärosäten att etablera
              sig i Sverige och tillkännager detta för regeringen.
            </item>
            <item xml:id="i-UFAcn6T6pxuqfEzUHxK8JY">
              Riksdagen ställer sig bakom det som anförs i motionen om att
              verka för fler fristående lärosäten, likt stiftelser, och tillkännager
              detta för regeringen.
            </item>
            <item xml:id="i-6hatVer6h8hcywuNXmhiAS">
              Riksdagen ställer sig bakom det som anförs i motionen om att
              det bör finnas ett transparent utvärderingssystem där utbildningens
              kvalitet, koppling till arbetsmarknaden och tidigare studenters
              åsikter tydliggörs så att blivande studenter kan göra välinformerade
              studieval, och detta tillkännager riksdagen för regeringen.
            </item>
          </list>
        </div>
        <div type="motContent">
          <head type="h1" xml:id="i-51ZpUhoPaspN1oheHai1oW">
            Inledning
          </head>
          <p xml:id="i-QAUxpTsYJrBo5s6KDMrirC">
            Grunden för barns och ungas möjlighet att göra en resa i livet
            och uppnå sina livsdröm­mar läggs i trygga familjer och i en skola
            som möter varje elev på sina villkor. Alla elever har rätt att
            mötas av en bra utbildning, oavsett var i landet man bor, vilken
            bak­grund man har eller om man är flicka eller pojke. En väl fungerande
            för-, grund- och gymnasieskola är grunden för en högre utbildning
            i världsklass och konkurrenskraftiga jobb. Alla ska ges förutsättningar
            att lyckas. Det är grundläggande för Centerpartiets skolpolitik.
          </p>
          <p xml:id="i-TnyHffRotPwHTodZEmwd2o">
            Centerpartiet vill ta ansvar för att utveckla skolan så väl nationellt
            som lokalt. Skolan ska vila på vetenskaplig grund och beprövad
            erfarenhet. Skolan måste vara jämlik och valfriheten värnas och
            utvecklas. Elevernas kunskapsutveckling, trygghet och välmående
            ska vara i fokus.
          </p>
          <p xml:id="i-8uKa2hRhxGn84TSCWBvGoY">
            Svensk skola har flera utmaningar. Många barn och unga får idag
            en bra start i skol­an, men inte alla. Kunskapsresultaten har
            de senaste decennierna sjunkit och likvärdig­heten i svensk skola
            har försämrats. Många elever och lärare upplever brister i trygghet
            och studiero. Var sjätte elev klarar inte grundskolan och var
            fjärde elev lämnar gymnasi­et utan fullständiga betyg samtidigt
            som antalet elever som gör felval till gymnasiet är stort. Klarar
            en elev inte skolan är dörren till många jobb och vidare studier
            stängd. Där­för ska undervisningen utgå från elevers behov och
            förutsättningar insatser sättas in tidigt när elever riskerar
            att inte nå målen. Att säkra att fler klarar skolan är vår första
            prioritet.
          </p>
          <p xml:id="i-JQpcMJFpGpki9e9wiNxFox">
            Idag finns det skolor där allt för många elever inte klarar skolan.
            I bruksorter och förorter lämnas tusentals barn utan förutsättningarna
            att skapa sig sin egen framtid. Det kan inte accepteras.
          </p>
          <p xml:id="i-VxUcSmptpDTmwrV3vye7kZ">
            Alla elever måste kunna lita på att de får en chans att lyckas.
            Lärare och rektorer måste kunna lita på att de har verktygen för
            att kunna agera för studiero och fokusera på att alla ska få en
            god utbildning utifrån sina förutsättningar. Föräldrar måste kunna
            lita på att deras barn får en bra utbildning och en utbildning
            som leder till jobb, oavsett var man bor eller vilken bakgrund
            man har.
          </p>
          <p xml:id="i-9YvPUVGPBS7zt2DCYDF1zS">
            Hela Sverige måste ha en skola att lita på.
          </p>
          <head type="h2" xml:id="i-6av4gMA3arPBXVVmPUkqYF">
            Mer kunskap i skolan
          </head>
          <p xml:id="i-Dobkd9cTUMNqvYiwxFhz1K">
            En skola som går att lita på är en skola där alla elever ges
            förutsättningar att lyckas. Den ska ge elever kunskap och rusta
            dem för framtiden. Men en kvalitativ och likvärdig skola förutsätter
            att kunskap kan mätas. Den svenska läroplanen har fått kritik
            för att den subjektiva uppfattningen är överordnad den objektiva,
            det vill säga att tyckande står över faktisk kunskap. Fokus för
            läraren blir att subjektivt bedöma förmågor hos eleven istället
            för att bedöma faktiskt mätbar kunskap. Idag uppmuntras elever
            att tänka själva. Det är helt rätt och avgörande för elevernas
            utveckling som demokratiska medborgare och självständiga individer.
            Men kritiskt tänkande utan kunskap blir inget annat än tyckande.
            Det är en kunskapssyn som gör det svårt att sätta rättssäkra betyg.
          </p>
          <p xml:id="i-NnL3iikhUNxGMT7bi7u6MG">
            Ett ökat fokus på kunskap skulle skapa tydlighet för eleverna.
            Det skulle bli lättare för eleverna att veta vad som krävs för
            att nå målen, vilket i sin tur skulle öka motiva­tionen. Dagens
            utformning missgynnar elever från studiesvaga hem. Det skapar
            dess­utom en stor stress, vilket särskilt drabbar flickor. I skollagens
            inledande delar redogörs för syftet med utbildning inom det svenska
            skolväsendet. För att skapa bättre förutsätt­ningar för alla elever
            att lyckas behöver detta syfte tydliggöra skolans kompensatoriska
            uppdrag. Utbildningens syfte ska vara att varje individ ska utvecklas
            till sin fulla poten­tial, få relevanta kunskaper och bildas.
            Kunskapsfokus i läroplanen ska därför öka, och det ska tydliggöras
            i skollagen att utbildningen också ska utveckla ansvarstagande
            och respektfullt uppträdande.
          </p>
          <p xml:id="i-9G1nz9Lt8xAYkGkMcULfY1">
            Förutom att skollagen och läroplanen i större utsträckning än
            idag behöver lyfta vikten av att elever lär sig sakkunskaper,
            som är grundläggande för fortsatt analys och kritiskt tänkande,
            behöver läromedel kvalitetssäkras för att garantera att undervisningen
            i skolan främjar elevens kunskapsutveckling.
          </p>
          <p xml:id="i-5bXTqSHiwbE8tcwLw5xB3x">
            Sedan Statens Institut för läromedelsinformation lades ner 1991
            är det upp till varje skola eller huvudman att avgöra om ett läromedel
            uppfyller läroplanen och är av god kvalitet. Tyvärr blir det i
            praktiken oftast upp till den enskilda läraren att genomföra granskningen.
          </p>
          <p xml:id="i-6uHtuWLdwuNpM48zzn1T6m">
            Bra läromedel är en central del av en god och likvärdig undervisning.
            Det är viktigt att de läromedel som används speglar läroplanen
            och är av hög kvalitet. Särskilt viktigt blir det när allt fler
            elever undervisas av obehöriga lärare. Dagens system klarar inte
            av det.
          </p>
          <p xml:id="i-3uaAtrej2T6zQfkqzmZyH6">
            Det bör därför införas en centralt samordnad granskning av läromedel
            där de grade­ras utifrån huruvida de följer läroplanen och deras
            kvalitet samt beaktar jämställdhets­aspekter. Ansvaret bör ligga
            på ansvarig myndighet att utveckla det tillsammans med verksamma
            lärare för såväl traditionella som digitala läromedel. Det ska
            inte resultera i en tvingande lista utan ses som ett stöd för
            lärarna i deras val av läromedel.
          </p>
          <p xml:id="i-DbrDq3sLAHQDdP1PFBV3EN">
            För att ytterligare stärka skolans kunskapsfokus behöver elever
            ges mer undervis­ningstid. Svenska elever har idag färre undervisningstimmar
            än genomsnittet i OECD. Ska svenska elever återigen bli bland
            de bästa måste antalet lärarledda timmar öka. På sikt ska därför
            undervisningstiden utökas, bland annat genom att terminssystemet
            ses över.
          </p>
          <head type="h2" xml:id="i-K8gyV2DaEjSe41fB17Baje">
            Stärkt trygghet och studiero
          </head>
          <p xml:id="i-3q3KyaZFxPGo77pNsU3Qaf">
            Eleverna måste kunna lita på att de är trygga i skolan. Allt
            för många elever går till skolan med en klump i magen, vissa av
            rädsla för häcklande kommentarer i korridoren andra av trötthet
            över avbrutna och stökiga lektioner. Skolan måste kunna garantera
            en bra och trygg studiemiljö. Idag uppger mer än hälften av eleverna
            att andra elever stör ordningen i klassrummet och var tredje lärare
            i grundskolan uppger att de lägger en stor del av undervisningstiden
            på att upprätthålla ordningen. Så väl lärare som elever får även
            utstå kränkningar och hot. Särskilt flickor är extra utsatta då
            de oftare än pojkar känner sig otrygga och upplever bristande
            studiero. Det är oacceptabelt.
          </p>
          <p xml:id="i-PuciC6sCfWQgSVKvDjcerV">
            För att skapa mer studiero och trygghet i skolan vill Centerpartiet
            stärka lärarens position i klassrummet, ge bättre möjligheter
            att agera mot stökiga elever och stärka inspektionerna av de skolor
            där tryggheten brister.
          </p>
          <p xml:id="i-VFBAjJii9WnirgebC39CNa">
            Sedan tidigare vill Centerpartiet skärpa möjligheten att omgående
            flytta elever som allvarligt stör studieron eller tryggheten för
            övriga elever och att skolor ska vara skyl­diga att polisanmäla
            om de har skäl att misstänka att ett barn utsatts för sexualbrott
            eller brott mot liv och hälsa. Skolan ska inte utgöra en frizon
            för brott.
          </p>
          <p xml:id="i-AoZdLeXRDLSgE81RPzR2hs">
            Frågan om att stärka tryggheten och studieron i skolan är en
            del av januariavtalet. Men det finns mer att göra. Att känna trygghet
            är en förutsättning för att kunna nå målen i skolan. Vissa skolor
            lyckas bättre än andra. En viktig faktor för framgång är ett skickligt
            ledarskap hos rektorer och lärare. Skolor behöver nyttja de sanktionsmöjlig­heter
            som finns men okunskap och rädsla gör att dessa används allt för
            sällan, samtidigt som vissa lärare saknar stöd från skolans ledning.
          </p>
          <p xml:id="i-KUt23gfQ4ySJ9XCo9YQy5e">
            Idag är det många lärare och rektorer som inte vågar agera på
            grund av oro att bli anmälda eller få betala skadestånd. Det finns
            därför behov av att se över Barn- och elev­ombudets nuvarande
            uppdrag med målet att stärka lärarens roll. Det behövs en mer
            objektiv hantering av kränkningsärenden inom skolan, med större
            tillit till lärarnas agerande i sin yrkesroll. Anmälningar bör
            alltid ske till huvudmannen i första hand. Endast om anmälaren
            inte är nöjd bör anmälningen gå vidare till Skolinspektionen eller
            Barn- och elevombudet.
          </p>
          <p xml:id="i-Mm1Dyv7kRP96jgyj6JtTsB">
            I arbetet med att skapa trygghet och studiero måste Skolinspektionen
            bättre följa upp de skolor där det brister och skolmyndigheterna
            ska tidigt agera för att stötta rektorer och lärare på dessa skolor.
            Vi ser också behov av att skärpa straffen för hot och våld riktat
            mot rektorer och lärare som agerar inom ramen för sitt nationella
            uppdrag.
          </p>
          <p xml:id="i-57PLZYkvkXUjeZKtpGtDNk">
            Att skapa respektfulla miljöer handlar dels om hur elever behandlar
            varandra i skolans vardag. Men det handlar även om att ge unga
            redskap i det kommande vuxen­livet. Det är därför viktigt att
            lärare har kompetens att lyfta frågor relaterade till normer och
            värderingar. Centerpartiet vill därför att undervisningen i sex
            och samlevnad ska stärkas och att Skolverket ges i uppdrag att
            införa porrfilter i datorerna på landets samt­liga skolor och
            förskolor.
          </p>
          <head type="h2" xml:id="i-49RS5KiyDJ9Grm8zTmdNWL">
            Kunskap om elevhälsa i Rektorsprogrammet
          </head>
          <p xml:id="i-z8TnVpc4nRX69Fhcq7Us9">
            Den psykiska hälsan är på många sätt intimt kopplad till skolan.
            För många unga är roten till ohälsan saker som har skett eller
            sker dagligen i skolan. Det finns också starka samband mellan
            en god psykisk hälsa och möjligheten att ta till sig kunskap och
            nå utbildningsmål. Men framför allt är skolan den plats där man
            når i stort sett alla barn. Vården för barn och unga måste därför
            finnas betydligt mer inom skolans väggar och fungera som den första
            naturliga kontakten för unga vid fysiska eller psykiska problem.
            Elevhälsan spelar inte minst roll för allt förebyggande hälsoarbete.
            Därför kan skolan genom elevhälsan också bli en del av lösningen
            på barns och ungas psykiska ohälsa. Hur hälsan påverkar elevers
            möjligheter att lära sig måste också reflekteras i Rektors­programmet,
            den befattningsutbildning som är obligatorisk att gå för alla
            som ska bli rektorer. Elevhälsan bör därför införas som ett ämne
            i Rektorsprogrammet för att säker­ställa att samtliga utbildade
            rektorer ser kopplingen mellan skolmiljön och elevernas psykiska
            och fysiska hälsa.
          </p>
          <head type="h2" xml:id="i-Cp9UbTLTFTGp9FzvXvS5Ny">
            Stärkt ledarskap för elevhälsan
          </head>
          <p xml:id="i-ELowbhkG3jUuhqFLr3HFcu">
            Barns och ungas psykiska välmående är också delvis en ledarskapsfråga.
            Rektorer är i sista ledet ansvariga för att det finns en lärandemiljö
            på skolan som gör att eleverna kan tillgodogöra sig kunskaper
            och nå mål. Det finns flera exempel på skolor där framsynta rektorer
            har lyckats skapa en bättre lärandemiljö genom att prioritera
            upp elevhälsan och inte minst det förebyggande hälsoarbetet. Dessa
            rektorer uppvärderar ofta elevhälsan genom att bygga ut den med
            fler kompetenser och kan därmed tidigt upptäcka och hantera roten
            till den psykiska ohälsan i skolmiljö. Men det är inte uttalat
            i skollagen att rektorerna har detta ansvar trots att hälsan är
            så tätt kopplad till elevers möjligheter att nå kunskapsmålen.
            Detta behöver ändras. I skollagen ska det framgå klart och tydligt
            att rektorer ansvarar för och samordnar elevhälsan, ett ansvar
            som inte ska gå att delegera bort. Det handlar till stor del om
            det faktum att rektorn är den som har budgetansvar och därför
            ytterst kan fatta beslut om mer resurser och rekryteringar. Genom
            att lyfta ansvar­et till högsta nivå på skolorna kommer det finnas
            ett lagkrav på att ta elevhälsan på allvar – på alla skolor.
          </p>
          <head type="h2" xml:id="i-QtgysEjtHe3sMbBJUXudGb">
            Livskunskap för stärkt elevhälsa
          </head>
          <p xml:id="i-41ZYnnm15rLTzwjvzuAenB">
            Trots att arbetet med att förebygga och upptäcka psykisk ohälsa
            är tätt förknippat med skolan kan inte detta arbete läggas på
            lärare som redan idag många gånger tvingas ta hand om barn med
            stora behov utan att ha utbildning för att hantera psykisk ohälsa.
            Istället måste elevhälsan värderas upp och byggas ut med fler
            skolsköterskor, kuratorer och psykologer. För att förbättra elevhälsan
            behöver kuratorer få en större roll att arbeta förebyggande. Enligt
            riktlinjerna ska det finnas en kurator på 300 elever – något som
            ofta inte följs på skolorna. Därför behöver en större satsning
            på elevhälsan sikta in sig på hur fler kuratorer kan knytas till
            skolorna. För att förbättra elevhälsan behöver kuratorer få en
            större roll att arbeta förebyggande. Enligt riktlinjerna ska det
            finnas en kurator på 300 elever – något som ofta inte följs på
            skolorna. Därför behöver en större satsning på elevhälsan sikta
            in sig på hur fler kuratorer kan knytas till skolorna. I Florida
            har man arbetat aktivt med självmordsprevention och att förebygga
            psykisk ohälsa. I det arbetet har kuratorer en nyckelroll och
            undervisar i ämnet livskunskap, där barn och ungdomar får verktyg
            i att hantera motgångar i livet. Man har genom detta arbete lyckats
            få ner självmorden betydligt. Motsvarande undervisning bör införas
            i Sverige inom ramen för ämnet idrott och hälsa.
          </p>
          <head type="h2" xml:id="i-2HWSUhSmgDwhywArUAWcm7">
            Fysisk aktivitet i skolan varje dag
          </head>
          <p xml:id="i-5ZaGai8WLLiSMmv3UbwkiT">
            Elevhälsan och elevers psykiska välmående är tätt förknippat
            med fysisk aktivitet. Under 2018 fick Skolverket i uppdrag att
            lämna förslag på hur mer rörelse i skolan kan åstadkommas i grundskolan
            men även inom förskoleklasserna och fritidshemmen vid behov. Bakgrunden
            till detta har bland annat varit att det i läroplanerna för grundskolan,
            sameskolan och specialskolan eftersträvas att elever skall erbjudas
            fysisk aktivitet under hela skoldagen. Mycket tyder även på att
            fysisk aktivitet bidrar på ett positivt sätt till elevers lärande
            och prestationer i skolan, men framförallt bidrar det till en
            bättre hälsa, minskad risk för fetma och livsstilssjukdomar senare
            i livet, stärkt stresshantering och goda livsrutiner. Fyra av
            fem flickor och nästan varannan kille klarar inte målet att röra
            sig en timme om dagen. Debatten om fysisk aktivitet i skolan och
            uppdraget till Skol­verket har föregåtts av publicering av intressant
            forskning. Pernilla Hedström försvarade sin doktorsavhandling
            Hälsocoach i skolan – En utvärderande fallstudie av en hälso­främjande
            intervention 2016, vid Göteborgs universitet. Hedström visar bland
            annat att skolbarn idag är betydligt mindre fysiskt aktiva, också
            i förhållande till internationella rekommendationer. För att stärka
            elevers kondition och hälsa krävs det en större del skolidrott
            som gör hälsa och fysisk aktivitet lustfyllt. Pulshöjande aktivitet
            är i detta en av de viktigaste delarna för att lägga förutsättningarna
            för en god och livslång hälsa och stärka inlärningen. Vi vill
            därför se idrott och hälsa med pulshöjande aktivitet varje dag
            på skolschemat för att möjliggöra att fler barn når målet om minst
            en timmes fysisk aktivitet om dagen.
          </p>
          <head type="h2" xml:id="i-FJZfR6HsumGrcJG1CScbiP">
            Allt börjar med en bra förskola
          </head>
          <p xml:id="i-V8FgvRcckiJSSJH1oZ5AbQ">
            För att utjämna livschanser och ge fler barn en bra start behöver
            vi en likvärdig förskola av hög kvalitet. De barn som gynnas mest
            av en god förskola är de barn som har de svåraste förutsättningarna.
            Samtidigt är det barnen med svåraste förutsättningar som svensk
            förskola har svårast att nå. Idag varierar rätten till förskola
            beroende på om för­äldrarna arbetar eller inte. Exempelvis har
            barn till föräldrar som lever på försörjnings­stöd inte rätt till
            förskola lika många timmar som barn vars föräldrar arbetar. För
            att nå de mest utsatta familjerna bör rätten till antalet timmar
            på sikt öka för familjer i utan­förskap.
          </p>
          <p xml:id="i-HEAefeVujXWzYYC5B3AwLE">
            Förutom att utöka rätten till förskola behöver kunskap och information
            om förskol­ans verksamhet bättre än idag nå utsatta familjer.
            Genom att kommunen arbetar med uppsökande verksamhet kan familjer
            med svårare förutsättningar få bättre information och kunskap
            om förskolans uppdrag och verksamhet. Det är också ett sätt att
            nå nyan­lända föräldrar och erbjuda dem möjligheten att gå till
            en integrationsförskola, där ordi­narie förskoleverksamhet bedrivs
            parallellt med sfi-undervisning för föräldrarna.
          </p>
          <p xml:id="i-XzgX6ZxZb5bL525veT9hWh">
            Barnen måste kunna lita på att det finns vuxna som ser dem. Att
            utöka förskoleverk­samheten får inte ske på bekostnad av kvalitet.
            En av utmaningarna för att säkra den pedagogiska verksamheten
            är barngruppernas storlek och bristen på utbildad personal. Fler
            förskolelärare behöver därför utbildas och det måste bli lättare
            för barnskötare att vidareutbilda sig till förskolelärare medan
            de jobbar i förskolan.
          </p>
          <p xml:id="i-JQWjzJgiypz7kRFX1uMbse">
            Vi ser också ett behov av att se över det riktmärke från Skolverket
            som sätter gränser för hur många barn som får vara i en barngrupp.
            Det borde istället vara ett riktmärke för hur många barn varje
            utbildad personal får ha ansvar för. Det ger den pedagogiska verk­samheten
            möjlighet att formas utifrån egna förutsättningar och vad som
            är bäst för barnen på just den förskolan. Genom att ändra i styrdokumenten
            ska huvudmännens ansvar att sträva mot riktmärket tydliggöras.
            Huvudmännen måste också få stöd i att nå riktmärket och deras
            arbete ska följas upp. För att det ska vara möjligt behöver fler
            förskolelärare utbildas och det måste bli lättare för barnskötare
            att vidareutbilda sig till förskolelärare medan de jobbar i förskolan.
          </p>
          <p xml:id="i-RapVEySQQh5das2NExFDUf">
            Ett annat viktigt steg i att höja kvaliteten och göra förskolan
            tillgänglig för fler barn är att se över resursfördelningen. Systemet
            med maxtaxa i förskolan behöver reformeras för att ge större frihet
            åt kommunerna att bestämma över avgiftsnivåerna. En viss höj­ning
            av maxtaxan skapar utrymme för satsningar på såväl utbyggnad av
            förskolan som mer pedagogik och minskade barngrupper.
          </p>
          <p xml:id="i-NgvJZYAmBfzUkntaJG6bc4">
            Vidare bör förskoleklass bli en del av särskolans uppdrag eftersom
            det nuvarande upplägget innebär att barn med mer omfattande funktionsnedsättningar
            tvingas gå i vanlig förskoleklass innan byte till särskola i årskurs
            1, alternativt gå kvar ett år på förskolan. Ändringen är viktig
            för att ge alla barn möjlighet att utvecklas efter deras förutsättningar.
          </p>
          <p xml:id="i-Cj6qu4vjramwAHKT5ngLU">
            Förskolor där kommunen är huvudman inspekteras idag av Skolinspektionen.
            Fristående förskolor inspekteras dock i stället av kommunen. För
            att öka likvärdigheten bör även fristående förskolor inspekteras
            av Skolinspektionen.
          </p>
          <head type="h2" xml:id="i-WvgWFCLxU9nriBLsjLAGSH">
            Likvärdighet att lita på
          </head>
          <p xml:id="i-Dipnd8tnT6FQebgGM8KPfq">
            För att Alla elever ska få en bra skolgång och ha likvärdiga
            möjligheter att lyckas. Sko­lan ska gå att lita på. Olika huvudmän
            och olika delar av landet har olika bra förutsätt­ningar för att
            leverera detta. Idag har den enskilde huvudmannen ett väldigt
            stort ansvar, men inte alltid de förutsättningar som krävs. På
            allt för många håll brister arbetet med kompetensutveckling och
            kvalitetsarbete i skolan.
          </p>
          <p xml:id="i-XmDRTenBYGpSmuQW82Dj3g">
            skapa likvärdiga förutsättningar för elever, oavsett var i landet
            de bor, behöver huvudmännen ett bättre stöd än idag. Det behövs
            en ny stödjande funktion som kan underlätta huvudmännens arbete
            med bland annat skol- och kompetensutveckling och att bidra till
            att vända utvecklingen i skolor med dåliga resultat. Skolmyndigheterna
            behöver därför en utökad regional närvaro och ett utökat uppdrag
            att stödja huvud­männen. Genom att vara regionalt placerade får
            de en större lokal kännedom, vilket ger dem bättre förutsättningar
            att ge anpassat stöd. Detta stödjande arbete bör samordnas med
            Skolinspektionens arbete och de andra stödjande insatser som redan
            sker.
          </p>
          <p xml:id="i-5LP76Dd4DnSRPAHaEp9KjY">
            Genom att inspektera skolor och ålägga dem att lösa brister i
            utbildningen kan lik­värdigheten stärkas. Dagens Skolinspektion
            har dock flera brister. Inspektionen fokuse­rar framförallt på
            regelefterlevnad, snarare än på kunskapsresultat. Lever en skola
            upp till regelverket kan den klara en tillsynsgranskning från
            Skolinspektionen trots låga kunskapsresultat. Regelefterlevnad
            är viktigt, men vad eleverna verkligen lär sig måste ändå vara
            det avgörande. Skolinspektionen har vid sidan av sin vanliga tillsyn
            särskilda kvalitetsgranskningar. Problemet med dessa är bland
            annat att de idag inte kan leda till några sanktioner för en skola
            med låg kvalitet.
          </p>
          <p xml:id="i-W6xZUMJMSiZibj4E9Q6rnW">
            Inspektionen av skolor måste förbättras. Fokus måste först och
            främst ligga på kun­skapsresultaten. Fungerande skolor med starka
            kunskapsresultat bör så långt som möj­ligt lämnas för sig själva
            att fortsätta bedriva sin verksamhet som de själva vill. Det är
            därför viktigt att inspektionerna är riskbaserade så att resurserna
            prioriteras till skolor med låga resultat. I syfte att snabbt
            fånga upp skolor innan situationen blivit för svår bör även skolor
            med tydligt fallande resultat prioriteras.
          </p>
          <p xml:id="i-U82DLu9kBBmYKQFuRPVAUQ">
            Om en inspektion konstaterar att utbildningskvaliteten i en skola
            inte håller måttet måste det finnas möjligheter att sätta in åtgärder.
            En skola där ledningen inte på egen hand lyckats vända utvecklingen
            kan behöva stöd i detta arbete. Idag har Skolverket bland annat
            insatsen Samverkan för bästa skola, där de erbjuder särskilt tidsbegränsat
            stöd till utvalda skolor med låga kunskapsresultat. Liknande insatser
            borde användas även här. I de fall en skola inte samarbetar bör
            de kunna åläggas att ta emot det externa stödet och genomföra
            åtgärder baserat på det. I särskilt allvarliga fall bör Skolinspek­tionen
            under en övergångsperiod kunna ta över skolans ledning eller lägga
            ned den.
          </p>
          <head type="h2" xml:id="i-HsVykrmNonrTFUARiLueqd">
            Finansiering och styrning som främjar kvalité, likvärdighet och
            mångfald
          </head>
          <p xml:id="i-DZbM9uWSXQPj98vkz8JNqW">
            För att ge alla elever en likvärdig utbildning där alla ges möjlighet
            att nå målen behöver finansieringssystemet ses över. Skolpengen
            är en förutsättning för det fria skolvalet, men dagens utformning
            skapar också ekonomisk osäkerhet hos skolorna då skolpengen försvinner
            rakt av om elever väljer att hoppa av utbildningen. Det gör att
            redan budgete­rade pengar för utbildningen försvinner och det
            blir svårt för skolan att bedriva under­visning till utlovad kvalité.
            Ytterligare problem är att skolpengen, som ska fördelas lika oavsett
            om eleven väljer en kommunal eller fristående skola, missgynnar
            fristående aktörer. I snitt får elever på fristående skolor lägre
            ersättning per elev än elever som går på kommunala skolor. Det
            beror dels på socioekonomisk fördelning av resurser, vilket är
            bra eftersom resurser ska gå dit de behövs som mest, men det finns
            även skillnader som inte går att förklara. Samtidigt har kommunen
            ett särskilt ansvar för elevers skol­plikt, vilket inte fristående
            huvudmän har.
          </p>
          <p xml:id="i-D7nT8gLfxZY3qQ1gCFEvVJ">
            För att öka legitimiteten för systemet behöver skolpengens konstruktion
            garantera lika behandling. Det finns bland annat problem med beräkningen
            då hänsyn inte tas till faktiska lokal- och administrationskostnader,
            vilket sänker nivån på skolpengen till fristående aktörer. Centerpartiet
            står bakom skolpengen som princip. Skolpengen är en förutsättning
            för det fria skolvalet. Men rättssäkerheten och de olika förutsättningarna
            som råder mellan huvudmän kräver att skolpengen ses över i syfte
            att säkra lika villkor för alla huvudmän. Bland annat behöver
            transparensen öka, systemet uppvisa en viss tröghet och kommuner
            ges tydligare nationella riktlinjer för att säkerställa beräkningen
            av skolpengen.
          </p>
          <p xml:id="i-2g4qGkbFB1VSjsW9gmp22e">
            Den flora av riktade statsbidrag som finns inom skolområdet är
            ett problem. Mindre huvudmän söker statsbidragen i lägre utsträckning.
            För att säkerställa en likvärdig skola i hela landet borde de
            riktade statsbidragen avskaffas i syfte att bli ett generellt
            bidrag öronmärkt för skolan där resurser är fördelade efter behov.
          </p>
          <p xml:id="i-QATZoPtoyWCY2Nnf31b5pK">
            Det fria skolvalet har ökat utbudet, stärkt kvalitén och gjort
            att fler kan välja skola oberoende av vad deras föräldrar tjänar
            eller har för utbildningsbakgrund. Till gymnasi­et är det en hög
            andel elever, jämfört med grundskolan, som aktivt väljer skola.
            Ungefär hälften av eleverna väljer en gymnasieskola bortom den
            egna kommungränsen.
          </p>
          <p xml:id="i-C91CECbkf6f3nibHePu3Fj">
            Varje kommun bestämmer själv nivån på skolpengen. Ersättningen
            för elever från olika kommuner på olika program kan därför skilja
            sig drastiskt, vilket försvårar för skolor att planera och bedriva
            sin verksamhet. Många kommuner känner sig också tvungna att erbjuda
            ett stort utbud av gymnasieprogram, vilket kan resultera i halvfulla
            utbildningar och en kommunbudget som inte går ihop. Det finns
            idag flera samverkans­modeller mellan kommuner, men allt för många
            små kommuner står själva med ansvar­et och därmed kostnaden att
            bedriva gymnasieutbildning. Samtidigt har gymnasieskolan idag
            en regional logik. Det finns därför stora behov av ökad samverkan.
            Detta behov av samverkan tyder på att det skulle kunna finnas
            en potential att höja kvalitén och förbätt­ra kostnadseffektiviteten
            inom gymnasieskolan. De gymnasiala utbildningarna skulle då även
            bättre kunna svara till den regionala arbetsmarknadens efterfrågan.
            Det bör därför utredas hur ett närmare samarbete mellan kommunerna
            om gymnasieskolan kan utfor­mas.
          </p>
          <head type="h2" xml:id="i-WNAszk3SNgvd8rGjFpx5PH">
            Lärare och ledare att lita på
          </head>
          <p xml:id="i-Ji8yufP7ZCGt64JW3cvqcK">
            Avgörande för en bra skolgång är en framgångsrik lärare. Och
            grunden för en framgångs­rik lärare läggs redan under lärarutbildningen.
            Men nyutexaminerade lärare får idag inte alltid de rätta förutsättningarna.
            Många lärarstuderande lämnar lärarutbildningen utan att vara förberedda
            på vad som krävs av dem i deras lärarroll. Trots otaliga förändringar
            av lärarutbildningen finns fortfarande brister. Att undervisa
            är ett hantverk. Det är inte något man enbart lär sig genom att
            lyssna på föreläsare i en lektionssal. Precis som med alla andra
            praktiska färdigheter krävs det träning för att bli bra på det
            man gör. Blivande lärare måste få både den ämneskunskap de behöver
            och den praktiska kunskap som krävs för att leda ett klassrum
            och undervisa elever.
          </p>
          <p xml:id="i-N5MGvEKjNLhtx4qmCnyiwo">
            Lärarutbildningen måste på ett bättre sätt utveckla studenternas
            färdigheter i själva undervisandet. De måste ges förutsättningar
            att bli trygga ledare i klassrummet. Inne­hållet i lärarutbildningen
            måste moderniseras ytterligare och undervisningsmetoder som lärs
            ut måste vara baserade på vetenskap. Mer plats bör ges till ämnesdidaktik,
            metodik och kognitionsvetenskap. Undervisningsmetoder som lärs
            ut måste vara baserade på vetenskap, och lärarutbildningen ha
            fler lärarledda timmar. Mer resurser till lärarutbild­ningen behövs
            för att genomföra detta.
          </p>
          <p xml:id="i-Ry4p9qD5ddY9YbKqJGayGB">
            Den verksamhetsförlagda utbildningen (VFU) inom lärarutbildningen
            måste också förbättras. Den måste både börja tidigare i utbildningen
            och vara en mer integrerad del. Samtidigt måste själva praktiken
            utvecklas för att få en högre kvalitet och på ett tydlig­are sätt
            stärka lärarstudenternas undervisningsskicklighet. Verksamheten
            med övnings­skolor bör permanentas och utökas för att underlätta
            detta. Slutligen bör möjligheterna att åka på utbytestermin till
            länder med högpresterande skolsystem förbättras.
          </p>
          <p xml:id="i-FVKmMJw1m73ZrfYMHfBXW3">
            Att vara lärare är inte enkelt. Det är inte någonting som vem
            som helst klarar av. En lärare måste bland mycket annat klara
            av att leda undervisningen för en hel klass och hantera otaliga
            kontakter med elever och föräldrar. Alla elever har rätt till
            bra lärare. Huruvida någon är lämpad och klarar av detta är ofta
            något som upptäcks först under den verksamhetsförlagda utbildningen.
            Idag är det möjligt att stänga av lärarstuderande från utbildningen
            som inte är lämpliga för yrket. Det är emellertid svårt och det
            görs i praktiken sällan. Kraven på utbildningen behöver höjas
            och möjligheterna att stänga av olämpliga kandidater tydliggöras.
          </p>
          <p xml:id="i-SsZVnRj1BUu9Rq5xGQBkSr">
            Lärare är inte det enda yrket där teori och praktik så tydligt
            vävs samman. Även andra yrken som läkare och tandläkare har ben
            i både akademin och praktiken. Det finns lärdomar att dra från
            hur sådana yrken fungerar. Synen på undervisning borde till exem­pel
            bli mer som synen på medicin. Ingen skulle tycka att det var rimligt
            att brett erbjuda en medicin som vi inte vet om den fungerar.
            På liknande sätt bör man vara försiktig med nya undervisningsmetoder
            innan man vet hur väl de fungerar. De ska bygga på vetenskap och
            beprövad erfarenhet.
          </p>
          <p xml:id="i-NaeQmkyHPT1iKyLrKdbj3E">
            Inom medicin är det också en självklarhet att läkare ska kunna
            bedriva forskning parallellt med sitt arbete. Motsvarande gäller
            inte inom skolan, trots ett stort behov av att utveckla kunskapen
            om hur man undervisar effektivt. Fler lärare borde få möjlighet­en
            att forska parallellt med sin undervisning. Kopplingen mellan
            den praktiknära forsk­ningen och lärarkåren måste stärkas. De
            forskningsresultat som tas fram måste spridas till de som har
            störst nytta av dem. Internationell och svensk forskning på utbildnings­området
            måste systematiskt sammanställas och tillgängliggöras för lärare
            och rektorer.
          </p>
          <p xml:id="i-Rw5peKMcEdrdhihmzkhmg2">
            Den praktiknära undervisningsforskningen i Sverige behöver utvecklas
            och stärkas. Forskningen måste knytas närmare lärarutbildningen.
            Fristående lärarutbildningar bör etableras med målsättning att
            vara ledande för såväl lärarutbildning som skolforskning, för
            att driva på utvecklingen ytterligare.
          </p>
          <head type="h2" xml:id="i-TAMtCEJ2WFjrhW65NiZ8bE">
            Alla elever har rätt till bra lärare
          </head>
          <p xml:id="i-4ymMAnNymcbaz1jgWogBha">
            Läraren är den enskilt viktigaste faktorn för elevens framgång
            i klassrummet. Svenska elevers skolresultat har under en lång
            tid befunnit sig i en nedåtgående spiral. Det finns tecken på
            att trenden är bruten, men vägen är lång till de OECD-länder som
            ligger i topp. Att svensk skola i början av 2030-talet kommer
            sakna runt 80 000 lärare är därför en av samhällets stora utmaningar.
          </p>
          <p xml:id="i-9vj98vLMS6Sa1AHhNeYH5w">
            En del i att motverka lärarbristen är att göra läraryrket mer
            attraktivt. I januariavtalet finns nu flera förslag som Centerpartiet
            har drivit under en längre tid för att skapa bättre förutsättningar
            för lärarna och stärka yrkets attraktionskraft. Bland annat behandlas
            frågan om karriärsystem och kompetensutvecklingsgaranti i form
            av ett professionspro­gram och fler karriärtjänster. Vidare kommer
            det att införas lärarassistenter, vilket är viktigt för att lärare
            ska kunna fokusera mer på undervisning och mindre på administra­tion
            och kringsysslor.
          </p>
          <p xml:id="i-FfCjkZes7urubCP2d56dXA">
            Samtidigt ser vi ett behov av att göra mer. Förutom att fler
            yrkesgrupper behöver finnas i skolan för att avlasta lärarna och
            att administration som inte leder till en kun­skapshöjning hos
            eleven ska bort, behöver skolan bättre administrativa system.
            Digitali­seringen av skolan har än så länge främst fokuserat på
            själva undervisningen, men de stora vinsterna finns att göra genom
            att digitalisera administrativa system.
          </p>
          <p xml:id="i-Gytsos7cizP7fgSZZ5g6mu">
            Ett exempel är Kramfors där man har ett digitalt system för elevadministration
            som hanterar allt från frånvaro till orosanmälningar. Genom att
            på nationell nivå ta fram standarder för skolans digitala arkitektur
            kan man underlätta för andra huvudmän att införa enkla och billiga
            digitala administrationssystem. På så sätt kan vi förbättra utväx­lingen
            av information inom skolan, få bättre statistik och minska lärares
            administrativa börda.
          </p>
          <p xml:id="i-Lr7hZhdZjmXmx1g7P3AT6Y">
            Idag kan det också vara svårt att skicka över information om
            en elev när eleven byter skola på grund av sekretessbestämmelser.
            Det är viktigt att den nya skolan har kunskap om eleven för att
            exempelvis kunna sätta in rätt stöd. För att elever ska ges de
            bästa för­utsättningarna när de börjar på en ny skola bör reglerna
            kring information ändras och överlämningar digitaliseras för att
            minska administrationen.
          </p>
          <p xml:id="i-7Pq4yFEKsiBrAdSby2jojF">
            Den digitala tekniken, så som fjärrundervisning, har öppnat upp
            för nya undervis­ningsmöjligheter. Bristen på lärare i allmänhet
            och på riktigt bra lärare i synnerhet, är ett stort problem. Detta
            problem kan vara än mer påtagligt för skolorna på landsbygden.
            Vi ser fjärrundervisning som avgörande för landsbygdsskolornas
            överlevnad. Centerpartiet tycker att fjärrundervisning ska tillåtas
            i alla relevanta ämnen och att kommunala och fristående skolor
            ska ha möjlighet att anordna fjärrundervisning på entreprenad
            under samma förutsättningar som statliga skolor.
          </p>
          <p xml:id="i-KsUBfxGRYJoQbjyYxK9VMt">
            Lärarlegitimationen är ett sätt att kvalitetssäkra läraryrket
            så att alla elever får möjlighet till en högkvalitativ och likvärdig
            utbildning. Alla elever har rätt till en bra lärare. Långsiktigt
            behöver vi därför, förutom att stärka läraryrkets attraktivitet,
            arbeta med att få fler att vilja utbilda sig till lärare. Det
            gör vi bland annat genom att bredda och höja studietakten för
            kompletterande pedagogiska utbildningar, skapa fler initiativ
            likt Teach for Sweden och förbättra möjligheten att arbeta och
            läsa parallellt till lärare som i Dalarna. Samtidigt behöver vi
            hantera det faktum att allt fler elever de närmaste åren kommer
            att undervisas av obehöriga lärare.
          </p>
          <p xml:id="i-8up8FUCnjMHbD5WAoZUmo6">
            Alla elever har rätt till likvärdig och kvalitativ skola. Det
            behövs därför åtgärder för att stärka så kallade obehöriga lärare
            i deras undervisande roll. I Malmö finns vad som kallas undervisande
            assistenter. Det är obehöriga lärare som undervisar elever och
            får stöd och hjälp av en handledande behörig lärare. Exempelvis
            kan den handledande läraren hjälpa till med framtagande av undervisningsmaterial
            och lektionsplanering. För att skapa goda förutsättningar för
            lärarens handledning avsätts arbetstid för uppgifterna och läraren
            ges lönepåslag. Målet är att den obehöriga läraren på sikt ska
            bli behörig och legitimerad. Modellen behöver därför spridas,
            men även utvecklas så att vägar till lärarexamen kan utarbetas
            parallellt med rollen som undervisande assistent.
          </p>
          <p xml:id="i-5FbAcCUCPUuRRMGxruvkrT">
            Lärare som får möjlighet att använda material och lektionsplaneringar
            gjorda av experter kan åstadkomma goda resultat. För att stödja
            obehöriga lärare som undervisar bör det därför tillhandahållas
            sådant material. Den regionala stödfunktionen borde där­för i
            samverkan med professionen ta fram förslag på arbetsmaterial som
            kan användas i undervisningssituationer.
          </p>
          <head type="h2" xml:id="i-K9DiieJzopsHUKJqmngRLH">
            Ett tydligt och ansvarfullt ledarskap av skolan
          </head>
          <p xml:id="i-Cm3434DEKVdQH3aAaXDChT">
            En skola att lita på är en skola med ett tydligt och ansvarsfullt
            ledarskap. Rektorn ska vara en pedagogisk ledare i skolan. Det
            innebär att rektorn har ansvaret för kvalitets­arbetet i skolan
            och lärarnas kompetensutveckling och därmed även elevernas resultat.
            För att klara det här uppdraget måste rektorn ha god insikt i
            skolans verksamhet.
          </p>
          <p xml:id="i-E2BknxEBoaejHXJWfSYGnG">
            Många rektorer upplever svårigheter med att klara av de uppgifter
            de har ansvar för, inte minst under de första åren i yrket. Idag
            finns en befattningsutbildning som rektorer ska läsa någon gång
            under sina första år. Det är en bra utbildning, men den kommer
            in för sent och måste läsas precis när rektorn har som tuffast
            i att lära sig sitt nya jobb. Det bör därför införas en rekryteringsutbildning,
            som potentiella kandidater för att bli rektor läser innan de blir
            rektorer. Samtidigt kan befattningsutbildningen då utvecklas.
          </p>
          <p xml:id="i-SHXkfc9Btx2CEomJmdPzx7">
            Skolchefen är precis som rektorn en viktig ledare i skolan. För
            att lärare ska kunna göra ett bra jobb i klassrummet krävs rätt
            stöd uppifrån. Det behövs en organisation som är byggd för att
            möjliggöra kompetensutveckling, kollegialt lärande och allmän
            skolut­veckling. Rektor har ansvaret för detta på den enskilda
            skolan. Skolchefen har ansvaret för den bredare skolorganisationen.
          </p>
          <p xml:id="i-6eJdsPPXAfPW76NHyThmpL">
            Skolchefen bör också ges ett bättre stöd i utförandet av sitt
            uppdrag. För att skolchef­er ska få bättre förutsättningar borde
            även de erbjudas en befattningsutbildning likt rek­torerna.
          </p>
          <head type="h2" xml:id="i-8cioF7EWJgVn7W2irzdCXA">
            Bättre matchning på arbetsmarknaden
          </head>
          <p xml:id="i-TAiy9EFoox9oAh7BPbS6LT">
            Vi behöver också svara på arbetsmarknadens efterfrågan på kompetent
            arbetskraft. Allt för många elever ångrar sina studieval och den
            dåliga matchningen på svensk arbets­marknad är bland den största
            i OECD. Skolinspektionen pekar också på stora brister i skolornas
            studie- och yrkesvägledning. Centerpartiet anser att studie- och
            yrkesvägled­arna i högre grad bör vara en länk mellan skola och
            arbetsliv och vara integrerade i hela skolans verksamhet.
          </p>
          <head type="h2" xml:id="i-WXyDyjeQ5vSERwDT6Q3Ajj">
            Satsa mer på yrkes- och lärlingsutbildningar
          </head>
          <p xml:id="i-JSRPRYo7rZijdaDmUViPAE">
            Yrkes- och lärlingsutbildning är viktig för tillväxten, inte
            minst för de små och medel­stora företagen. För att yrkes- och
            lärlingsutbildningarna ska ge jobb efter avslutad utbildning och
            för att arbetsmarknaden ska få tillgång till kompetent arbetskraft
            måste utbildningarna vara högkvalificerade på både lägre och högre
            nivå och i större utsträck­ning byggas ihop. De tilltänka arbetsgivarna
            ska vara en drivande kraft i utvecklingen och genomförandet av
            utbildningen.
          </p>
          <p xml:id="i-TSPewaTLiiMxk8vynT9L5V">
            Vidareutbildning och omställning är idag relativt framgångsrik,
            men sker i för liten skala. Yrkeshögskolan (YH), en avancerad
            yrkesutbildning i bristyrken och företagande, är en av svensk
            arbetsmarknads mest framgångsrika projekt, med stora samhällsekono­miska
            vinster. Men YH behöver skalas upp. Den typ av utbildning som
            bedrivs inom YH är en lika naturlig och viktig del av det svenska
            utbildningssystemet som exempel­vis högskolor och universitet.
            YH behöver också stärka samverkan med det lokala och regionala
            näringslivet.
          </p>
          <p xml:id="i-7c8ZsHBH2s4ep2nBZo1qd5">
            YH lider också av att det inte är permanenta utbildningar, utan
            projektanslag, som gör att anordnarna inte får långsiktighet i
            sin verksamhet. Ett stort YH-lyft bör genom­föras där Yrkeshögskolan
            stärks avsevärt och får en högre grad av fasta anslag. Fler förberedande
            utbildningar bör finansieras och kortare påbyggnadsutbildningar
            kunna ingå. Privata och offentliga arbetsgivare bör också få möjlighet
            att delfinansiera YH-platser när de ser stora behov av kompetenser
            utöver vad den statliga nivån bedömt nödvändigt.
          </p>
          <p xml:id="i-6cQfrNaQ5Hmo1jHnTEBAgG">
            I många länder med välfungerande yrkesutbildningar spelar lärlingsskapet,
            med sin
          </p>
          <p xml:id="i-J1wTantZgZp2beXNvuyp15">
            kombination av anställning och utbildning i yrket, en större
            roll än i Sverige. Även vuxna måste i högre grad kunna gå lärlingsutbildningar,
            med studiemedel, studielån och stöd till anordnare. Yrkesvux,
            yrkesutbildningar motsvarande gymnasiet, är idag också underdimensionerade
            i förhållande till växande behov, inte minst i offentlig sektor.
            Ett sätt att både bredda utbildningarna och stärka effektiviteten
            är att införa en vuxenutbild­ningspeng med mer av resultatkrav
            kopplade till möjligheterna att få arbete. Det borde även vara
            möjligt att studera på komvux, yrkesvux och sfi oavsett kommungräns.
            Var du bor ska inte avgöra ditt utbildningsutbud.
          </p>
          <p xml:id="i-XGB1CRGWV1vwQADjKfKDf6">
            Centerpartiet anser vidare att fler yrkesutbildningar bör bli
            yrkescollege och att lär­lingsutbildningarna bör ta fasta på systemet
            för teknikcollege med företagsrepresentan­ter i regionala styrgrupper.
          </p>
          <p xml:id="i-W5Wtfzt3pDpntQ1YtwUxd">
            Alla barn och ungdomar bör få en chans att lära sig vad entreprenörskap
            och företag­samhet innebär. Många, bland annat elever från estet-
            och yrkesprogrammen, kommer under sitt yrkesverksamma liv driva
            eget företag. Trots det är det allt för få som ges möjligheten
            att driva UF-företag. Forskning visar också att det är 80 procent
            större chans att kvinnor som deltagit i ung företagsamhet startar
            ett aktiebolag än kvinnor utan den bakgrunden. Det är därför viktigt
            att fler ges grundläggande kunskap i företagsamhet genom exempelvis
            projekt likt Ung Företagsverksamhet.
          </p>
          <head type="h2" xml:id="i-ReYFhxnBiw8hQfaMEBxAxR">
            Stärkt utbildning för nyanlända elever
          </head>
          <p xml:id="i-XWt54bzeS9g9o5y2eEP9qD">
            Många nyanlända elever klarar inte att nå målen i skolan. Många
            har liten eller ingen skolerfarenhet och tillsammans med dåliga
            kunskaper i svenska blir det svårt för många att tillgodogöra
            sig undervisningen. För att kompensera för detta krävs en längre
            period av intensifierad skolgång med fokus på de mest betydande
            kunskaperna. Det är av största vikt att de nyanlända eleverna
            snabbt lär sig språket. För att effektivisera språk­inlärningen
            på språkintroduktionsprogrammet borde programmet främst rikta
            sig till de elever som nyligen kommit till Sverige. De elever
            som under grundskolan har godkänt i vissa ämnen men inte i ämnet
            svenska borde istället med rätt insatser kunna gå vidare till
            annat introduktionsprogram.
          </p>
          <head type="h2" xml:id="i-gsR1JCc4fHuaEAjp7Npxa">
            Sfi
          </head>
          <p xml:id="i-XaqqdBStN5g5cmCCTajJac">
            Vi behöver även se till att sfi-undervisningen blir bättre. En
            viktig nyckel för integra­tionen är språket. Kvaliteten i svenska
            för invandrare (sfi) är otillräcklig, samtidigt som vissa privata
            och ideella utbildningsanordnare visat sig framgångsrika i att
            lära ut språk. Därför har vi tillsammans med regeringspartierna
            och Liberalerna kommit överens om att förbättra sfi-undervisningen
            och att införa en sfi-peng. Det innebär att den som ska lära sig
            svenska får möjlighet att välja hos vilken utbildningsanordnare
            han eller hon vill studera, och utbildningsanordnaren får betalt
            genom en typ av skolpeng. Idag finns det bra och välfungerade
            digitala hjälpmedel för undervisning. Därför vill vi att man ska
            ut­reda hur nätkurser kan bli en större del av integrationsarbetet.
          </p>
          <head type="h2" xml:id="i-FePZRChMNzotjWK1Px5rDF">
            Högre utbildning och forskning
          </head>
          <p xml:id="i-FJnSYzy3mUzpWTXrnSEAVR">
            Utbildning berikar både samhälle och individer. Tillgång till
            högre utbildning av god kvalitet i hela landet ökar människors
            möjligheter till jobb och trygghet, samtidigt som det gynnar näringslivet
            och vår gemensamma välfärd. En samverkan och en nära kopp­ling
            mellan den högre utbildningen och omgivande samhälle är därför
            av största vikt.
          </p>
          <p xml:id="i-7pynBj35LC8vSSeSefKTS7">
            Centerpartiet verkar för att lärosätena ska bli mer autonoma,
            finnas i hela landet och ges ytterligare möjligheter att utforma
            sin verksamhet efter regionala förutsättningar. Vi behöver bli
            bättre på att nyttja den nya tekniken och ta tillvara på de möjligheter
            den för med sig. Den nya tekniken och digitaliseringen öppnar
            också upp för fler distansutbild­ningar som i kombination med
            kommunala lärcentra gör högre utbildning tillgänglig för fler,
            oavsett geografi. Centerpartiet anser även att det är viktigt
            att stärka samverkan med det omgivande samhället inom forskningen.
            I jämförelse med andra länder leder bara en liten del av forskningen
            som sker i Sverige till innovationer och samhällsnytta. Vi behöver
            därför se över ekonomiska incitament för lärosäten att bidra till
            nyttogöran­de av forskning och innovation.
          </p>
          <p xml:id="i-Gtu71esN4d4iz5GxH9HZFY">
            För att fler ska finna ett jobb måste högskoleutbildningarnas
            konkurrenskraft stärkas och utbildningarna bli mer relevanta för
            arbetsmarknaden. Samverkan med arbetsmark­nad och samhälle behöver
            därför förbättras bland annat genom att koppla utbildningen närmare
            arbetsmarknaden, utveckla studentmedarbetarsystemet, en utökad
            praktik samt en förstärkt roll för studievägledaren.
          </p>
          <p xml:id="i-AMwHR2dYasbvXDC8xMN3oY">
            Utbildningsformer som skapar bättre förutsättningar för livslångt
            lärande bör också gynnas i resurstilldelningen. Exempelvis bör
            relevanta sommarkurser av fördjupnings­karaktär, distanskurser
            och kurser på halvfart uppmuntras. Centerpartiet vill ha ett resurs­fördelningssystem
            där kvalitet, arbetslivsanknytning och regional samverkan premieras.
          </p>
          <head type="h2" xml:id="i-XETr5ETFgT26yDGsweMEbh">
            Jämställdhet
          </head>
          <p xml:id="i-FmVk8hq1D7egi4MnKBmPj">
            För att genusperspektiv ska få ett starkare genomslag i forskning,
            utbildning och forsk­ningsfinansiering anser Centerpartiet att
            jämställdhetsintegrering på högskolor och uni­versitet ska vara
            självklart samt att forskningsmedel fördelas jämställt i den kommande
            forskningspropositionen. Vi vill att en plan tas fram för hur
            medlen som går till kvinno- respektive mansdominerade fält kan
            jämnas ut och att tydliga mål sätts upp.
          </p>
          <p xml:id="i-BeuGYsGwUGPTiwwncdERKU">
            Med en mer aktiv studie- och yrkesvägledning (SYV) och tydligare
            genusperspektiv genom hela utbildningsväsendet än idag kan våra
            unga lättare bryta könsnormer vid studie- och yrkesval. Specifika
            informationsinsatser behövs vid val till grund-, gymnasie- och
            högskola. Löpande utbildningsinsatser med genusperspektiv behövs
            även för rektor­er, lärare och studie- och yrkesvägledare. Det
            finns ett stort behov av att tala om normer och värderingar i
            skolan samt om hur människor bör behandla varandra. Idag finns
            dock stora kunskapsbrister hos delar av lärarkåren kring dessa
            ämnen.
          </p>
          <head type="h2" xml:id="i-7HFtpM5mxnSAeZH5HEawJT">
            Studiemedel
          </head>
          <p xml:id="i-7s4qYn86C76qQLRBzmMG88">
            För ökad genomströmning och fler i arbete vill Centerpartiet
            ha ett mer flexibelt studie­medelssystem som premierar studenter
            som avslutar sina studier före utsatt tid men också är anpassat
            för dem med lägre studietakt, exempelvis de som har gått gymnasie­särskolan
            eller är deltidssjukskrivna. Det ger fler möjligheten till en
            utbildning som leder till jobb.
          </p>
          <head type="h2" xml:id="i-Aqcu1hHPJU9ix2DvY4jdAd">
            Eftergymnasial utbildning för personer med intellektuell funktionsnedsättning
          </head>
          <p xml:id="i-9fhn4Et1qMJ4Ez5f395vVm">
            Utredningen En andra och en annan chans – ett komvux i tiden
            som lämnades till reger­ingen i augusti 2018, fick ett tilläggsuppdrag
            under utredningens gång vad gäller efter­gymnasiala studier för
            personer med intellektuell funktionsnedsättning (IF). Det efter
            ett tillkännagivande från riksdagen som samtliga partier stod
            bakom. Möjligheten för personer med utvecklingsstörning att studera
            vidare efter gymnasiet måste bli bättre. Utredningen har dock
            inte sett till alla aspekter vad gäller möjligheten för personer
            med IF att studera på till exempel universitet eller högskola.
            Här behöver ett mer gediget och mer initierat arbete göras.
          </p>
          <p xml:id="i-Kx8tfgv72G5h5zTiRe5P5y">
            Bland annat finns det små möjligheter till att kunna finansiera
            studier på högskola eller yrkeshögskola för individen med IF.
            Det är svårt att förutse hur den personliga ekonomin kommer att
            se ut under studietiden då det inte finns ett samlat regelverk
            kring eftergymnasiala studier för personer med IF. Detta är en
            fråga som inte berörs tillräck­ligt i utredningen.
          </p>
          <p xml:id="i-FUkPgsNrBANgAe3GzAmPmk">
            För att kunna välja en utbildning måste också såväl boende som
            fritiden på studie­orten liksom resorna mellan studieorten och
            hemmet fungera. Här behöver regelverk ses över, tas fram och anpassas
            för personer som behöver extra stöd för sitt boende, sin fritid
            liksom för sina resor.
          </p>
          <p xml:id="i-SK6jJPw89C26yynC8bT3b3">
            Studieanordnarens finansiering vad gäller eftergymnasial utbildning
            anpassad för personer med IF är inte heller helt klarlagd. Det
            förväntas ofta att det ska vara den kom­mun där personen bor eller
            en eventuell arbetsgivare som ska stå för en del av eller hela
            kostnaden. Här bör en mer generell och anpassad modell tas fram.
            Så att universitet, yrkeshögskolor och andra studieanordnare har
            tydliga och anpassade regelverk vad gäl­ler möjligheten till finansiering
            av utbildning anpassad för personer med IF. Ett regel­verk som
            mer liknar andra former av eftergymnasial utbildning som finansieras
            genom statliga anslag.
          </p>
          <head type="h2" xml:id="i-TxTU2ZDYwNdPHQjAfRXsBU">
            Internationalisering
          </head>
          <p xml:id="i-CGBBn3TVkoMBYME1sRdCva">
            Om svensk utbildning och forskning ska kunna hävda sig i den
            globala konkurrensen finns det ett flertal faktorer som spelar
            roll, varav det internationella utbytet är en viktig del. Det
            gäller både internationella forskare som kommer hit för att arbeta
            men även internationella studenter som väljer att läsa hela eller
            delar av sin utbildning i Sverige.
          </p>
          <p xml:id="i-2iBHMpczxDUjzBNNDocs1f">
            Handläggningstiderna för visum är för långa och garanteras inte
            för hela studieper­ioden. Det skapar oro hos både studenter och
            forskare samtidigt som det ger Migrations­verket onödigt arbete.
            Om vi inte finner lösningar för att förenkla för internationella
            studenter och forskare riskerar Sverige att förlora i anseende,
            att färre utländska forskare och studenter söker sig hit och vår
            framtida konkurrenskraft minskar. Centerpartiet upp­manar därför
            regeringen att undanröja de problem och hinder som begränsar internatio­nella
            studenters och forskares möjligheter att studera och forska i
            Sverige.
          </p>
          <p xml:id="i-4WJLvJN3SGNpEbhUmUdjfg">
            Centerpartiet anser att konkurrens ökar kvaliteten och vi vill
            därför ha en mångfald av små och stora lärosäten i hela landet
            samt att internationella lärosäten kan etablera sig i Sverige.
            Vi anser därför att regeringen ska arbeta för att få internationella
            lärosäten att etablera sig i Sverige och utreda hur lagstiftningen
            kan förenklas för att underlätta detta. För mer autonoma lärosäten
            där makt flyttas från politiken till professionen behöver vi också
            mer fristående lärosäten, likt stiftelser.
          </p>
          <head type="h2" xml:id="i-WwWBNcnXgFfdUX8bb7EcMA">
            Jämförbarhet
          </head>
          <p xml:id="i-EeBSBCVMftPPfHk9pBmDHr">
            Familjebakgrund påverkar ofta valet att studera vidare. Bristande
            information och väg­ledning gör de blivande studenterna beroende
            av råd från familj och vänner. Det syns tydligt i valet av utbildning
            och lärosäte. Studenter från studieovana hem är även över­representerade
            i avhoppsstatistiken. Felval är en viktig orsak till detta. En
            stärkt infor­mation och vägledning är på så sätt viktiga pusselbitar
            för att bredda rekryteringen till högskolan. Utan ett transparent
            utvärderingssystem där utbildningens kvalitet, koppling till arbetsmarknaden
            och tidigare studenters åsikter tydliggörs kan inte blivande student­er
            göra välinformerade studieval. En stärkt information och vägledning
            inför studieval är viktiga pusselbitar för att bredda rekryteringen
            till högskolan.
          </p>
          <p xml:id="i-DU8obTRuTV9XqNaPzyqPrb">
            I både Danmark och Norge har statliga initiativ tagits för att
            blivande studenter bättre ska kunna jämföra utbildningar. I Danmark
            har man infört ett system där student­erna får information om
            de tidigare studenternas lön, arbetsmarknadsetablering och om
            utbildningen har varit relevant för de jobb som studenterna har
            fått. Stort fokus ligger på tidigare studenters upplevelser och
            hur de ser på sin utbildning. Norge har ett liknande system, där
            fokus ligger på hur tidigare studenter ser på kvaliteten på utbildningen.
            Sverige bör införa ett liknande system för att möjliggöra mer
            informerade studieval.
          </p>
        </div>
        <div type="motSignatures">
          <list>
            <item xml:id="i-DYZjzp4ZwHfFuGPCzC6PWH" who="i-DyMWrZMvLW1B7NfePkXTu4">
              Fredrik Christensson (C)
            </item>
            <item xml:id="i-YNnvHAyW2d2AATp4Ehs4nx" who="i-QS3FCcuDyGgZdKgE3VDjZ9">
              Niels Paarup-Petersen (C)
            </item>
            <item xml:id="i-9Wt27d1hRuwU6d2TbH4CJK" who="i-9nQnnjEYdDqQdpqWHaTczL">
              Per Lodenius (C)
            </item>
            <item xml:id="i-SCdpKxMnTRaTohHJPb8UcL" who="i-2SnUjYd3qzUQVBobN3u1Yc">
              Ulrika Heie (C)
            </item>
          </list>
        </div>
      </div>
    </body>
  </text>
</TEI>
