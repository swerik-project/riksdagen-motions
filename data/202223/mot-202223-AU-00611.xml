<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-AU-00611">
  <teiHeader>
    <fileDesc>
      <titleStmt>
        <title>En arbetsrätt för starka och trygga löntagare</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:611 av Nooshi Dadgostar m.fl. (V)</title>
          <idno type="rdwebb">HA02611</idno>
          <rs type="number">611</rs>
          <orgName type="comitteeAbbreviation">AU</orgName>
          <ref type="dokument_url_text">https://data.riksdagen.se/dokument/HA02611/text</ref>
          <ref type="dokument_url_html">https://data.riksdagen.se/dokument/HA02611</ref>
          <ref type="dokumentstatus_url_xml">https://data.riksdagen.se/dokumentstatus/HA02611</ref>
          <ref type="pdf">https://data.riksdagen.se/fil/970BB040-1827-4029-9022-0F74B735D0E0</ref>
          <ref type="docx">https://data.riksdagen.se/fil/43795D8A-3D24-4390-B3D6-0772BA647102</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-8NVA636JbxXQdgKbdG1wvo" type="signed"/>
        <correspContext corresp="i-8NVA636JbxXQdgKbdG1wvo">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-Yam9ii4K4HfneDbj5TzDJY"/>
        </correspContext>
        <correspAction type="submitted" xml:id="i-9pyhPD5Q1veW99VJthPsAb">
          <date when="2022-11-18"/>
          <time when="16:30:04"/>
        </correspAction>
        <correspAction type="reviewed" xml:id="i-Em3T3xMALz1iL3ErcoDHQj">
          <date when="2022-11-18"/>
          <time when="17:36:22"/>
        </correspAction>
        <correspAction type="referred" xml:id="i-LStUfUMQPjjGaiVyFBp1pm">
          <date when="2022-12-01"/>
        </correspAction>
        <correspAction type="assigned" xml:id="i-W31bk8PvQQbNJwzKgkYVwG">
          <date when="2023-09-19"/>
          <time when="16:22:09"/>
        </correspAction>
        <correspContext corresp="i-W31bk8PvQQbNJwzKgkYVwG">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-JGWEfr2tccb3BKzSjpqeW3"/>
        <correspContext corresp="i-JGWEfr2tccb3BKzSjpqeW3">
          <ref type="uppgift">2022/23:AU5</ref>
          <ref type="ref_dok_id">HA01AU5</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU5</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SQs1fyMBDxvd45FadpEnnN"/>
        <correspContext corresp="i-SQs1fyMBDxvd45FadpEnnN">
          <ref type="uppgift">2022/23:FiU25</ref>
          <ref type="ref_dok_id">HA01FiU25</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4PBFcTWVWwU5FN8a4zDck5"/>
        <correspContext corresp="i-4PBFcTWVWwU5FN8a4zDck5">
          <ref type="uppgift">2022/23:UbU10</ref>
          <ref type="ref_dok_id">HA01UbU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UbU10</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:611 av Nooshi Dadgostar m.fl. (V) En arbetsrätt för starka och trygga löntagare</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-96LNqDGEUQXbcktNUo38xH">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Minska de otrygga anställningarna
            </item>
            <item style="indent-level: 2">
              4.1 Objektiva skäl för alla visstidsanställningar
            </item>
            <item style="indent-level: 2">
              4.2 Skydd mot missbruk av intermittenta anställningar
            </item>
            <item style="indent-level: 2">
              4.3 Utred konsekvenserna för anställningstryggheten för visstidsanställda
            </item>
            <item style="indent-level: 2">
              4.4 Företrädesrätt till återanställning
            </item>
            <item style="indent-level: 2">
              4.5 Tydligare personsamband vid vikariat
            </item>
            <item style="indent-level: 2">
              4.6 Skydd mot s.k. hyvling av sysselsättningsgrad
            </item>
            <item style="indent-level: 2">
              4.7 Tydligare reglering av provanställning
            </item>
            <item style="indent-level: 2">
              4.8 Förbättrat anställningsskydd för lärare på konstnärliga högskolor
            </item>
            <item style="indent-level: 1">
              5 Turordning vid uppsägning
            </item>
            <item style="indent-level: 2">
              5.1 Avskaffa möjligheten att göra ensidiga undantag från turordningen
            </item>
            <item style="indent-level: 1">
              6 Stärkt reglering vid in- och uthyrning av arbetstagare
            </item>
            <item style="indent-level: 2">
              6.1 Verka för en ändring av EU:s bemanningsdirektiv
            </item>
            <item style="indent-level: 2">
              6.2 Permanenta behov ska inte tillgodoses genom inhyrning
            </item>
            <item style="indent-level: 2">
              6.3 Inhyrning ska inte vara tillåten när tidigare anställda har
              företrädesrätt till återanställning
            </item>
            <item style="indent-level: 2">
              6.4 Vetorätten behöver stärkas
            </item>
            <item style="indent-level: 2">
              6.5 Rätt att på begäran ta del av affärsavtal
            </item>
            <item style="indent-level: 2">
              6.6 Staten bör avveckla anlitandet av bemanningsföretag
            </item>
          </list>
        </div>
        <div type="motProposal" subtype="förslag">
          <head xml:id="i-Sbof9MPXXrmm2DPQo6ptqa">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-SQCMvRKt7oNVJnNZLBT6Lp">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att särskild
              visstidsanställning utgår och det i stället införs objektiva kriterier
              för när det är tillåtet med visstidsanställningar och tillkännager
              detta för regeringen.
            </item>
            <item sortKey="Yrkande 2" xml:id="i-TEKxEbKmSxEoabAQ4eJndr">
              Riksdagen ställer sig bakom det som anförs i motionen om att
              slutbetänkandet från Utredningen för hållbart arbetsliv över tid,
              Tid för trygghet (SOU 2019:5), bör remitteras och tillkännager
              detta för regeringen.
            </item>
            <item sortKey="Yrkande 3" xml:id="i-Be5vUv5xm1HJkkEsKBaeE8">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att utreda konsekvenserna
              för anställningstryggheten för visstidsanställda i enlighet med
              Jämlikhetskommissionens förslag och tillkännager detta för regeringen.
            </item>
            <item sortKey="Yrkande 4" xml:id="i-KmirnE5BEzt5fdnYwWbhfM">
              Riksdagen ställer sig bakom det som anförs i motionen om att
              kvalifikationstiden för företrädesrätt till återanställning bör
              förkortas och inträda efter sammanlagt sex månaders anställning
              under de senaste två åren och att tiden under vilken företrädesrätten
              till återanställning gäller bör förlängas till tolv månader efter
              anställningens upphörande, och detta tillkännager riksdagen för
              regeringen.
            </item>
            <item sortKey="Yrkande 5" xml:id="i-5Knd5ZY3VJL3YiVdwx4Cy7">
              Riksdagen ställer sig bakom det som anförs i motionen om att
              regelverket kring vikariat bör förtydligas i syfte att förhindra
              missbruk av anställningsformen och tillkännager detta för regeringen.
            </item>
            <item sortKey="Yrkande 6" xml:id="i-129dAGJD6wfXsESNgiV1Zw">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att regelverket
              gällande arbetsbrist blir tillämpligt om en arbetsgivare avser
              att omreglera den anställdes sysselsättningsgrad, och detta tillkännager
              riksdagen för regeringen.
            </item>
            <item sortKey="Yrkande 7" xml:id="i-4X9jUpmQcrdFRvwpdtYZXL">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att det tydligt
              framgår att arbetsgivaren dels ska ange skäl för att en provanställning
              avslutas i förtid, dels ska ge löpande återkoppling till den provanställde
              under provanställningens gång i syfte att göra det möjligt för
              arbetstagaren att anpassa sig till arbetsgivarens krav och förväntningar,
              och detta tillkännager riksdagen för regeringen.
            </item>
            <item sortKey="Yrkande 8" xml:id="i-DQLTEyLPc3KqWq3e8pugaA">
              Riksdagen ställer sig bakom det som anförs i motionen om att
              4 kap. 10 § högskoleförordningen bör avskaffas i syfte att förbättra
              anställningsskyddet för lärare vid konstnärliga högskolor och
              tillkännager detta för regeringen.
            </item>
            <item sortKey="Yrkande 9" xml:id="i-29WiAdwW4EwXCRsT216SQD">
              Riksdagen ställer sig bakom det som anförs i motionen om att
              rätten för arbetsgivare att ensidigt undanta tre personer från
              turordningen ska tas bort ur 22 § lagen om anställningsskydd och
              tillkännager detta för regeringen.
            </item>
            <item sortKey="Yrkande 10" xml:id="i-EM5Xtf8SsXeuakyk6rxnA2">
              Riksdagen ställer sig bakom det som anförs i motionen om att
              regeringen bör verka för en ändring av EU:s bemanningsdirektiv
              så att medlemsstaterna själva kan besluta huruvida bemanningsföretag
              ska vara tillåtna på den egna arbetsmarknaden, och detta tillkännager
              riksdagen för regeringen.
            </item>
            <item sortKey="Yrkande 11" xml:id="i-EJK9u4wWmmhZNxfzqhAum3">
              Riksdagen ställer sig bakom det som anförs i motionen om att
              lagen (2012:854) om uthyrning av arbetstagare bör ändras så att
              det blir förbjudet att hyra ut och hyra in arbetskraft för permanenta
              arbetskraftsbehov och tillkännager detta för regeringen.
            </item>
            <item sortKey="Yrkande 12" xml:id="i-MZQyNnBz3aeioF3DkPxuTt">
              Riksdagen ställer sig bakom det som anförs i motionen om att
              regeringen bör återkomma med ett förslag på en tydlig skrivning
              i lagen om anställningsskydd där det uttryckligen framgår att
              det inte är tillåtet att hyra in arbetstagare från bemanningsföretag
              när det finns tidigare anställda som har företrädesrätt till återanställning
              och tillkännager detta för regeringen.
            </item>
            <item sortKey="Yrkande 13" xml:id="i-WUmVppZGwmwGStvS1Ry7Q3">
              Riksdagen ställer sig bakom det som anförs i motionen om att
              den fackliga vetorätten i lagen om medbestämmande i arbetslivet
              bör stärkas och tillkännager detta för regeringen.
            </item>
            <item sortKey="Yrkande 14" xml:id="i-SM3AEvVtL6VJ4F6pWYQwiB">
              Riksdagen ställer sig bakom det som anförs i motionen om att
              lagen om uthyrning av arbetstagare bör kompletteras med en bestämmelse
              som ger arbetstagare och avtalsslutande fackförbund rätt att på
              begäran ta del av bemanningsföretagets affärsavtal och tillkännager
              detta för regeringen.
            </item>
            <item sortKey="Yrkande 15" xml:id="i-QiArH8R1XDBzTxRV8hPi18">
              Riksdagen ställer sig bakom det som anförs i motionen om att
              regeringen bör verka för att staten, i sin arbetsgivarpolicy,
              uttryckligen ser till att statliga myndigheters anlitande av bemanningsföretag
              avvecklas, och detta tillkännager riksdagen för regeringen.
            </item>
          </list>
        </div>
        <div type="motContent">
          <head type="h1" xml:id="i-U5WoBLyCU3G6NCLeAyc8Ut">
            3 Inledning
          </head>
          <p xml:id="i-3VLV9huNrqHwGKKho4cfKK">
            Maktförhållandena på arbetsmarknaden är i grunden ojämlika. Den
            som köper arbete har per definition mer makt än den som säljer
            arbete. Arbetsköparen leder och fördelar arbetet, avgör själv
            vem hen vill anställa och har stora möjligheter att ensidigt bestämma
            vem som ska sägas upp. Den som säljer sin arbetskraft är, å sin
            sida, beroende av lönearbete för sin försörjning och befinner
            sig därmed i underläge.
          </p>
          <p xml:id="i-ManTrJD1yxoPot3swhx6jT">
            En stark arbetsrätt är avgörande för löntagarnas trygghet på
            arbetsmarknaden. Det ger den enskilde arbetstagaren ett grundläggande
            skydd mot arbetsköparnas godtycke. Samtidigt ger det arbetstagarna
            en kollektiv styrka gentemot arbetsköparna. Ett starkt anställningsskydd
            reglerar hur en arbetsgivare får säga upp en anställning. Vid
            arbetsbrist gäller i utgångspunkten turordning – sist in, först
            ut – och lagen ger rätt till återanställning. Detta hindrar att
            arbetsgivaren byter ut en anställd mot en arbetslös. En stark
            arbetsrättslagstiftning bidrar därmed till att utjämna de ojämlika
            maktförhållan­dena mellan arbetstagare och arbetsköpare.
          </p>
          <p xml:id="i-8EkEqhaw6PZ3Nc2FsAVtsB">
            Under de senaste decennierna har arbetsrätten försvagats i Sverige.
            Lagen om anställningsskydd (LAS) har successivt urholkats: arbetsgivarnas
            möjlighet att göra undantag från turordningsreglerna har utökats,
            tiden för återanställningsrätt har förkortats och allmän visstidsanställning
            har införts. Utöver detta har praxis, genom arbetsköparnas faktiska
            agerande och domar i Arbetsdomstolen, förskjutits i klart arbetsköparvänlig
            riktning.
          </p>
          <p xml:id="i-7cMnMDyt9BzTRvQMfEGgJU">
            De förändringar i arbetsrätten som den socialdemokratiska regeringen
            drev igenom i juni 2022, som bygger på parternas principöverenskommelse,
            innebär ytterligare försämringar av anställningstryggheten. Arbetsgivarnas
            möjlighet att göra undantag från turordningen utökas från två
            till tre arbetstagare. Detta ska gälla för alla arbetsgivare –
            oavsett antalet anställda. Tillsammans med andra försämringar
            i arbetsrätten, såsom att en anställning inte längre ska bestå
            under en tvist om giltigheten av en uppsägning eller ett avskedande
            samt att en uppsägning från arbetsgivarens sida ska grunda sig
            på ”sakliga skäl”, stärker det arbetsköparnas makt och försvagar
            de arbetandes ställning.
          </p>
          <p xml:id="i-Agh5DVkQ7io6iYfR5wfpdk">
            Angreppen på anställningsskyddet har ökat otryggheten på den
            svenska arbets­marknaden. Andelen otrygga jobb har ökat kraftigt
            och den mest otrygga formen av tillfällig anställning, behovsanställning,
            har ökat mest. Från att ha varit ett av länderna med starkast
            anställningsskydd för visstidsanställda har Sverige blivit ett
            land i bottenligan. De förändringar i arbetsrätten som genomförs
            2022 försämrar anställnings­tryggheten även för fast anställda.
          </p>
          <p xml:id="i-CC72J8Dz2h8RVVEs4PZ33f">
            På senare år har nya former för att organisera arbete vuxit fram:
            plattformsarbete (s.k. gigjobb). De som utför arbetet betraktas
            i regel inte som arbetstagare, de saknar anställningstrygghet
            och har ofta orimliga arbetsvillkor, en bristfällig arbetsmiljö
            och en oskäligt låg lön. Om plattformsarbetet inte regleras är
            risken stor att den prekära arbetsrelationen sprids till andra
            delar av arbetsmarknaden. I vår motion Ordning och reda på arbetsmarknaden
            (motion 2022/23:1245) lägger vi fram förslag i denna riktning.
          </p>
          <p xml:id="i-vyp3TR2RK25C44sF7Fk6f">
            Vänsterpartiet anser att arbetstagarnas ställning och trygghet
            behöver stärkas – inte försvagas. Anställningsskyddet behöver
            förbättras – inte försämras. Vi behöver fler trygga jobb – inte
            färre. Vänsterpartiet vill reformera arbetsrätten på löntagarnas
            villkor. De delar av LAS som är dispositiva, dvs. att fack och
            arbetsgivarorganisationer i kollektivavtal kan komma överens om
            andra regler, ska fortsatt vara dispositiva. I denna motion lägger
            vi fram ett antal förslag som syftar till att stärka arbetsrätten
            och minska de otrygga anställningarna – en arbetsrätt för starka
            och trygga löntagare.
          </p>
          <head type="h1" xml:id="i-JBWoMn2wRfE8GMEuYwiSNt">
            4 Minska de otrygga anställningarna
          </head>
          <p xml:id="i-5kRtM56hi6wbXuf5veo1aC">
            Tidsbegränsade anställningar fyller en nödvändig funktion på
            arbetsmarknaden. Det måste gå att ta in vikarier när anställda
            är föräldralediga eller sjuka och det måste gå att anställa extrapersonal
            vid tillfälliga arbetsanhopningar eller när det behövs specifik
            kunskap under en begränsad tid. Problemet är att många arbetsgivare
            systematiskt använder tidsbegränsade anställningar – trots att
            de har ett kontinuerligt arbetskrafts­behov. Det ger arbetsgivarna
            en flexibilitet som går ut över arbetstagarnas trygghet.
          </p>
          <p xml:id="i-NGiu5hdJMLEGWQzmPXRkQJ">
            I den ursprungliga versionen av LAS fanns en tydlig reglering
            av tidsbegränsade anställningar. Tillfälliga anställningar var
            separerade från tillsvidareanställningar på så vis att visstidsanställda
            inte kunde användas för att utföra samma arbete som fast anställda.
            Tillsvidareanställning var norm, och tidsbegränsad anställning
            ett undantag.
          </p>
          <p xml:id="i-WLpLjRzxFWhxTerPurBxiK">
            Under 1980- och 90-talen genomfördes förändringar i LAS som öppnade
            upp för ett vidare användande av tillfällig arbetskraft. Över
            tid ökade de tidsbegränsade anställningarna i omfattning. Sedan
            år 2000 har andelen anställda med tidsbegränsad anställning varit
            någorlunda konstant med vissa mindre upp- och nedgångar bl.a.
            beroende på konjunktursvängningar. Under 2020 hade 14 procent
            av de anställda någon form av tidsbegränsad anställning (LO 2021:
            Anställningsformer år 2020).
          </p>
          <p xml:id="i-DNBE7oooukBUo6y4nRLVsd">
            Under de senaste 15 åren har de tidsbegränsade anställningarna
            blivit alltmer osäkra. Förklaringen är att de tidsbegränsade anställningarna
            i sin tur består av flera olika typer av anställningar och att
            det är de mest osäkra formerna som har ökat, främst allmän visstidsanställning
            och olika former av behovsanställningar. Parallellt med det har
            de mest trygga formerna av tidsbegränsade anställningar minskat,
            framför allt vikariaten. Detta sammantaget har skapat en förskjutning
            mot allt fler otrygga jobb under åren 2005–2018, trots att den
            totala andelen tidsbegränsade anställningar varit relativt stabil
            sett över hela tidsperioden (Arena Idé 2019: Fler otrygga jobb
            och färre fackligt anslutna).
          </p>
          <p xml:id="i-3D11CV1A2HVTYRjASrRbxq">
            Det råder stora skillnader mellan olika grupper när det gäller
            hur vanligt det är med tidsbegränsade anställningar. Arbetare,
            kvinnor, utomeuropeiskt födda och unga är överrepresenterade.
            I vissa branscher är tidsbegränsade anställningar snarare regel
            än undantag. Det gäller framför allt i kvinnodominerade arbetaryrken
            inom vård och omsorg, handel samt hotell- och restaurangbranschen.
            Den bransch som hade högst andel tidsbegränsat anställda under
            2019 var hotell och restaurang med 42,2 procent av de anställda
            (SCB 2020: Arbetskraftsundersökningarna – Tema: Utvecklingen för
            tidsbegränsat anställda 2005–2019).
          </p>
          <p xml:id="i-FnmixGWh8AXG9g1AvRkhRB">
            Att vara anställd på tillfälliga kontrakt innebär stora nackdelar
            för individen. Livet går inte att planera, ekonomin är osäker
            och på arbetsplatsen befinner man sig ständigt i underläge. Det
            är svårare att engagera sig fackligt och säga ifrån om orättvisor
            och problem på jobbet. Tillfälligt anställda erbjuds också mindre
            kompetensutveckling och har en sämre löneutveckling. Att inte
            ha en tillsvidareanställning gör det svårt att teckna ett hyreskontrakt
            eller att låna pengar till en bostad. Otrygga anställningar är
            en stor källa till stress och oro, framför allt bland unga. Forskningsstudier
            visar tydliga kopplingar mellan psykisk ohälsa och otrygga anställningar.
            Otrygga anställningar ger helt enkelt otrygga liv. De tidsbegränsat
            anställda betalar ett högt pris för arbetsgivarnas krav på flexibilitet.
            Situationen för unga behovsanställda är särskilt utsatt (Alfonsson
            2020: Alienation och arbete. Unga behovsanställdas villkor i den
            flexibla kapitalismen).
          </p>
          <p xml:id="i-564TS76S9wjMXcNeePXRq7">
            De tydliga skillnaderna i arbetsmiljö mellan tidsbegränsat anställda
            och tillsvidareanställda bekräftas i Arbetsmiljöverkets arbetsmiljöundersökning.
            Enligt rapporten är en av fyra tidsbegränsat anställda rädd för
            att bli uppsagd eller att tvingas korta sin arbetstid jämfört
            med en av tio av de tillsvidareanställda. Vidare har drygt hälften
            av de tidsbegränsat anställda repetitiva arbetsuppgifter jämfört
            med drygt en tredjedel av de tillsvidareanställda. Dessutom kan
            sex av tio tidsbegränsat anställda sällan eller aldrig bestämma
            när arbetsuppgifter ska utföras. Motsvarande siffra för tillsvidareanställda
            är tre av tio. Därutöver visar rapporten att det bland tidsbegränsat
            anställda kvinnor är dubbelt så vanligt att ha upplevt sexuella
            trakasserier på jobbet jämfört med bland tillsvidareanställda
            kvinnor (Arbetsmiljöverket 2020: Arbetsmiljön 2019).
          </p>
          <p xml:id="i-XZkCE1df5kMKMCJFtNPejL">
            När antalet visstidsanställningar blir för stort påverkar det
            även de tillsvidare­anställdas arbetsvillkor och arbetsmiljö negativt.
            Exempelvis visar en undersökning som Handelsanställdas förbund
            har gjort bland butiks- och lageranställda att tillsvidare­anställd
            personal på arbetsplatser där det finns många visstidsanställda
            mår sämre och känner sig mer stressad än andra. Bemanningen är
            ofta lägre på dessa arbetsplatser och de tillsvidareanställda
            får dra ett tyngre lass och ständigt lära upp nya kollegor (Handels
            2018: Handels om allmän visstid).
          </p>
          <p xml:id="i-93tfTeWiLCQxrYz4n5zDe8">
            De senaste decenniernas utveckling på den svenska arbetsmarknaden
            sammanfattas i sociologen Johan Alfonssons bok ”Det otrygga arbetslivet
            i Sverige. Dess framväxt och konsekvenser” (2022). Alfonsson lyfter
            fram en central förklaring till den dramatiska förändringen av
            den svenska arbetslivet: makten på arbetsmarknaden har förskjutits
            till arbetsgivarnas fördel, vilket ökat möjligheten för arbetsgivarna
            att erbjuda otrygga anställningar och ökat pressen på löntagarna
            att acceptera dessa anställningar. Alfonsson identifierar tre
            centrala maktförskjutningar som har påverkat utvecklingen. För
            det första har anställningsskyddet för tillfälligt anställda urholkats.
            För det andra har arbetslösheten ökat och pressen på de arbetslösa
            skruvats upp. För det tredje har fackföreningarnas makt minskat
            i takt med den sjunkande organisationsgraden.
          </p>
          <p xml:id="i-6XtQR2Gg5SBCUpX4MdYm2V">
            Den tidigare S/MP-regeringens proposition 2015/16:62 Skärpta
            åtgärder mot missbruk av tidsbegränsade anställningar innehöll
            förslag som kan ses som steg i rätt riktning. De lagändringar
            som trädde i kraft den 1 maj 2016 är dock otillräckliga för att
            på allvar komma till rätta med missbruket av de tidsbegränsade
            anställningarna. Inte heller de förslag kring tidsbegränsade anställningar
            som parterna kommit överens om inom ramen för principöverenskommelsen,
            som ligger till grund för ny lagstiftning, är tillräckliga. Vänsterpartiet
            föreslår därför ett antal regeländringar i syfte att minska de
            otrygga anställningarna och stärka den enskildes rätt till anställningstrygghet.
          </p>
          <head type="h2" xml:id="i-HWyw2iwVqBxXD2SecgNWiY">
            4.1 Objektiva skäl för alla visstidsanställningar
          </head>
          <p xml:id="i-QrawBHwN1ge1WhGvnwDFoo">
            Vänsterpartiet anser att tillsvidareanställning ska vara norm
            på arbetsmarknaden och att tidsbegränsade anställningar bara ska
            få användas när det finns objektiva skäl för det. Så är det inte
            i dag.
          </p>
          <p xml:id="i-G75p9K7N1R7cV68UNTvjAa">
            För att anställa någon på ett vikariat krävs att en anställd
            är frånvarande och tillfälligt behöver ersättas. Men för att erbjuda
            någon en särskild (tidigare allmän) visstidsanställning enligt
            5 § LAS finns inga sådana kriterier alls. Det står arbetsgivaren
            fritt att välja en tidsbegränsad anställning utan att motivera
            det. Därmed kan det inte sägas att tillsvidareanställning längre
            är norm i den svenska arbetsrättslagstiftningen.
          </p>
          <p xml:id="i-W1pDnkGHgpFZH6YnPy75xS">
            Särskild visstidsanställning bryter med en grundtanke i LAS,
            nämligen att arbetstagaren, som i utgångspunkten har en underordnad
            relation till arbetsgivaren, åtminstone ska skyddas mot godtycke.
            Särskild visstidsanställning kan tvärtom sägas bygga på just godtycke.
          </p>
          <p xml:id="i-5Vws2qPy9kVhKzxvp6mFV7">
            Allmän visstidsanställning, som särskild visstidsanställning
            hette tidigare, infördes av den borgerliga regeringen 2007. Vänsterpartiet
            har sedan dess, tillsammans med flera fackförbund, framfört krav
            på att allmän visstidsanställning bör tas bort ur LAS. 2017 ställde
            sig även Socialdemokraterna bakom detta krav efter ett beslut
            på partiets kongress.
          </p>
          <p xml:id="i-2HmWY9MmiRxWSbTnTGhN8w">
            Därefter har Socialdemokraterna svängt och spelplanen förändrats.
            Genom januariavtalet öppnade Socialdemokraterna för en reformerad
            arbetsrätt, vilket ledde till att parterna tvingades till förhandlingsbordet
            i syfte att ta fram förslag till ny lagstiftning. Resultatet,
            i form av parternas principöverenskommelse, låg till grund för
            de förslag om reformerad arbetsrätt som riksdagen röstade igenom
            i juni 2022 (prop. 2021/22:176). Genom propositionen ersattes
            allmän visstidsanställning av särskild visstidsanställning. Den
            nya anställningsformen liknar den gamla på det sättet att det
            inte krävs att arbetsgivaren anger något objektivt skäl för tidsbegränsningen.
            Reglerna för särskild visstidsanställning medför dock att anställningen
            betydligt snabbare övergår till en tillsvidareanställning (prop.
            2021/22:176 s. 135). Det är visserligen positivt att övergången
            föreslås ske snabbare än i dag men grundproblemet kvarstår: arbetsgivaren
            behöver inte ange något objektivt skäl för tidsbegränsningen.
          </p>
          <p xml:id="i-F25t7xkN6XJZgwGEhr18Va">
            Vänsterpartiet anser att LAS bör ändras så att särskild visstidsanställning
            utgår och det i stället införs objektiva kriterier för när det
            är tillåtet med visstidsanställningar. Lagen bör i denna del även
            fortsättningsvis vara semidispositiv. Det innebär att arbets­marknadens
            parter i centrala kollektivavtal kan komma överens om de anställnings­former
            som är lämpliga inom respektive bransch.
          </p>
          <p xml:id="i-SDZMtVJUdXLeGQLK6MYqiy">
            Lagen (1982:80) om anställningsskydd bör ändras så att särskild
            visstidsanställning utgår och det i stället införs objektiva kriterier
            för när det är tillåtet med visstids­anställningar. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-CgvhgMQCenhDzbb8hsu32P">
            4.2 Skydd mot missbruk av intermittenta anställningar
          </head>
          <p xml:id="i-XvNWH8pFyFhGQyycCHgeBF">
            Ett omfattande och växande problem på svensk arbetsmarknad är
            utvecklingen mot allt fler s.k. intermittent anställda, t.ex.
            timanställda, behovsanställda, springvikarier eller personer som
            rings in tillfälligt vid behov. Gemensamt för denna grupp är att
            de arbetar kortare perioder i taget, helt efter arbetsgivarens
            önskemål. Varje nytt arbetstillfälle är ett nytt anställningsförhållande.
            Tiden mellan arbetstillfällena räknas inte som anställningstid.
          </p>
          <p xml:id="i-8wXJh56PiNJQ6RGa9XXNtb">
            Inom många sektorer, inte minst i LO:s tjänstebranscher, pågår
            en utveckling där denna form av moderna daglönare blir allt vanligare.
            Personer med intermittenta anställningar erbjuds arbete med kort
            varsel och har ingen garanterad arbetstid, inget schema och därmed
            ingen garanterad inkomst. Intermittenta anställningar kan fortgå
            under en lång period, ofta under flera år. De arbetstagare som
            omfattas av intermittenta anställningar är främst unga, kvinnor
            och personer med utländsk bakgrund. De intermittent anställda
            har i praktiken inte något anställningsskydd alls – de är helt
            utlämnade till arbetsgivarens godtycke.
          </p>
          <p xml:id="i-PZvQcppbSRyxJEnbuWwHUK">
            Vänsterpartiet ser ett stort behov av att komma till rätta med
            det omfattande missbruk av intermittenta anställningar som präglar
            delar av den svenska arbets­marknaden. S/MP-regeringen tillsatte
            2017 en utredning med uppdrag att bl.a. utreda skydd i anställningen
            för intermittent anställda (dir. 2017:56). I utredningens slut­betänkande
            finns flera intressanta förslag som syftar till att öka tryggheten
            för personer med intermittenta anställningar. Bland annat föreslås
            att tid mellan upprepade korta anställningar ska räknas som anställningstid
            vid tillämpning av vissa bestämmelser i LAS. När en arbetstagare
            har haft fler än två tidsbegränsade anställningar hos samma arbetsgivare
            under en period av 30 dagar ska även tid mellan anställningar
            anses som anställningstid (SOU 2019:5, s. 21).
          </p>
          <p xml:id="i-4M4F5e8k4kD7PXpc7V9Dwc">
            Vänsterpartiet anser att utredningens förslag är ett bra steg
            på vägen för att motverka missbruket av intermittenta anställningar.
            Vi kan dock konstatera att utredningens slutbetänkande ännu inte
            har remitterats. Vänsterpartiet har tidigare lagt fram förslag
            i riksdagen om att slutbetänkandet bör skickas ut på remiss (se
            mot. 2021/22:461 yrkande 2). Utskottet har avslagit vårt förslag
            med hänvisning till det ”pågående förändringsarbetet”, dvs. parternas
            principöverenskommelse och de lagändringar som följde av detta
            (se bet. 2021/22:AU7 s. 22). Vänsterpartiet kan konstatera att
            varken parternas principöverenskommelse eller proposition 2021/22:176
            innehöll några förslag för att motverka missbruket av intermittenta
            anställningar och stärka skyddet i anställningen för intermittent
            anställda. Behovet av att förändra rådande lagstiftning kvarstår
            således. Ett första steg bör vara att remittera SOU 2019:5.
          </p>
          <p xml:id="i-WU2gCh9yMP2PYpvXQGzHC">
            Slutbetänkandet från Utredningen för hållbart arbetsliv över
            tid, Tid för trygghet (SOU 2019:5), bör remitteras. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-EXLfAL8dNM6RuTcjLtzWVo">
            4.3 Utred konsekvenserna för anställningstryggheten för visstidsanställda
          </head>
          <p xml:id="i-VG7KFWYu1TcXdFCgov9zta">
            Sedan 1990-talet har andelen tidsbegränsat anställda ökat i takt
            med förändrad lagstift­ning. De senaste 15 åren har de mest osäkra
            formerna av tidsbegränsade anställningar ökat. Detta har skapat
            en förskjutning mot allt fler otrygga jobb på svensk arbets­marknad
            (se ovan).
          </p>
          <p xml:id="i-N8sCiRvqwSrXXSAPM95Z9J">
            Jämlikhetskommissionen lyfter i sitt betänkande fram tillfälliga
            anställningar som ett av flera problem på arbetsmarknaden. Enligt
            kommissionen leder tillfälliga anställningar till långa perioder
            av osäkra inkomster och arbetsvillkor, vilket påverkar möjligheterna
            att bilda familj, skaffa bostad och göra andra större investeringar.
            Bristande möjligheter och förankring på arbetsmarknaden leder
            dessutom, enligt kommissionen, till att tillfälligt anställda
            har varierande skydd i de arbetsbaserade försäkringssystemen,
            primärt sjukpenningen och den inkomstrelaterade arbetslöshets­försäkringen.
            Därtill menar kommissionen att osäkra anställningar ökar riskerna
            för att de anställda ska acceptera en sämre arbetsmiljö (SOU 2020:629).
          </p>
          <p xml:id="i-E4ntpVUmnffh9o8V6VWdEX">
            Jämlikhetskommissionen framhåller att förekomsten av tidsbegränsade
            anställningar är relativt väl känd men att graden av upprepade
            tillfälliga anställningar och vad som karaktäriserar arbetsgivare,
            utöver bransch och sektor, som i större utsträckning utnyttjar
            detta är dåligt kartlagt. För yngre arbetstagare och andra med
            begränsad kunskap om arbetsrätt kan det dessutom råda oklarhet
            om på vilka villkor man egentligen är anställd. Eftersom det saknas
            en statlig tillsyn över anställningsvillkoren och det är de fackliga
            organisationerna som utövar tillsynen över anställningsvillkor
            finns information om situationen främst bland de arbetsgivare
            som har tecknat kollektivavtal. Situationen på den delarbetsmarknad
            som inte täcks av kollektivavtal, och som över tid har vuxit,
            är därmed ofullständigt känd. Enligt kommissionen finns det behov
            av ökad kunskap om dels vilka förhållanden som faktiskt råder,
            dels vilka effekter de alternativa anställningsformerna får på
            sysselsättningen.
          </p>
          <p xml:id="i-7KQGLBTQHne6SxwZv1G4h9">
            Jämlikhetskommissionen föreslår därför att man ska utreda konsekvenserna
            för anställningstryggheten för visstidsanställda av den utveckling
            som skett sedan 1990‑talet. Uppdraget bör, enligt kommissionen,
            behandla förändringar genom såväl ny lagstiftning som nya sätt
            att utnyttja den befintliga lagstiftningen (SOU 2020:634). Vänsterpartiet
            delar Jämlikhetskommissionens uppfattning.
          </p>
          <p xml:id="i-QoMcHeQgJgp76UFHrSKkjd">
            Regeringen bör tillsätta en utredning med uppdrag att utreda
            konsekvenserna för anställningstryggheten för visstidsanställda
            i enlighet med Jämlikhetskommissionens förslag. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-KvGMNBTPunPkgmdCjrtrvB">
            4.4 Företrädesrätt till återanställning
          </head>
          <p xml:id="i-WX5FZsGQreZLrfhb6TP4Y1">
            Företrädesrätt till återanställning innebär att anställda som
            blir uppsagda p.g.a. arbetsbrist och visstidsanställda som inte
            får en fortsatt anställning har rätt till återanställning om den
            tidigare arbetsgivaren behöver anställa. Förutsättningar för att
            företrädesrätten ska gälla är att anställningen har varat en viss
            tid och att personen i fråga har tillräckliga kvalifikationer
            för det aktuella arbetet. Denna regel är viktig för att upprätthålla
            tillsvidareanställningen som norm. Utan företrädesrätt till återanställning
            förlorar också turordningsreglerna vid uppsägning sin funktion.
            Arbetsgivaren definierar med nuvarande praxis när arbetsbrist
            föreligger och därmed också grund för uppsägning. Företrädesrätten
            till återanställning motverkar att oseriösa arbetsgivare godtyckligt
            säger upp personal enbart för att kunna ersätta dem med andra.
          </p>
          <p xml:id="i-VbmVtLJiXC1YYEUmvhZTku">
            Kvalifikationstiden för företrädesrätt till återanställning har
            förlängts. I dag krävs sammanlagt 12 månaders anställning under
            de senaste tre åren. Givet de allt fler korta visstidsanställningar
            som framför allt unga hänvisas till innebär denna tidsgräns att
            stora grupper ställs utanför det skydd som företrädesrätt till
            återanställning medför. Företrädesrätten gäller i dag under nio
            månader efter anställningens upphörande. För att företrädesrätten
            ska ge ett tillräckligt skydd mot godtyckliga uppsägningar bör
            denna tid förlängas. Redan i dag finns det ett stort antal personer
            som permanent blir hänvisade till att varva tillfälliga anställningar
            med arbetslöshet. Om inget görs för att stärka återanställningsrätten
            riskerar den skaran att växa än mer framöver.
          </p>
          <p xml:id="i-KnM7NQMdJZpXCrmLY18QeG">
            Enligt proposition 2021/22:176 ska en arbetstagare som har varit
            anställd i en särskild visstidsanställning i sammanlagt mer än
            nio månader under de senaste tre åren ha företrädesrätt till återanställning
            i en ny särskild visstidsanställning (prop. 2021/22:176 s. 135).
            Vänsterpartiet ser positivt på att företrädesrätten träder in
            tidigare vid särskild visstidsanställning. Enligt vår mening bör
            dock kvalifikationstiden förkortas ytterligare. Dessutom bör tiden
            under vilken företrädesrätten till återanställning gäller förlängas.
            Detta bör gälla för alla anställda – oavsett anställningsform.
          </p>
          <p xml:id="i-XjqU8M5oUeA2obLxr3SHAJ">
            Kvalifikationstiden för företrädesrätt till återanställning bör
            förkortas och inträda efter sammanlagt sex månaders anställning
            under de senaste två åren, och tiden under vilken företrädesrätten
            till återanställning gäller bör förlängas till 12 månader efter
            anställningens upphörande. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-G5Xww5iqdBafsAygcKVvXf">
            4.5 Tydligare personsamband vid vikariat
          </head>
          <p xml:id="i-5p5rsz5xP1WLYXvVfqg2rz">
            En vikarie är tänkt att vara en person som ersätter en bestämd
            viss person under en bestämd tid. Möjligheten att anställa på
            vikariat fyller en nödvändig funktion på arbetsmarknaden genom
            att det går att anställa ersättare vid olika former av tjänstledighet,
            sjukdom och semestrar. Om inte den möjligheten fanns skulle arbets­belastningen
            bli alltför stor för den personal som inte är ledig. Det skulle
            också bli svårare att få tjänstledigt av andra anledningar än
            de som ger rätt till tjänstledighet enligt lag och avtal. Anställningsformen
            ska dock inte kunna missbrukas.
          </p>
          <p xml:id="i-Uui5YpkFfEwGuh1Hbppfmn">
            Poängen med vikariat är att det finns ett personsamband. I verkligheten
            används vikariat ibland på vaga grunder där det kan vara oklart
            om vikarien alls ersätter en frånvarande person eller om det i
            själva verket handlar om att täcka upp för vakanser eller tillfälliga
            arbetsanhopningar. Det är inte acceptabelt att vikariatsformen
            missbrukas på detta sätt. Arbetstagarnas fackliga organisationer
            måste ha insyn i vilka faktiska förhållanden som omger en anställning
            för att kunna hävda lagstadgade och avtalade anställningsvillkor.
            Om inget personsamband finns ska inte heller anställningsformen
            vikariat användas. Naturligtvis måste det finnas utrymme för rockader
            i en organisation, så att en vikarie täcker upp för en person
            som utför en frånvarande anställds arbets­uppgifter. Det måste
            dock på ett tydligare sätt än vad som är fallet i dag gå att se
            sambandet mellan en anställds frånvaro och en vikarie.
          </p>
          <p xml:id="i-JC95MnMwPofVpTUkhUPAcY">
            Vänsterpartiet har vid flera tillfällen lagt fram förslag om
            tydligare personsamband vid vikariat. Utskottet har dock avslagit
            vårt förslag, senast med hänvisning till parternas principöverenskommelse
            och att den bör vara styrande för eventuella förändringar av regelverket
            för tidsbegränsade anställningar (bet. 2021/22:AU7 s. 22). Vänsterpartiet
            delar inte utskottets uppfattning. Parternas principöverenskommelse
            bör inte begränsa politiska partier från att föreslå förändringar
            av regelverket för tidsbegränsade anställningar. Vi väljer därför
            att lägga fram vårt förslag på nytt.
          </p>
          <p xml:id="i-Gys6TqehZyz5xGz5tmaYMR">
            Regelverket kring vikariat bör förtydligas i syfte att förhindra
            missbruk av anställningsformen. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-CpHcGAhJ6n4hYMA99cbuvr">
            4.6 Skydd mot s.k. hyvling av sysselsättningsgrad
          </head>
          <p xml:id="i-LMA6UixhqHsvtQFuJiyPhf">
            Det anställningsskydd som i dag finns i lagen om anställningsskydd
            (LAS) skyddar anställningen som sådan i arbetsbristsituationer
            genom turordningsregler och återanställningsrätt. Däremot finns
            inte på samma sätt ett skydd för sysselsättnings­graden i anställningen.
          </p>
          <p xml:id="i-A9mHDAZmrYKUFs7YxyA2J5">
            Detta medför att arbetsgivare, med hänvisning till arbetsbrist,
            kan välja att sänka sysselsättningsgraden för arbetstagare i stället
            för att säga upp dem. Om den arbetstagare som blir erbjuden ett
            lägre arbetstidsmått tackar nej har arbetsgivaren saklig grund
            för uppsägning, så länge som erbjudandet är att anse som skäligt.
            Det innebär att den person som arbetsgivaren riktar erbjudandet
            till kan bli uppsagd – utan att turordningsreglerna har använts.
          </p>
          <p xml:id="i-QUs5T7PQAme6vNs7KYb9ji">
            Fenomenet kallas hyvling, dvs. att arbetstidsmåttet hyvlas ned
            från heltid till deltid. Flera fackförbund, däribland HRF, Fastighets,
            Handels och Kommunal, har på senare år vittnat om att detta är
            ett växande problem inom deras branscher. Arbetsgivaren omorganiserar
            och sänker arbetstiden för de anställda. Ibland används metoden
            för att sänka arbetstiden för redan anställda och ta in nya på
            deltid.
          </p>
          <p xml:id="i-CmZ2B8dxiNe4pb9PeGDJfj">
            Nackdelarna med hyvling är stora, inte minst för de arbetstagare
            som drabbas. Flera fackförbund har slagit larm om att deras medlemmar
            inte längre kan försörja sig på sina löner efter att sysselsättningsgraden
            hyvlats. Således blir en till synes enkel lösning för arbetsgivarna
            ett riktigt problem för samhället i allmänhet och för arbetstagarna
            i synnerhet.
          </p>
          <p xml:id="i-TQamnvWXGQS9rT9knFjnKv">
            Arbetsdomstolen fastställde 2016 i en uppmärksammad dom att en
            arbetsgivare inte agerat felaktigt när ett flertal anställda i
            en butik fått sina sysselsättningsgrader – och följaktligen inkomster
            – sänkta (AD 2016 nr 69). En tjänst med en lägre sysselsätt­nings­grad
            kan betraktas som ett skäligt omplaceringserbjudande och behöver
            därför inte behandlas som ett ärende om arbetsbrist. Arbetsgivare
            behöver då inte beakta turordningsregler eller uppsägningstider.
            LAS skyddar därmed inte omfattningen av en anställning. Domen
            markerar en definitiv återvändsgränd för skydd mot hyvlingar i
            nuvarande lagstiftning.
          </p>
          <p xml:id="i-NkGE9qGtPJXXTYmduJKDBK">
            LO har sedan tidigare beslutat att verka för en lagändring för
            att motverka hyvling. Efter prövningen av regelverket i Arbetsdomstolen
            har flera fackförbund förstärkt sina krav på åtgärder. Vänsterpartiet
            anser, i likhet med arbetstagarorganisationerna, att det krävs
            en lagändring för att komma till rätta med det problem som lyfts
            fram här, och har också föreslagit detta tidigare (mot. 2019/20:149).
          </p>
          <p xml:id="i-3ANMoLx4Hxzh1bWWsbkMBw">
            Frågan om hyvling har utretts av Utredningen för ett hållbart
            arbetsliv över tid (A 2017:02). I utredningens slutbetänkande,
            Tid för trygghet, föreslås ett ökat skydd mot hyvling. Förslaget
            innebär att arbetsgivaren även fortsättningsvis ska ha rätt att
            rikta omplaceringserbjudanden om sänkt arbetstid till arbetstagarna.
            Arbetstagarna ska dock ha möjlighet att tacka nej till ett sådant
            erbjudande och ändå behålla sin plats i turordningen. Om arbetstagarna
            tackar nej måste arbetsgivaren gå vidare med en uppsägning enligt
            turordningsreglerna. Att tacka nej till ett omplaceringserbjudande
            som enbart innebär ett lägre arbetstidsmått ska således inte vara
            saklig grund för uppsägning (SOU 2019:5, s. 19). Vänsterpartiet
            välkomnar utredningens förslag som ligger i linje med det vi föreslagit
            tidigare.
          </p>
          <p xml:id="i-Hz8UHWuXwbdoGSc6RSzPXH">
            Genom proposition 2021/22:176, som bygger på parternas principöverenskommelse,
            har arbetstagare nu fått ett förbättrat skydd vid omreglering
            till en lägre sysselsättnings­grad. Vid omreglering av arbetstagares
            sysselsättningsgrad ska arbetsgivaren följa särskilda turordningsregler.
            Arbetstagare som accepterar en sänkt sysselsättningsgrad får rätt
            till omställningstid i upp till tre månader (prop. 2021/22:176
            s. 129 f.). Vänsterpartiet anser att den nya lagstiftningen är
            ett steg i rätt riktning. Det minskar arbetsgivarens godtycke
            och stärker arbetstagarnas ställning. Samtidigt finns det en risk
            för att de nya reglerna legitimerar ett oönskat beteende, vilket
            bl.a. Handels påtalat (Arbetet 2020-12-08). Vänsterpartiet anser
            därför att det förslag som vi lagt fram i riksdagen tidigare är
            en bättre väg att gå. Vi väljer därför att lägga fram vårt förslag
            på nytt.
          </p>
          <p xml:id="i-DAqZen4nkdKkZ22Hrw2QvM">
            Lagen (1982:80) om anställningsskydd bör ändras så att regelverket
            gällande arbetsbrist blir tillämpligt om en arbetsgivare avser
            att omreglera den anställdes sysselsättningsgrad. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-39ozRwqcy8TRwLTF2TRzih">
            4.7 Tydligare reglering av provanställning
          </head>
          <p xml:id="i-GWDVQJWas3Ak65DjB4Vu9M">
            Provanställning är en tidsbegränsad anställningsform med syftet
            att leda till en tillsvidareanställning. Provanställningen ger
            arbetsgivaren möjlighet att pröva en person på en viss tjänst.
            Om provanställningen inte avbryts när prövotiden går ut övergår
            anställningen automatiskt till en tillsvidareanställning. Provanställningen
            får avbrytas i förtid givet att arbetsgivaren meddelar arbetstagaren
            två veckor innan anställningen avslutas.
          </p>
          <p xml:id="i-LfKkATpT4FzPNDt9PWJY4v">
            Enligt nuvarande regelverk behöver dock arbetsgivaren inte ange
            några skäl för att avsluta en provanställning i förtid. Det finns
            alltså inget krav på saklig grund för uppsägning som vid andra
            anställningsformer. Det innebär att en arbetstagare kan tvingas
            att avsluta en provanställning utan att få reda på varför. Arbetstagaren
            är helt utlämnad till arbetsgivarens godtycke. I vissa kollektivavtal
            finns det dock en skyldighet för arbetsgivaren att på arbetstagarens
            begäran uppge skälen för att provanställningen avbryts. Vänsterpartiet
            anser att det bör gälla alla arbetsgivare – inte bara de som är
            bundna av dessa kollektivavtal. Arbetsgivaren bör även vara skyldig
            att ge löpande återkoppling till den provanställde under provanställningens
            gång i syfte att göra det möjligt för arbetstagaren att anpassa
            sig till arbetsgivarens krav och förväntningar. Sammantaget skulle
            dessa förändringar stärka den provanställdes position gentemot
            arbetsgivaren under provanställningen och minska utrymmet för
            arbetsgivarens godtycke.
          </p>
          <p xml:id="i-ASDSZGPY7VB6u7SnMRBMou">
            Vänsterpartiet har vid flera tillfällen lagt fram förslag om
            tydligare reglering av provanställningar. Utskottet har dock avslagit
            vårt förslag, senast med hänvisning till parternas principöverenskommelse
            och att den bör vara styrande för eventuella ändringar av regelverket
            för tidsbegränsade anställningar (bet. 2021/22:AU7 s. 22). Vänsterpartiet
            delar inte utskottets uppfattning. Varken principöverenskommelsen
            eller proposition 2021/22:176 innehåller några förslag om provanställning.
            Det kan knappast anses vara styrande för förändringar på området.
            Vi väljer därför att lägga fram vårt förslag på nytt.
          </p>
          <p xml:id="i-WUCQPzd3oxxUwaLdGC4pf">
            Lagen (1982:80) om anställningsskydd bör ändras så att det tydligt
            framgår att arbetsgivaren dels ska ange skäl för att en provanställning
            avslutas i förtid, dels ska ge löpande återkoppling till den provanställde
            under provanställningens gång i syfte att göra det möjligt för
            arbetstagaren att anpassa sig till arbetsgivarens krav och förväntningar.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-Aq14cU1924YdgW7mN6T9Y">
            4.8 Förbättrat anställningsskydd för lärare på konstnärliga högskolor
          </head>
          <p xml:id="i-CVEYoVkdU8NEt7brJ2dm7w">
            Omkring en tredjedel av de anställda inom universitet och högskolor
            (forskande och undervisande personal) har en tidsbegränsad anställning.
            Korta visstidsanställningar staplas ofta på varandra under lång
            tid, men också tillsvidareanställningar kan avslutas och staplas
            på varandra utan större trygghet eller förutsägbarhet (SULF 2021:
            I skuggan av osäkerheten: Om extern finansiering, osäkra anställningar
            och arbetsmiljön i akademin). Universitetskanslersämbetet visar
            i sin rapport Tidsbegränsade anställningar bland högskolans forskande
            och undervisande personal (UKÄ 2018) att av andelen tidsbegränsat
            anställd forskande och undervisande personal på 33 procent kan
            14 procentenheter förklaras utifrån de särskilda reglerna om tidsbegränsade
            anställningar i högskolan, medan ca 19 procentenheter var allmänna
            visstidsanställningar eller vikariat enligt LAS, dvs. även det
            en högre andel än i fråga om arbetsmarknaden i stort. Staplandet
            av tidsbegränsade anställningar kan innebära att en forskare eller
            lärare inom akademin är över 40 år innan hen får en tillsvidareanställning.
            Fler kvinnor än män har tidsbegränsade anställningar. Vänsterpartiet
            har lagt flera förslag om anställnings­trygghet inom akademin,
            senast i följdmotionen på forskningspropositionen 2020/21:60 Forskning,
            frihet, framtid – kunskap och innovation för Sverige. Våren 2021
            gav regeringen UKÄ i uppdrag att utreda de tidsbegränsade anställningarna
            inom akademin, ett uppdrag som Vänsterpartiet välkomnar och ställde
            sig bakom i forskningsproposi­tionen.
          </p>
          <p xml:id="i-9ab38o6MZef5nmqYYvr7nH">
            De osäkra anställningarna är ett problem inom hela akademin men
            inom de konstnärliga utbildningarna på högskolor och universitet
            är problemet med osäkra anställningar särskilt stort. Orsaken
            till detta står att finna i 4 kap. 10 § högskole­förordningen:
          </p>
          <p xml:id="i-YC2myE7hEbp8CAghNXz7x3">
            En lärare inom konstnärlig verksamhet får anställas tills vidare,
            dock längst fem år. En sådan anställning får förnyas. Den sammanlagda
            anställningstiden får dock omfatta högst tio år.
          </p>
          <p xml:id="i-NmmZfvtkvERHy1vkoirGdL">
            En lärare vid en konstnärlig högskola kan alltså, enligt nuvarande
            regelverk, visstidsanställas i upp till 10 år innan LAS träder
            i kraft. Att en sådan särskild regel finns för konstnärliga utbildningar
            bottnar i en gammal föreställning om att gynna mobilitet mellan
            det fria konstlivet och högskolan. Det målet har dock inte uppnåtts
            via denna regel. I stället ser vi hur de konstnärliga högskolorna
            missbrukar denna regel för att inte behöva tillsvidareanställa
            lärare som år efter år utför och administrerar en avgörande del
            av dessa högskolors utbildningsprogram.
          </p>
          <p xml:id="i-PRSp2yUqHZiffyWUZQ2Z7V">
            Problemet med nuvarande ordning har påtalats av de fackförbund
            som organiserar lärare på konstnärliga högskolor (SULF, ST, Fackförbundet
            scen &amp; film m.fl.). Enligt fackförbunden bör 4 kap. 10 § högskoleförordningen
            avvecklas, så att samma rätt till anställningsskydd gäller för
            högskolelärare inom det konstnärliga området som inom andra delar
            av akademin (SvD 2022-06-08). Vänsterpartiet delar denna uppfattning.
          </p>
          <p xml:id="i-GvMhJRjLoEgJjEUNVGrCjA">
            Vänsterpartiet har tidigare lagt fram förslag om förbättrat anställningsskydd
            för lärare på konstnärliga högskolor. Utskottet har dock avslagit
            vårt förslag med hänvisning till den dåvarande regeringens pågående
            arbete och UKÄ:s uppdrag att undersöka omfattningen av bl.a. förekomsten
            av upprepade tidsbegränsade anställningar inom akademin (bet.
            2021/22:UbU19 s. 15). Vänsterpartiet kan konstatera att problemet
            med otrygga anställningar för lärare på konstnärliga högskolor
            kvarstår. Vi väljer därför att lägga fram vårt förslag på nytt.
          </p>
          <p xml:id="i-6oyewfN13stzXDbR8RAiLL">
            4 kap. 10 § högskoleförordningen bör avskaffas i syfte att förbättra
            anställnings­skyddet för lärare vid konstnärliga högskolor. Detta
            bör riksdagen ställa sig bakom och ge regeringen till känna.
          </p>
          <head type="h1" xml:id="i-25kYSkEt8VKSE3PfcTAKqC">
            5 Turordning vid uppsägning
          </head>
          <head type="h2" xml:id="i-LhdbZEYZMt8U5cVXVNpCpD">
            5.1 Avskaffa möjligheten att göra ensidiga undantag från turordningen
          </head>
          <p xml:id="i-TSZ5nTY7emSMAmP6yQUTCC">
            Turordningsregler vid uppsägning p.g.a. arbetsbrist gör att arbetsgivare
            inte fritt kan välja vilka som ska sägas upp. Turordningskriterierna
            i lagen om anställningsskydd (LAS) är anställningstid och ålder.
            Dessa kriterier är, till skillnad från t.ex. kompetens, objektiva
            och lätta att fastställa. Om det krävs omplaceringar ska de som
            ska vara kvar, enligt LAS, ha tillräckliga kvalifikationer för
            det kvarvarande arbetet. År 2000 beslutade en riksdagsmajoritet
            bestående av Moderaterna, Centerpartiet, Folkpartiet, Kristdemokraterna
            och Miljöpartiet att en arbetsgivare med högst tio anställda innan
            förhandlingarna inleds, utan att ange skäl, får undanta två personer
            som denne vill ha kvar. Det innebär att förhandlingsrätten sätts
            ur spel. Arbetsgivarens ensidiga beslut kan inte heller prövas
            rättsligt.
          </p>
          <p xml:id="i-AY75gPbahAtnkbat5bao3L">
            Institutet för arbetsmarknads- och utbildningspolitisk utvärdering
            (IFAU) har tidigare genomfört en utvärdering av undantagsregeln.
            Rapporten visade att undantagsregeln inte har lett till att fler
            nyanställs i små företag. Däremot finns det en tendens till fler
            avgångar bland löntagare i åldern 55–64 år, en åldersgrupp där
            väldigt många har stora svårigheter att åter få en anställning
            om de blir arbetslösa samtidigt som de inte är tillräckligt gamla
            för att ha rätt till någon pensionslösning. En orsak till att
            undantagsregeln inte lett till fler nyanställningar är att det
            redan före lagändringen var enkelt för arbetsgivare att göra lokala
            överenskommelser med facket om avtalsturlistor. I dag är det alltför
            lätt för arbetsgivare att anställa på viss tid och det ökade antalet
            visstidsanställningar har minskat arbetsgivarnas intresse av att
            göra undantag från turordningsreglerna (IFAU rapport 2008:26).
            Trots att relativt få arbetsgivare har använt sig av möjligheten
            att undanta två av de anställda från turordningen har undantagsregeln
            stor betydelse. Den inskränker förhandlingsrätten och ökar otryggheten
            för alla anställda på små arbetsplatser. Det finns inga sakliga
            skäl till att anställda i mindre företag ska ha sämre anställningsskydd
            än anställda i större företag.
          </p>
          <p xml:id="i-WZFdfsqAnC4qUeEMSF1JqB">
            Genom proposition 2021/22:176, som bygger på parternas principöverenskommelse,
            har möjligheten att göra undantag från turordningen utökats. Från
            och med den 1 oktober 2022 har en arbetsgivare, vid uppsägning
            p.g.a. arbetsbrist, rätt att från turordningen undanta högst tre
            arbetstagare som enligt arbetsgivarens bedömning är av särskild
            betydelse för den fortsatta verksamheten. Detta gäller för alla
            arbetsgivare, oavsett antalet anställda (prop. 2021/22:176 s.
            101 f.).
          </p>
          <p xml:id="i-QWoVHfCCJi7EjqjhsaDggi">
            Vänsterpartiet är starkt kritiskt till försämringen av turordningsbestämmelserna.
            Enligt vår mening riskerar den nya lagstiftningen att skapa otrygghet,
            tysta arbetsplatser och godtyckliga uppsägningar. För anställda
            på mindre företag blir bestämmelserna om turordning närmast illusoriska.
            Vänsterpartiet kan även konstatera att det inte har presenterats
            något hållbart underlag till stöd för en försämring av turordningsbestäm­melserna.
            Vänsterpartiet avslog därför regeringens förslag (mot. 2021/22:4524).
          </p>
          <p xml:id="i-C4KBq9Xg63kcpj8GPAMHqY">
            Vänsterpartiet anser att arbetsgivarnas möjlighet att göra ensidiga
            undantag från turordningen vid uppsägning p.g.a. arbetsbrist bör
            inskränkas – inte utökas. Arbetstagarnas ställning och trygghet
            behöver stärkas – inte försvagas. Anställ­ningsskyddet behöver
            förbättras – inte försämras.
          </p>
          <p xml:id="i-MN3X5CAi1WBF8CWfPWcSDq">
            LAS ger, utan undantagsregeln, parterna tillräckligt med utrymme
            för att förhandla fram lösningar vid uppsägningar p.g.a. arbetsbrist
            som både är rättssäkra för den enskilde och motsvarar behoven
            på arbetsplatsen. Nyckelpersoner var, genom kravet på tillräckliga
            kvalifikationer, skyddade redan innan undantagsregeln infördes.
            Det finns därmed ingen anledning att utöka möjligheten att göra
            undantag från turordningen.
          </p>
          <p xml:id="i-EMZL6M9bR6Rs5C4tAk9FcL">
            Rätten för arbetsgivare att ensidigt undanta tre personer från
            turordningen ska tas bort ur 22 § lagen om anställningsskydd.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-Ae4LF5yg1asZzRGEYRKnJm">
            6 Stärkt reglering vid in- och uthyrning av arbetstagare
          </head>
          <p xml:id="i-T1fnWagiLGmKdkM8MMQmaZ">
            Bemanningsbranschen växer och sysselsätter allt fler i Sverige.
            Vart femte arbetsställe hyr årligen in arbetstagare via bemanningsföretag.
            Under 2021 sysselsatte bemannings­företagen omkring 190 000 personer,
            vilket motsvarar drygt 102 000 årsanställda. I genomsnitt arbetar
            1,8 procent av den sysselsatta befolkningen i ett bemanningsföretag
            (Kompetensföretagen 2022: Årsrapport 2021). De bemanningsanställda
            är ofta unga, många är oerfarna och mer än var femte person är
            utlandsfödd.
          </p>
          <p xml:id="i-RJ598SuNzUT13fCbhEjJnj">
            Bemanningsföretag medför ett flertal problem på svensk arbetsmarknad.
            För det första delas arbetskraften upp i inhyrda och anställda.
            Det splittrar arbetstagarna, försämrar möjligheterna att bedriva
            en effektiv facklig verksamhet och stärker arbets­givarnas makt.
            För det andra finns det stora brister i bemanningsanställdas arbetsmiljö.
            Enligt Arbetsmiljöverket är det dubbelt så vanligt att inhyrd
            personal drabbas av arbetsolyckor jämfört med andra anställda.
            Främst är det unga bemanningsanställda män som råkar ut för skador.
            Kortare uppdrag och anställningar på olycksdrabbade arbetsplatser
            bidrar till att bemanningspersonal i högre utsträckning än andra
            är utsatt för risker på jobbet (Arbetsmiljöverket 2018: Tillsyn
            inom bemanningsbranschen). För det tredje påverkar bemanningsföretagen
            anställningstryggheten hos anställda i kundföretagen. Sedan bemanningsföretag
            blev tillåtna på svensk arbetsmarknad 1992 har tillsvidareanställd
            personal vid flera tillfällen sagts upp och ersatts med beman­ningsanställda
            – trots att tidigare anställda haft företrädesrätt till återanställning.
            Sammanfattningsvis innebär bemanningsföretagen problem för såväl
            de bemannings­anställda som anställda på kundföretagen. De bidrar
            till att splittra arbetstagarna, hotar tryggheten på jobbet och
            stärker arbetsgivarnas makt.
          </p>
          <p xml:id="i-3Dxs5cbjZgaSBLnmMCs2J4">
            Vänsterpartiet menar att arbetsgivare i första hand måste se
            till att ha en tillräcklig bemanning för att kunna hantera variationer
            i produktionstakten och täcka upp för sjukdomsfall och ledigheter.
            Införandet av allmän visstidsanställning och bemanningsföretagens
            insteg på arbetsmarknaden har bidragit till en utveckling i rakt
            motsatt riktning. Såväl visstidsanställningar som inhyrning används
            inte bara för att täcka upp vid tillfälliga arbetstoppar eller
            för att få ett avgränsat uppdrag utfört, utan i allt högre utsträckning
            för att täcka personalbehov som är permanenta. Hot om att ersätta
            tillsvidareanställd personal med inhyrd arbetskraft har också
            kommit att bli ett maktmedel i arbetsgivarnas händer. Därför behövs
            en tydligare reglering av beman­ningsverksamheten som värnar anställningsskyddet
            och kollektivavtalen samt garanterar likabehandling av inhyrda.
          </p>
          <p xml:id="i-N6syjL3yzSPLgw1jbzsFjo">
            Vänsterpartiet har under lång tid lagt fram förslag i riksdagen
            för att stärka regler­ingen vid in- och uthyrning. Inför valet
            2014 presenterade Socialdemokraterna och LO liknande förslag (LO
            och Socialdemokraterna 2013: Ordningsregler för svensk arbetsmarknad).
            Trots åtta år vid makten har Socialdemokraterna inte lagt fram
            några lagförslag som på allvar stärker regleringen vid in- och
            uthyrning. Det är mycket anmärkningsvärt.
          </p>
          <p xml:id="i-VhJH8bnfV6q2Xa1DuZtakm">
            Genom proposition 2021/22:176, som bygger på parternas principöverenskommelse,
            ges en anställd i bemanningsföretag en ökad möjlighet till tillsvidareanställning
            hos ett kundföretag där arbetstagaren varit placerad under lång
            tid (prop. 2021/22:176 s. 146). Den nya lagstiftningen innebär
            förvisso en förbättring jämfört med tidigare lagstiftning. Enligt
            vår mening krävs det dock helt andra lösningar på de problem som
            in- och uthyrning av arbetstagare medför. Mot bakgrund av att
            de negativa effekterna av bemanningsföretag på svensk arbetsmarknad
            kvarstår väljer vi att lägga fram våra förslag på nytt.
          </p>
          <head type="h2" xml:id="i-AbEAyvh7oz6BzRMWor2Akg">
            6.1 Verka för en ändring av EU:s bemanningsdirektiv
          </head>
          <p xml:id="i-MmLcP43ovP85nV73UrovKV">
            EU:s bemanningsdirektiv gäller i dag som lag i Sverige. Direktivet
            innebär ett stärkt skydd mot diskriminering av inhyrda arbetstagare,
            vilket främst har förbättrat villkoren för inhyrda i de länder
            där bemanningsföretagen inte är bundna av kollektivavtal. På den
            svenska arbetsmarknaden har direktivet främst inneburit ett stärkt
            skydd för arbetstagare som är både utstationerade och uthyrda.
          </p>
          <p xml:id="i-VNisXe17tzv9SwpdwJ8RXw">
            Men direktivet innebär också att enskilda medlemsstater inte
            längre själva kan besluta huruvida och i så fall på vilka villkor
            bemanningsföretag ska vara tillåtna på den egna arbetsmarknaden.
            Vänsterpartiet anser att det är en fråga som varje medlemsland
            måste ha rätt att besluta om. Inhyrning av arbetskraft är i praktiken
            en arbetsrättslig fråga, och EU ska inte reglera arbetsrätten.
          </p>
          <p xml:id="i-CFET3hBQZDSAT2MPYYMvhM">
            Regeringen bör verka för en ändring av EU:s bemanningsdirektiv
            så att medlems­staterna själva kan besluta huruvida bemanningsföretag
            ska vara tillåtna på den egna arbetsmarknaden. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-CsZ42fpK31ALpopjkT75pV">
            6.2 Permanenta behov ska inte tillgodoses genom inhyrning
          </head>
          <p xml:id="i-FPhVrwYG81FtNrgtMW433o">
            Uthyrning av arbetskraft blev tillåten i och med 1991 års lagstiftning.
            Lagen innehöll regler som syftade till att hindra missbruk. Bland
            annat fick inhyrning endast ske vid tillfälliga behov av arbetskraft,
            och en enskild arbetstagare fick inte vara uthyrd till samma kundföretag
            längre än fyra sammanhängande månader om inte annat överenskommits
            i kollektivavtal. Dessa regler avskaffades 1993. Den borgerliga
            majoriteten menade att det av kostnadsskäl var liten risk att
            uthyrningstiderna därmed skulle bli långa. Oppositionen var kritisk
            mot borttagandet av reglerna och menade att det öppnade upp för
            kringgående av lag och kollektivavtal. Med facit i hand så underskattade
            den borgerliga majoriteten risken för permanent inhyrning.
          </p>
          <p xml:id="i-3oZzrYwb39fUBKfNQaubS7">
            I dag sker uthyrning av arbetstagare i allt större utsträckning
            för att tillfredsställa permanenta behov hos kundföretagen. Permanent
            inhyrning innebär ett missbruk av bemanningsföretag och skapar
            stora problem på arbetsmarknaden. Relationerna vid uthyrning är
            mer komplicerade än förhållandet mellan arbetsgivare och arbetstagare
            eftersom också en tredje part, det inhyrande företaget, är inblandad.
            Det försvårar möjligheterna att driva en effektiv facklig verksamhet.
            Det gör det svårare för de fackliga organisationerna att skydda
            arbetstagarens anställnings- och arbetsvillkor och att undvika
            diskriminering och godtycke. Det är också svårare för anställda
            i uthyrningsföretag att få det inflytande i arbetslivet som de
            har rätt till och de har också ofta mindre möjlighet att ta del
            av kompetensutvecklande åtgärder. Lagen (2012:854) om uthyrning
            av arbetstagare behöver moderniseras och anpassas till den utveckling
            som skett sedan 1993.
          </p>
          <p xml:id="i-9axpN8GJS4TvtKbBk9QiKv">
            Lagen (2012:854) om uthyrning av arbetstagare bör ändras så att
            det blir förbjudet att hyra ut och hyra in arbetskraft för permanenta
            arbetskraftsbehov. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-TkTj4gra2QqQcVRpPu65v5">
            6.3 Inhyrning ska inte vara tillåten när tidigare anställda har
            företrädesrätt till återanställning
          </head>
          <p xml:id="i-X2RX99y2whuGwyEYzPhyFB">
            Arbetsdomstolens praxis innebär att det normalt sett inte sker
            någon prövning av saklig grund när arbetsgivare säger upp p.g.a.
            arbetsbrist. Det arbetsrättsliga begreppet arbetsbrist innebär
            inte att det nödvändigtvis föreligger brist på arbete i verksamheten.
            Arbetsgivare kan med nuvarande praxis åberopa tekniska, ekonomiska
            eller organisatoriska skäl för att säga upp sin personal oavsett
            om det finns mycket eller lite arbete att utföra. I arbetsbristsituationen
            ligger arbetstagarnas anställningstrygghet i turordningsreglerna
            och i företrädesrätten till återanställning.
          </p>
          <p xml:id="i-NNY7VMQEsgKVr32dCrVmiT">
            Sedan Arbetsdomstolens dom i det s.k. Abu Garcia-målet 2003 har
            arbetsgivare kunnat säga upp anställda och i stället hyra in helt
            andra personer för att utföra deras arbete. Det innebär att anställningsskyddet
            sätts ur spel. Så var det inte tänkt när LAS skrevs. Då var bemanningsföretag
            förbjudna och ingen kunde föreställa sig dagens situation.
          </p>
          <p xml:id="i-7Erj6r6BpWd7NCiXh3ft5e">
            Konsekvenserna av luckan i lagen är uppenbara. I flera uppmärksammade
            fall har arbetsgivare sagt upp, eller hotat med att säga upp,
            tillsvidareanställd personal för att ersätta den med inhyrd arbetskraft.
            Hotet om att ersätta de anställda med inhyrda har använts i utpressningssyfte
            för att förhandla ned lokala kollektivavtal och för att kunna
            säga upp anställda utan hänsyn till regler om anställningstid
            och kvalifikationer. Avsaknaden av ett uttryckligt förbud mot
            att kringgå återanställningsrätten genom att anlita uthyrningsföretag
            strider mot lagens syfte.
          </p>
          <p xml:id="i-FTQNvuLPD9oCyjrSePxCE5">
            Frågan har vid flera tillfällen debatterats i riksdagen. Företrädare
            för den borgerliga regeringen, såsom den tidigare arbetsmarknadsministern
            Sven Otto Littorin, instämde i det orimliga i att företag kan
            säga upp sina egna anställda och ersätta dem med inhyrda arbetstagare.
            Han var dock inte beredd att ändra lagstiftningen förrän Arbetsdomstolen
            hade meddelat dom i det s.k. Maraboufallet. Då skulle vi veta
            om det krävdes en lagändring, menade den dåvarande ministern.
          </p>
          <p xml:id="i-WRHNGdop6ZWWn3ynczNXPP">
            Maraboufallet gällde huruvida företaget hade handlat i strid
            mot LAS när det hyrde in arbetskraft från ett bemanningsföretag,
            trots att det fanns ett stort antal f.d. anställda som hade företrädesrätt
            till återanställning. Marabou erbjöd dessutom ett urval av de
            tidigare uppsagda att komma tillbaka till företaget som inhyrda.
            Ett solklart kringgående av LAS, menade Livsmedelsarbetareförbundet,
            som stämde företaget.
          </p>
          <p xml:id="i-K4NvxsnxQg1zYJC9KFqZrr">
            Maraboufallet slutade med en förlikning mellan parterna. Arbetsdomstolen
            har därför inte meddelat någon dom som klargör vad som gäller.
            Det blev därmed inte heller någon lagändring. Problemet kvarstår
            dock och behovet av en lagändring är uppenbart.
          </p>
          <p xml:id="i-2uZKXiF1qzThp3iyRK7uxP">
            Frågan om inhyrning och företrädesrätt till återanställning har
            även varit föremål för en statlig utredning (SOU 2014:55). Utredarens
            uppdrag var bl.a. att undersöka i vilken omfattning personal hyrs
            in när uppsagda fortfarande har företrädesrätt till återanställ­ning
            enligt LAS. Enligt utredningen är det sällsynt att personal hyrs
            in i situationer där tidigare anställda har företrädesrätt till
            återanställning. Svenskt Näringsliv har tagit detta till intäkt
            för att det inte finns några problem på området. Utredningen har
            dock kritiserats, bl.a. för att den saknar ett statistiskt säkerställt
            resultat vad gäller varsel om uppsägning. I stället bygger utredningen
            på ett mindre antal intervjuer med arbetsgivare och en enkät till
            parterna på arbetsmarknaden där endast drygt hälften svarat. Utredningen
            kan därmed inte sägas göra anspråk på att vara någon fullständig
            kart­läggning av de faktiska förhållandena. Det är rimligt att
            anta att problemet är större och mer utbrett än vad som framställs
            i utredningen. Om detta vittnar även flera fackliga organisationer.
          </p>
          <p xml:id="i-6FpL5ukVFugTfwLpvy9pTh">
            Socialdemokraterna har tidigare motionerat om att företrädesrätten
            till återanställning enligt LAS inte ska kunna åsidosättas genom
            att ett företag säger upp arbetstagare för att sedan hyra in personal
            från bemanningsföretag för samma arbetsuppgifter. Detta förslag
            fanns även med i LO och Socialdemokraternas ordningsregler för
            svensk arbetsmarknad inför valet 2014, vilket redogjorts för ovan.
            Trots detta lade S/MP-regeringen inte fram några lagförslag på
            området under mandatperioden 2014–2018. Vänsterpartiet anser att
            det krävs en lagändring för att täppa till den lucka i LAS som
            är grunden till problemet. Arbetstagare ska inte behöva leva i
            otrygghet i väntan på nya fall som eventuellt kan leda till en
            prejudicerande dom i Arbetsdomstolen.
          </p>
          <p xml:id="i-A1AYUePCTPD3fkRMuo1eY5">
            Regeringen bör återkomma med ett förslag på en tydlig skrivning
            i lagen om anställningsskydd där det uttryckligen framgår att
            det inte är tillåtet att hyra in arbetstagare från bemanningsföretag
            när det finns tidigare anställda som har företrädesrätt till återanställning.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-QfvXsukJqxS5roXUcXPnRA">
            6.4 Vetorätten behöver stärkas
          </head>
          <p xml:id="i-4hJViQQGYw2mgesULeEMzt">
            Genom 38–40 §§ MBL ges arbetstagarorganisationer möjlighet att
            granska och bedöma om en entreprenör eller ett bemanningsföretag
            som arbetsgivaren vill anlita eller hyra in bedriver sin verksamhet
            på ett seriöst sätt. Den fackliga vetorätten kan således stoppa
            användandet av oseriösa entreprenörer och bemanningsföretag och
            förhindrar därmed ekobrott, brott mot arbetsrättsliga lagar och
            annan lagstiftning (arbetsmiljölagen, arbetstidslagen etc.).
          </p>
          <p xml:id="i-5KFWYjtHXLowAgxcMLVhVD">
            Enligt 38 § medbestämmandelagen (MBL) ska en arbetsgivare, innan
            beslut om inhyrning av arbetskraft, på eget initiativ förhandla
            med den arbetstagarorganisation som den är bunden till av kollektivavtal
            för det avsedda arbetet. Har förhandling enligt 38 § ägt rum och
            arbetstagarorganisationen förklarar att den tänkta åtgärden kan
            antas medföra att en lag eller ett kollektivavtal åsidosätts,
            eller att åtgärden strider mot vad som är allmänt godtagbart inom
            parternas avtalsområde, får åtgärden inte beslutas eller verkställas
            av arbetsgivaren.
          </p>
          <p xml:id="i-Ws8guHryeb2L2Ytj1neDBa">
            Syftet med reglerna om facklig vetorätt i 39 § MBL är att förhindra
            ekonomisk brottslighet och brott mot arbetsrättsliga regler och
            annan lagstiftning. Vetorätten har bidragit till att sanera tvivelaktiga
            verksamheter. Förutsättningen för att en facklig organisation
            ska kunna utnyttja sin vetorätt är att förhandlingar har ägt rum
            enligt 38 § MBL. Om arbetsgivaren inte fullgör sin förhandlingsskyldighet
            kan inget veto läggas. Arbetsgivare ska inte ha fördelar av att
            bryta mot lagen. Därför bör fackliga organisationer kunna använda
            vetorätten även om en arbetsgivare har brustit i sin förhandlingsskyldighet
            enligt 38 §.
          </p>
          <p xml:id="i-XWDVZNaxYdW3nKp8zpXK3z">
            Kollektivavtalen är en grundsten i den svenska arbetsmarknadsmodellen
            och utgör en garant för löner och andra villkor för arbetstagarna.
            Formuleringen ”strider mot vad som är allmänt godtaget inom parternas
            avtalsområde” är ett för vagt begrepp för att fackföreningar ska
            kunna lägga veto mot anlitande av uthyrningsföretag som bedriver
            social dumpning. Inte minst för att förhindra att utländska arbetare
            utnyttjas och diskrimineras genom sämre löner och anställningsvillkor
            bör en avsaknad av kollektiv­avtal kunna räcka för en facklig
            vetorätt mot inhyrning.
          </p>
          <p xml:id="i-F1C8YHxEdUSiUKWzB6oPWN">
            Den fackliga vetorätten i lagen om medbestämmande i arbetslivet
            bör stärkas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-Jt83NXFZQRTSGH5wco8D9P">
            6.5 Rätt att på begäran ta del av affärsavtal
          </head>
          <p xml:id="i-8GpssFvYi6uCNZVTf8g71x">
            Enligt lagen om uthyrning av arbetstagare ska en anställd hos
            ett bemanningsföretag inte kunna hindras från att ta anställning
            hos ett företag där hen utför arbete som inhyrd. Men i dag saknar
            uthyrda arbetstagare och deras fackförbund rätt att ta del av
            bemanningsföretagets affärsavtal. Därmed saknas en möjlighet att
            kontrollera om det finns några klausuler som hindrar den uthyrde
            arbetstagaren från att ta anställning vid ett kundföretag.
          </p>
          <p xml:id="i-FS74HnMZGP4uFt6tgGsChs">
            Lagen om uthyrning av arbetstagare bör kompletteras med en bestämmelse
            som ger arbetstagare och avtalsslutande fackförbund rätt att på
            begäran ta del av bemannings­företagets affärsavtal. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-WbKXgopvMXBtXK5tj9Uq9e">
            6.6 Staten bör avveckla anlitandet av bemanningsföretag
          </head>
          <p xml:id="i-Lq5iCvvw2ebP87pRy67so3">
            Fackförbundet ST, som organiserar statligt anställda tjänstemän,
            har vid flera tillfällen uppmärksammat de problem som statens
            anlitande av bemanningsföretag medför. Utöver det faktum att staten
            använder sig av bemanningsföretag i större omfattning än när möjligheten
            infördes, har det även skett en förändring vad gäller innehållet
            i de inhyrdas arbetsuppgifter. Inhyrda från bemanningsföretag
            används numera inte längre enbart inom myndigheters stödfunktioner,
            t.ex. i fråga om reception, växel och administration, utan även
            för arbete i myndigheters kärnverksamhet, dvs. myndighets­utövning
            (ST 2012: Myndighetsutövning på entreprenad. En rapport om privata
            bolag i myndigheters kärnverksamhet).
          </p>
          <p xml:id="i-DppgyqPYm7Uwe7Mn49tm9Q">
            Enligt ST kan denna utveckling dels riskera det offentligas möjligheter
            till insyn, kontroll och ansvarsutkrävande, dels få negativa konsekvenser
            för kvaliteten i handläggningen. I förlängningen innebär det,
            enligt ST, en degradering av den svenska förvaltningsmodellen.
            Enligt ST bör staten därför upphöra med att använda beman­ningsföretag
            för kärnuppgifter (ST 2018: På statligt uppdrag. Tydligare roll
            för ökad tillit).
          </p>
          <p xml:id="i-5DYx8qcGLJkUEo6j3QCaSM">
            Vänsterpartiet delar ST:s kritik mot att staten anlitar bemanningsföretag
            i allt högre grad. Vid sidan av det uppenbara problemet att privaträttsliga
            organ därmed blir en del av myndigheternas kärnverksamhet finns
            det två ytterligare problem i sammanhanget som vi vill lyfta fram.
            För det första skapar användandet av bemanningsföretag en uppdelning
            av personalen, där de inhyrda får en högre tröskel till delaktighet
            i och inflytande över jobbet. Det påverkar dels arbetet i sig,
            dels möjligheten att driva en fungerande facklig verksamhet. För
            det andra innebär den utbredda inhyrningen en stor kostnad för
            staten. Under 2016 granskade ST:s förbundstidning Publikt ett
            femtontal statliga arbetsgivares användning av bemanningsföretag.
            Granskningen visar att det på flera myndigheter finns konsulter
            som hyrts in på heltid i flera år. Enligt granskningen är flera
            myndigheter beroende av dyra konsulter, vilket innebär stora kostnader
            för staten. Granskningen visar även att en stor del av den inhyrda
            personalen utför myndighetsutövande verksamhet.
          </p>
          <p xml:id="i-D6Qa4Pthyeigq2ifAdSqth">
            Vänsterpartiet anser att statens användande av bemanningsföretag
            bör avvecklas. Det handlar dels om att staten ska vara en bra
            arbetsgivare, dels om att värna den myndighetsutövande verksamheten.
            Ett första steg är att tydliggöra detta i de statliga myndigheternas
            arbetsgivarpolicy. Det är eftersträvansvärt att staten agerar
            som ett positivt föredöme i principiella arbetsgivarfrågor. Om
            staten går före och ser till att undvika problematiska bemanningslösningar
            vid den egna personalförsörjningen kan det förhoppningsvis få
            spridning till andra delar av arbetsmarknaden.
          </p>
          <p xml:id="i-RdobqhCpEzhEduH9JApvL4">
            Regeringen bör verka för att staten, i sin arbetsgivarpolicy,
            uttryckligen ser till att statliga myndigheters anlitande av bemanningsföretag
            avvecklas. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-YC5sM7fqBu2MucfCm6VprT">
              Nooshi Dadgostar (V)
            </item>
            <item xml:id="i-AroJUaYEk5D7eCKNPNy9Ny">
              Andrea Andersson Tay (V)
            </item>
            <item xml:id="i-BbbP52cXF3QZURqzWAdZDh">
              Ida Gabrielsson (V)
            </item>
            <item xml:id="i-EQf3UpdKabg1AwmrxWdZfa">
              Samuel Gonzalez Westling (V)
            </item>
            <item xml:id="i-9knsWaBF3Z7qfYScwzsiK1">
              Tony Haddou (V)
            </item>
            <item xml:id="i-P8NjpAXwuorXPHtacNk3TG">
              Vasiliki Tsouplaki (V)
            </item>
            <item xml:id="i-XUtzu7sLDkcrud4HWgD1uX">
              Jessica Wetterling (V)
            </item>
            <item xml:id="i-A8pSZTEvToKxn8KHGnMsSD">
              Ciczie Weidby (V)
            </item>
          </list>
        </div>
      </div>
    </body>
  </text>
</TEI>
