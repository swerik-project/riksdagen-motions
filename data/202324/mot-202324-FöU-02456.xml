<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-FöU-02456">
  <teiHeader>
    <fileDesc>
      <titleStmt>
        <title>Krisberedskap och utveckling av militärt och civilt försvar</title>
        <author corresp="i-WG1giJMSibawsd4Nrc2c3k">av Mikael Larsson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2456 av Mikael Larsson m.fl. (C)</title>
          <idno type="rdwebb">HB022456</idno>
          <rs type="number">2456</rs>
          <orgName type="comitteeAbbreviation">FöU</orgName>
          <ref type="dokument_url_text">https://data.riksdagen.se/dokument/HB022456/text</ref>
          <ref type="dokument_url_html">https://data.riksdagen.se/dokument/HB022456</ref>
          <ref type="dokumentstatus_url_xml">https://data.riksdagen.se/dokumentstatus/HB022456</ref>
          <ref type="pdf">https://data.riksdagen.se/fil/637ABAAB-7234-4B51-8CF2-57BFD9D6109C</ref>
          <ref type="docx">https://data.riksdagen.se/fil/AB78AFED-F885-44D9-B8DB-D224339FFAD4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-JfXYdmqhTQWYWTgjZHSGEn</idno>
            <name>Ulrika Liljeberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-P5ebaA4LxLzZVfc4JTiomh</idno>
            <name>Anna Lasses</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AmkEPQHyLbWFNYdCQzmzAu</idno>
            <name>Elisabeth Thand Ringqvist</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-546v5KE6tdv62FjUQAxwTc</idno>
            <name>Christofer Bergenblock</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-5neuudB1KbGqTg4Mhdovtj" type="signed"/>
        <correspContext corresp="i-5neuudB1KbGqTg4Mhdovtj">
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-JfXYdmqhTQWYWTgjZHSGEn"/>
          <note type="signatory" corresp="i-P5ebaA4LxLzZVfc4JTiomh"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-Qqu9byP8zwudzHA8ErxkRe"/>
          <note type="signatory" corresp="i-AmkEPQHyLbWFNYdCQzmzAu"/>
          <note type="signatory" corresp="i-546v5KE6tdv62FjUQAxwTc"/>
        </correspContext>
        <correspAction xml:id="i-9ryDz3pxbD4gDodGMDoQuc" type="submitted">
          <date when="2023-10-05"/>
          <time when="15:01:38"/>
        </correspAction>
        <correspAction xml:id="i-Qr7fYCdSP9dAVdU6qTh8t2" type="reviewed">
          <date when="2023-10-05"/>
          <time when="20:02:18"/>
        </correspAction>
        <correspAction xml:id="i-9JvzmNZn2yhQmUMTzP3GN8" type="referred">
          <date when="2023-10-17"/>
        </correspAction>
        <correspAction xml:id="i-HojJNTTkEEBSJr4DtMZsr8" type="assigned">
          <date when="2024-05-02"/>
          <time when="15:56:24"/>
        </correspAction>
        <correspContext corresp="i-HojJNTTkEEBSJr4DtMZsr8">
          <ref type="assignedTo">Försvarsutskottet</ref>
        </correspContext>
        <correspAction xml:id="i-3yDYKUz1cyZm6ZAkpSHjCY" type="behandlas_i"/>
        <correspContext corresp="i-3yDYKUz1cyZm6ZAkpSHjCY">
          <ref type="uppgift">2023/24:FöU3</ref>
          <ref type="ref_dok_id">HB01FöU3</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FöU3</ref>
          <ref type="ref_dok_titel">Personalförsörjning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7MyDicCJBpKEoZRkKUn9Vr" type="behandlas_i"/>
        <correspContext corresp="i-7MyDicCJBpKEoZRkKUn9Vr">
          <ref type="uppgift">2023/24:FöU4</ref>
          <ref type="ref_dok_id">HB01FöU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FöU4</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9UvTv1n4kaQSkNaRFwUDKm" type="behandlas_i"/>
        <correspContext corresp="i-9UvTv1n4kaQSkNaRFwUDKm">
          <ref type="uppgift">2023/24:FöU6</ref>
          <ref type="ref_dok_id">HB01FöU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik och totalförsvar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YXmAAEdzaRMLoG7yNyDzPT" type="behandlas_i"/>
        <correspContext corresp="i-YXmAAEdzaRMLoG7yNyDzPT">
          <ref type="uppgift">2023/24:FöU7</ref>
          <ref type="ref_dok_id">HB01FöU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FöU7</ref>
          <ref type="ref_dok_titel">Samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6o9xraUMNWmmo9vx7M1nUw" type="behandlas_i"/>
        <correspContext corresp="i-6o9xraUMNWmmo9vx7M1nUw">
          <ref type="uppgift">2023/24:MJU15</ref>
          <ref type="ref_dok_id">HB01MJU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU15</ref>
          <ref type="ref_dok_titel">Regeringens klimathandlingsplan - hela vägen till nettonoll</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XCPxwCmjJjoy3nmE6LMguy" type="behandlas_i"/>
        <correspContext corresp="i-XCPxwCmjJjoy3nmE6LMguy">
          <ref type="uppgift">2023/24:MJU18</ref>
          <ref type="ref_dok_id">HB01MJU18</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU18</ref>
          <ref type="ref_dok_titel">Nationell strategi och regeringens handlingsplan för klimatanpassning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QmBoe8sKuaYxAAYA3bSc1A" type="behandlas_i"/>
        <correspContext corresp="i-QmBoe8sKuaYxAAYA3bSc1A">
          <ref type="uppgift">2023/24:MJU9</ref>
          <ref type="ref_dok_id">HB01MJU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU9</ref>
          <ref type="ref_dok_titel">Livsmedelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-X8qKSxwM4H7LdYbCpVmAvY" type="behandlas_i"/>
        <correspContext corresp="i-X8qKSxwM4H7LdYbCpVmAvY">
          <ref type="uppgift">2023/24:NU14</ref>
          <ref type="ref_dok_id">HB01NU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU14</ref>
          <ref type="ref_dok_titel">Energipolitikens långsiktiga inriktning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6pRaB2P6PcugJETrn4mbdE" type="behandlas_i"/>
        <correspContext corresp="i-6pRaB2P6PcugJETrn4mbdE">
          <ref type="uppgift">2023/24:SoU12</ref>
          <ref type="ref_dok_id">HB01SoU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU12</ref>
          <ref type="ref_dok_titel">Läkemedel och tandvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NKerHULB3xF4LKVM3hCZDe" type="behandlas_i"/>
        <correspContext corresp="i-NKerHULB3xF4LKVM3hCZDe">
          <ref type="uppgift">2023/24:UbU15</ref>
          <ref type="ref_dok_id">HB01UbU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU15</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2023/24:2456 av Mikael Larsson m.fl. (C)
          Krisberedskap och utveckling av militärt och civilt försvar
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-BnTVHmpPwxAsiTHF1istjh">
            Förslag till riksdagsbeslut
          </head>
          <list>
            <item xml:id="i-WyYkwzuvRTj9vufFsfJpPc" sortKey="Yrkande 1">
              Riksdagen ställer sig bakom det som anförs i motionen om att
              hela landet ska kunna försvaras och tillkännager detta för regeringen.
            </item>
          </list>
          <list>
            <item xml:id="i-WsZ1jamo7aW7rs7G6jGzSP" sortKey="Yrkande 2">
              Riksdagen ställer sig bakom det som anförs i motionen om att
              krigsdugligheten ska öka inom alla krigsförband och att förmågan
              bör förbättras inom flygvapnet, marinen och armén, och detta tillkännager
              riksdagen för regeringen.
            </item>
          </list>
          <list>
            <item xml:id="i-3raG712orQU29UV1CKJUU6" sortKey="Yrkande 3">
              Riksdagen ställer sig bakom det som anförs i motionen om Arktis
              och Östersjöns ökade militärstrategiska betydelse när Sverige
              blir Natomedlem och tillkännager detta för regeringen.
            </item>
          </list>
          <list>
            <item xml:id="i-GajzgFTFuPXP2ea7ve7qQL" sortKey="Yrkande 4">
              Riksdagen ställer sig bakom det som anförs i motionen om stärkt
              militärt skydd på västkusten för Göteborgs hamn och tillkännager
              detta för regeringen.
            </item>
          </list>
          <list>
            <item xml:id="i-S9jF1GUNaQNqMqdbFamgRW" sortKey="Yrkande 5">
              Riksdagen ställer sig bakom det som anförs i motionen om behov
              av att kartlägga tillämpningen av miljöbalk och praxisutveckling
              i syfte att föreslå förändringar som möjliggör en helhetsbedömning,
              en bredare syn på totalförsvarets samlade intressen och samexistens
              mellan olika intressen inom samma geografiska område, och detta
              tillkännager riksdagen för regeringen.
            </item>
          </list>
          <list>
            <item xml:id="i-VN1n3kcTCR2Z3vEsJu5Xh7" sortKey="Yrkande 6">
              Riksdagen ställer sig bakom det som anförs i motionen om att
              Försvarsmakten och Försvarets materielverk i större utsträckning
              bör ställa krav på hållbarhet i sina försvarsupphandlingar och
              tillkännager detta för regeringen.
            </item>
          </list>
          <list>
            <item xml:id="i-SijkYDxhoTBGhSMrcuiCNo" sortKey="Yrkande 7">
              Riksdagen ställer sig bakom det som anförs i motionen om att
              Försvarsmakten och Försvarets materielverk tillsammans med försvarsindustrin
              bör ta steg framåt för ett försvar där säkerhet, försörjning och
              hållbarhet tillsammans utgör viktiga delar, och detta tillkännager
              riksdagen för regeringen.
            </item>
          </list>
          <list>
            <item xml:id="i-MBBGVckfkHiDXTBhJNKdw4" sortKey="Yrkande 8">
              Riksdagen ställer sig bakom det som anförs i motionen om att
              ansvarig myndighet bör ges i uppdrag att beakta ett eventuellt
              behov av att inkludera etanol, biogas och andra förnybara bränslen
              i beredskapslagringen av drivmedel och tillkännager detta för
              regeringen.
            </item>
          </list>
          <list>
            <item xml:id="i-NQBjuQXtPoza46VoTo7zYe" sortKey="Yrkande 9">
              Riksdagen ställer sig bakom det som anförs i motionen om att
              Pliktrådets ställning ska höjas i syfte att stärka de värnpliktigas
              rättigheter och tillkännager detta för regeringen.
            </item>
          </list>
          <list>
            <item xml:id="i-V8JVkq7UsBLRxfzTYU2BBn" sortKey="Yrkande 10">
              Riksdagen ställer sig bakom det som anförs i motionen om att
              indexreglera värnpliktigas dagersättning för att det smidigt ska
              följa samhällets prisutveckling på samma sätt som exempelvis CSN-bidrag
              gör, och detta tillkännager riksdagen för regeringen.
            </item>
          </list>
          <list>
            <item xml:id="i-77SdEdu2kBgzrprggTpRP5" sortKey="Yrkande 11">
              Riksdagen ställer sig bakom det som anförs i motionen om att
              förplägnadsersättningen för värnpliktiga ska reflektera de kostnader
              som den är menad att täcka samt att den indexregleras, och detta
              tillkännager riksdagen för regeringen.
            </item>
          </list>
          <list>
            <item xml:id="i-54wjHPdeF7gYAtFKz97nA7" sortKey="Yrkande 12">
              Riksdagen ställer sig bakom det som anförs i motionen om att
              det långsiktiga målet för andelen värnpliktiga år 2030 ska vara
              minst 40 procent kvinnor och tillkännager detta för regeringen.
            </item>
          </list>
          <list>
            <item xml:id="i-JodXggAE7KMH1kZ7QWUnR8" sortKey="Yrkande 13">
              Riksdagen ställer sig bakom det som anförs i motionen om att
              försvarsmaktsledningen regelbundet bör följa upp och utvärdera
              förbanden i fråga om deras jämställdhets- och likabehandlingsarbete
              och tillkännager detta för regeringen.
            </item>
          </list>
          <list>
            <item xml:id="i-7Xq5v65hAa3UepU4GAKhtz" sortKey="Yrkande 14">
              Riksdagen ställer sig bakom det som anförs i motionen om att
              kvinnliga soldater ska kunna genomföra övningar och strid med
              utrustning och skydd som inte hämmar deras rörelser och begränsar
              deras eller gruppens förmåga till strid, och detta tillkännager
              riksdagen för regeringen.
            </item>
          </list>
          <list>
            <item xml:id="i-UR3AsWZaEBvE9TZLEraErp" sortKey="Yrkande 15">
              Riksdagen ställer sig bakom det som anförs i motionen om behov
              av kortsiktiga och långsiktiga åtgärder för att undvika personalflykt
              och säkra personalförsörjningen inom Försvarsmakten och tillkännager
              detta för regeringen.
            </item>
          </list>
          <list>
            <item xml:id="i-MhuRiKiXy4h8V8pFcZXS4Q" sortKey="Yrkande 16">
              Riksdagen ställer sig bakom det som anförs i motionen om att
              det ska vara möjligt att anställa soldater för längre tid än i
              dag och tillkännager detta för regeringen.
            </item>
          </list>
          <list>
            <item xml:id="i-3czgmCMuyhpcshTZ1G9Qtv" sortKey="Yrkande 17">
              Riksdagen ställer sig bakom det som anförs i motionen om behov
              av översyn av officersaspiranters villkor och tillkännager detta
              för regeringen.
            </item>
          </list>
          <list>
            <item xml:id="i-PU7Aph2aN9dxDum4de8YcD" sortKey="Yrkande 18">
              Riksdagen ställer sig bakom det som anförs i motionen om att
              utveckla stödet till militära och civila veteraner och tillkännager
              detta för regeringen.
            </item>
          </list>
          <list>
            <item xml:id="i-LGXGAXDLdRPSVrKkg2b6nL" sortKey="Yrkande 19">
              Riksdagen ställer sig bakom det som anförs i motionen om behov
              av flerårig och systematisk plan för det militära stödet till
              Ukraina där också hela kedjan av utbildning, reparation och bruk
              ingår, och detta tillkännager riksdagen för regeringen.
            </item>
          </list>
          <list>
            <item xml:id="i-LouDnKZ7ozrnbd9BumRXW6" sortKey="Yrkande 20">
              Riksdagen ställer sig bakom det som anförs i motionen om behov
              av cybervärn och tillkännager detta för regeringen.
            </item>
          </list>
          <list>
            <item xml:id="i-VNXRvbE99FzrgnibWHbPh6" sortKey="Yrkande 21">
              Riksdagen ställer sig bakom det som anförs i motionen om cybervärnpliktiga
              och tillkännager detta för regeringen.
            </item>
          </list>
          <list>
            <item xml:id="i-QeRKze3B8VYy5KHTWBvgBX" sortKey="Yrkande 22">
              Riksdagen ställer sig bakom det som anförs i motionen om utveckling
              av Försvarsmaktens förmåga till både defensiva och offensiva cyberoperationer
              och tillkännager detta för regeringen.
            </item>
          </list>
          <list>
            <item xml:id="i-T9kgD1MXNhZDzYC7F8g77d" sortKey="Yrkande 23">
              Riksdagen ställer sig bakom det som anförs i motionen om att
              tillsätta en utredning för att se över ett eventuellt behov av
              att göra cyberförsvar till en egen försvarsgren och tillkännager
              detta för regeringen.
            </item>
          </list>
          <list>
            <item xml:id="i-5iKE3oWpvpKkrRfiKtCWJK" sortKey="Yrkande 24">
              Riksdagen ställer sig bakom det som anförs i motionen om behov
              av utveckling av svensk räddningstjänst så att människors tillgång
              till trygghet och säkerhet är likvärdig runt om i landet, och
              detta tillkännager riksdagen för regeringen.
            </item>
          </list>
          <list>
            <item xml:id="i-KqDXWg8Bf2hSYLpnXJ3yu4" sortKey="Yrkande 25">
              Riksdagen ställer sig bakom det som anförs i motionen om förbättrad
              förmåga att hantera skogsbränder och tillkännager detta för regeringen.
            </item>
          </list>
          <list>
            <item xml:id="i-X4kPEjdSdbechSNwcLLqZw" sortKey="Yrkande 26">
              Riksdagen ställer sig bakom det som anförs i motionen om att
              det ska bli enklare och billigare för räddningstjänster att använda
              drönare och tillkännager detta för regeringen.
            </item>
          </list>
          <list>
            <item xml:id="i-KM9bCGa3TqhcmNJyFHZM55" sortKey="Yrkande 27">
              Riksdagen ställer sig bakom det som anförs i motionen om civilpliktiga
              och räddningstjänst under höjd beredskap och tillkännager detta
              för regeringen.
            </item>
          </list>
          <list>
            <item xml:id="i-T8ofrpWduE7LPibzycsNBf" sortKey="Yrkande 28">
              Riksdagen ställer sig bakom det som anförs i motionen om vikten
              av fler klimatanpassningsåtgärder för ett mer motståndskraftigt
              och robust samhälle och tillkännager detta för regeringen.
            </item>
          </list>
          <list>
            <item xml:id="i-L5g93UGARDaf5tEtpxKL5V" sortKey="Yrkande 29">
              Riksdagen ställer sig bakom det som anförs i motionen om att
              vidta åtgärder som innebär att underregleringen av den fredstida
              krisberedskapen upphör, och detta tillkännager riksdagen för regeringen.
            </item>
          </list>
          <list>
            <item xml:id="i-YDno338BFXEMcDuALrY1zS" sortKey="Yrkande 30">
              Riksdagen ställer sig bakom det som anförs i motionen om att
              den statliga krisledningen måste bli både tydligare och snabbare
              samt att MSB:s roll i det civila försvaret bör stärkas, och detta
              tillkännager riksdagen för regeringen.
            </item>
          </list>
          <list>
            <item xml:id="i-9k9AL17jy55wrsQ9mJh9KB" sortKey="Yrkande 31">
              Riksdagen ställer sig bakom det som anförs i motionen om att
              kommuners och regioners roll i ett nytt system för ansvar, ledning
              och samordning måste bli tydligare och bättre hänga samman i den
              större helheten, och detta tillkännager riksdagen för regeringen.
            </item>
          </list>
          <list>
            <item xml:id="i-C91sapjYKUs6i4yvqTjK4e" sortKey="Yrkande 32">
              Riksdagen ställer sig bakom det som anförs i motionen om att
              säkerställa och stärka den politiska ledningens möjlighet att
              leda kommuner och regioner i höjd beredskap och krig och tillkännager
              detta för regeringen.
            </item>
          </list>
          <list>
            <item xml:id="i-MzA8hm1ixqAfVHQRB5wtks" sortKey="Yrkande 33">
              Riksdagen ställer sig bakom det som anförs i motionen om möjligheten
              att krigsplacera ledande politiska företrädare i kommuner och
              regioner och tillkännager detta för regeringen.
            </item>
          </list>
          <list>
            <item xml:id="i-83M3qKzKEr28oYBLqme4rD" sortKey="Yrkande 34">
              Riksdagen ställer sig bakom det som anförs i motionen om behov
              av civila planeringsramar och tillkännager detta för regeringen.
            </item>
          </list>
          <list>
            <item xml:id="i-7odtnFz62uqkUCSZqmKhmN" sortKey="Yrkande 35">
              Riksdagen ställer sig bakom det som anförs i motionen om att
              inrätta en statlig funktion för kunskapsstöd vid säkerhetsanalys
              av forskningsdata och prövning av anställningar och tillkännager
              detta för regeringen.
            </item>
          </list>
          <list>
            <item xml:id="i-77Z47qr4EUGAR9cvMX3PK2" sortKey="Yrkande 36">
              Riksdagen ställer sig bakom det som anförs i motionen om frivillighet
              och frivilliga försvarsorganisationer och tillkännager detta för
              regeringen.
            </item>
          </list>
          <list>
            <item xml:id="i-rTm8EwP1kijtF7PFuaehm" sortKey="Yrkande 37">
              Riksdagen ställer sig bakom det som anförs i motionen om att
              Sverige ska ha en god försörjningsförmåga på samhällsviktiga varor
              och tjänster i hela landet i händelse av kris och krig, där individer,
              offentliga aktörer och näringslivet har en viktig uppgift utifrån
              sina respektive roller, och detta tillkännager riksdagen för regeringen.
            </item>
          </list>
          <list>
            <item xml:id="i-JVtT6mSC8cgtnR3uqLvUD4" sortKey="Yrkande 38">
              Riksdagen ställer sig bakom det som anförs i motionen om att
              ökad självförsörjningsgrad av viktiga förnödenheter utgör en viktig
              komponent i den fortsatta uppbyggnaden av totalförsvaret, och
              detta tillkännager riksdagen för regeringen.
            </item>
          </list>
          <list>
            <item xml:id="i-QDSTTMPWjJEhxAgTzXqMh4" sortKey="Yrkande 39">
              Riksdagen ställer sig bakom det som anförs i motionen om att
              en ökad inhemsk produktion av biodrivmedel innebär en ökad försörjningstrygghet,
              bättre motståndskraft och minskade sårbarheter i drivmedelsförsörjningen,
              och detta tillkännager riksdagen för regeringen.
            </item>
          </list>
          <list>
            <item xml:id="i-UjjhjjCwCZZbweDgGWz7cg" sortKey="Yrkande 40">
              Riksdagen ställer sig bakom det som anförs i motionen om förutsättningarna
              för och behov inom primärproduktionen i ett stärkt civilt försvar
              och tillkännager detta för regeringen.
            </item>
          </list>
          <list>
            <item xml:id="i-J6C2z1bdSs2ohztUkrpesi" sortKey="Yrkande 41">
              Riksdagen ställer sig bakom det som anförs i motionen om en läkemedelsförsörjning
              som är decentraliserad och tillgänglig över hela landet där staten,
              hälso- och sjukvården och näringslivet tar ett gemensamt ansvar,
              och detta tillkännager riksdagen för regeringen.
            </item>
          </list>
          <list>
            <item xml:id="i-B4LivFtq8djJKf4op2GBza" sortKey="Yrkande 42">
              Riksdagen ställer sig bakom det som anförs i motionen om behov
              av robusta och tillgängliga elektroniska kommunikationer för blåljusmyndigheter
              i hela landet och tillkännager detta för regeringen.
            </item>
          </list>
          <list>
            <item xml:id="i-TwcP7uvP6ZCyh9FFV8ajV5" sortKey="Yrkande 43">
              Riksdagen ställer sig bakom det som anförs i motionen om att
              utreda möjligheten att minska antalet marina myndigheter och tillkännager
              detta för regeringen.
            </item>
          </list>
          <list>
            <item xml:id="i-EqL2yMBaeFdGBP6aonsSeS" sortKey="Yrkande 44">
              Riksdagen ställer sig bakom det som anförs i motionen om kustbevakningen
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-QwjgjFJnuiZ1749hUb1hFv" type="h1">
            1 Militärt försvar
          </head>
          <head xml:id="i-o5GBDNjkL1dho4bfjcJjt" type="h2">
            1.1 Säkerhetspolitiska och ekonomiska utgångspunkter
          </head>
          <p xml:id="i-VbTumpQQCi9Brcaru9zoY8">
            Rysslands aggressiva krig i Ukraina har omkullkastat den europeiska
            säkerhetsordningen och förutsättningarna för svensk och europeisk
            säkerhet. Ukraina har rätt till sitt territo­rium och Ryssland
            måste lämna Ukraina, inkl. det sedan 2014 illegalt ockuperade
            Krim. De folkrättsliga principerna att varje land har rätt att
            försvara sig, rätt till sina gränser och rätt att välja sin framtid
            är viktigare än någonsin att upprätthålla. Det förändrade säkerhetspolitiska
            läget har inneburit att Sverige ansökt om medlemskap i Nato, något
            som Centerpartiet velat sedan 2015 och arbetat aktivt för sedan
            dess. Våra motioner i riksdagen har därefter lett till tillkännagivanden
            om att Sverige bör anta en Natooption i sin säkerhetspolitiska
            linje. Det är vår mening att om den tidigare socialdemokratiskt
            ledda regeringen tidigare hade hörsammat tillkännagivandena och
            tidigare sett över sin egen säkerhetspolitik så hade Sverige stått
            bättre berett när Ryssland anföll Ukraina. Vi välkomnar dock att
            det nu råder bred parlamentarisk samsyn kring det kommande svenska
            Natomedlemskapet. Det är ett nationellt misslyckande att Sverige
            inte blev fullvärdiga medlemmar på Natotoppmötet i Vilnius. Det
            är viktigt att regeringen nu gör allt i sin makt för att godkännandeprocessen
            inte drar ut ytterligare på tiden. Varje försening påverkar vår
            möjlighet att bygga säkerhet med våra allierade, med våra demokratiska
            grannar.
          </p>
          <p xml:id="i-7toQYm4C3VbGmv6VPLRM4j">
            Vi välkomnar också att det finns en parlamentarisk samsyn kring
            att anslagen till försvaret behöver öka till 2 % av BNP. Vid Natotoppmötet
            i Vilnius i juli 2023 beslöt stats- och regeringscheferna att
            Natos målsättning framöver ska vara nationella försvars­budgetar
            på minst 2 %. Centerpartiet står bakom detta. Det är absolut nödvändigt
            för att utveckla svensk försvarsförmåga utifrån den försämrade
            omvärldskontext vi lever i men det är också en tro­värdighetsfråga;
            ingen ska kunna anklaga Sverige för att vara en ”free-rider i
            Nato”.
          </p>
          <p xml:id="i-UQnPRmkC3r7TUGECb4qjiS">
            I ett kortsiktigt perspektiv är det fortsatt viktigt att helheten
            i totalförsvars­propositionen 2021–2025 genomförs, även om både
            pandemin och Rysslands krig i Ukraina har orsakat viss försening
            i den ursprungliga planen för krigsorganisationens utveckling.
            Försvarsmakten påverkas också, som många andra, av de prisökningar
            vi ser i samhället i stort och det finns en risk för att det också
            påverkar utvecklingen av försvarsförmågan i stort då krigsorganisationen
            inte kan växa och utvecklas som planerat. Andra utmaningar är
            att nödvändig tillväxt måste ske samtidigt som insats­beredskapen
            har ökat på grund av Rysslands krig i Ukraina, och samtidigt som
            Sverige kommer behöva bemanna upp olika Natostaber framgent. Men
            i grunden är inriktningen på förra försvarsbeslutet bra och genom
            de beslut som då togs ökar krigsdugligheten i krigsförbanden och
            försvarsförmågan höjs inom alla försvarsgrenar.
          </p>
          <p xml:id="i-EhsqJE6CF4MPsrhvy1a39S">
            De nödvändiga materielinvesteringar som då definierades men inte
            finansierades är fortsatt mycket relevanta för försvarets förmågeutveckling.
            I den mån de inte redan genomförts bör de genomföras så fort som
            möjligt. De regementen som etablerats får inte försenas ytterligare
            vad gäller ändamålsenliga lokaler. Med det sagt kommer omvärldslägets
            nya förutsättningar med erfarenheter från Rysslands krig i Ukraina
            och Natomedlemskapets krav och nya förutsättningar behöva påverka
            inriktningen av Sveriges militära försvar.
          </p>
          <head xml:id="i-4h4rSA8Kp9F6joYHG8i9Qo" type="h2">
            1.2 Ett Natoanpassat och mer krigsdugligt försvar i hela landet
          </head>
          <p xml:id="i-Tq2zRumuwYje2QaCF2y23w">
            Det kommande Natomedlemskapet, hybridkrigföring, gråzonsproblematik,
            den militär­tekniska utvecklingen och Sveriges militärstrategiska
            läge i en alltmer viktig Östersjö­region ställer nya krav på det
            svenska försvaret, bland annat vad gäller uthållighet, beredskap
            och krigsduglighet. Kriget i Ukraina gör alltjämt den säkerhetspolitiska
            situationen instabil och oförutsägbar. Ett svenskt Natomedlemskap
            kommer att öka den säkerhetspolitiska förutsägbarheten i vårt
            närområde när Sverige blir en del av en större försvarspolitisk
            helhet. Det är vår uppfattning att det kommer att bidra till stabilitet
            och säkerhet i Östersjöregionen när Sverige är med i Nato och
            att det svensk-finska försvars­samarbetet då kommer att kunna
            utvecklas fullt ut, på samma sätt som förutsättningarna för det
            nordiska och nordisk-baltiska försvarssamarbetet i stort. Skulle
            det svenska Natomedlemskapet dra ut länge på tiden finns på samma
            sätt en risk att Sveriges säkerhet ytterligare försämras bl.a.
            utifrån att det finsk-svenska försvarssamarbetet då inte kan fortsätta
            med samma inriktning som tidigare eftersom Finland då är en del
            av Natos försvarsplanering och Sverige inte är det.
          </p>
          <p xml:id="i-NHTttc5R7BLuNppfAFUv5G">
            Det militära försvaret kommer då vi blir Natomedlemmar utformas
            och dimensio­neras inte bara för att kunna möta ett väpnat angrepp
            mot Sverige inklusive krigs­handlingar på svenskt territorium
            utan också för avskräckning och försvar i en kollektiv Natokontext.
            Det är därför nödvändigt att skapa ytterligare förutsättningar
            för att förbättra försvars­förmågan utifrån både totalförsvarspropositionen
            och det kommande Nato­medlemskapet.
          </p>
          <p xml:id="i-9rhr5BECiyMVQ5e862LWMQ">
            Svensk försvarsförmåga ska utvecklas så att hela landet kan försvaras
            genom ökad tillgänglighet och förbättrad operativ förmåga. Krigsförbanden
            ska öka sin krigs­duglighet enskilt och tillsammans med andra,
            nationellt och internationellt. Förmågan att samtidigt kunna mobilisera
            hela krigsorganisationen i händelse av höjd beredskap är av grundläggande
            betydelse. Beslutade organisatoriska förändringar i krigs- och
            grund­organisationen och beslutade stora investeringar bl.a. för
            att säkerställa grundläggande funktioner såsom ledning och logistik,
            vidmakthållande och utveckling av befintlig materiel, anskaffning
            av ammunition och förbrukningsmateriel samt nyinvesteringar ska
            genomföras.
          </p>
          <p xml:id="i-ErZBAG553PrAFmqEgVeR7D">
            Krigsdugligheten ska öka inom alla försvarsgrenar men för Centerpartiet
            är det åtminstone kortsiktigt särskilt prioriterat att säkerställa
            arméns krigsförband och deras förmåga. I likhet med försvarsbeslutet.
            Men vi behöver också se till att vi kan försvara svenskt territorium
            till sjöss och i luften genom att ha hög förmåga inom ubåtsjakt,
            sjöstrid och genom våra flygstridskrafter samt genom att utveckla
            Sveriges luftförsvars­förmåga i ett bredare perspektiv än Jas.
            Inte minst kommer förstärkningar av försvars­förmågan att behöva
            göras längs Östersjökusten, i Arktis och på västkusten för att
            skydda handelsflöden till och från Göteborgs hamn. Det här är
            en utveckling som kommer att behöva ske över tid och vara lyhörd
            för Natos samlade behov och försvars­planering.
          </p>
          <p xml:id="i-DhiZtouXYoYMQjdb6x9Xqr">
            De i försvarsbeslutet aviserade förstärkningarna för att helheten
            av Värnkraft ska anses ha genomförts innebär att åtminstone modernt
            buret luftvärn anskaffas till armén, divisionsförmågan förstärks
            med en ingenjörsbataljon och en underhållsbataljon, förbindelsekompanier
            tillförs för att lägga broar över större älvar och modern bromateriel
            anskaffas. Därtill ska sambands- och telekrigsförbanden tidigareläggas
            till före 2030. Det är också viktigt att uthålligheten i krig
            förstärks och att våra soldater har modern och väl fungerande
            utrustning, både kvinnor och män. Ytterligare utrustning ska tillföras
            och nya eldhandvapen anskaffas till samtliga soldater. De problem
            som förbanden upplever med utrustning till soldater måste omedelbart
            lösas. Det är hög tid att gå från processer utformade för ett
            fredstida nedbantningsförsvar till ett försvar i tillväxt redo
            för strid. Därtill ska mer modern och tyngre materiel anskaffas
            till hemvärnet och Väg- och vattenbyggnadskåren samt byggnads-
            och reparationsberedskapen återinrättas. De frivilliga försvarsorganisationerna
            ska förstärkas och uthålligheten i krig ska förstärkas genom anskaffning
            av mer läkemedel, drivmedel och nödvändiga reservdelar samt lastbilar
            och ammunition. Logistikfunktionen ska förstärkas.
          </p>
          <p xml:id="i-MgKuTGm8iXwRWdp5QzsXWN">
            Centerpartiet välkomnar utländska Natoförband på svenskt territorium
            och att övningar genomförs regelbundet mellan svenska krigsförband
            och utländska. Det bidrar på alla sätt till försvaret av Sverige
            och Nato som helhet. Detta oavsett om det genom­förs på svenskt
            territorium eller Natoterritorium i övrigt.
          </p>
          <head xml:id="i-CZNf1cC59c8Kyf5AAs6Rcg" type="h2">
            1.3 Närvaro i och samexistens med lokalsamhällen – en förutsättning
            för god totalförsvarsförmåga och folkförankring
          </head>
          <p xml:id="i-ARQjc1FKcJrWu4sbwjqSQN">
            Det är också viktigt med ett hela landet-perspektiv när försvaret
            nu fortsatt utvecklas och tillförs mer resurser. Hela landet ska
            kunna försvaras. Försvarsmakten ska fortsätta att utvecklas på
            de orter där Försvarsmakten finns idag, och de nyetableringar
            som har gjorts behöver färdigställas.
          </p>
          <p xml:id="i-BkeUMpADQKVEyvyjnrDURD">
            Det är viktigt både för en utveckling av krigsförmågan och för
            att kunna ta emot ett större antal värnpliktiga som vid slutet
            av 2025 ska uppgå till 8 000. Som Rysslands krig i Ukraina visar
            är försvarsviljan avgörande för landets motståndskraft och försvar.
            De försvarsetableringar som gjorts har varit och är viktiga också
            utifrån ett folk­förankringsperspektiv och ett sätt att skapa
            försvarsvilja. Försvarsmakten ska synas och höras och finnas i
            människors medvetande samt väcka nyfikenhet, stolthet, intresse
            och en vilja att själv bidra till försvaret av Sverige. Det har
            ett egenvärde men kan också vara viktigt i ett rekryteringsperspektiv
            eftersom människor vill kunna leva, bo och jobba i hela landet.
          </p>
          <p xml:id="i-9uivEWsxfgReoGg9fNMaCu">
            Det finns dock en osäkerhet på de orter där Försvarsmakten finns
            idag kring hur verksamhet som inte är militär ska kunna utvecklas
            samtidigt som Försvarsmakten utvecklas. Väl medvetna om Försvarsmaktens
            särställning i exempelvis miljöbalken är det särskilt viktigt
            att försöka finna samexistenslösningar kring försvarets verksamhet
            på det lokala planet. Det finns en uppenbar risk annars att förtroendet
            för Försvars­makten på det lokala planet urholkas både bland allmänhet
            och i de lokala och regionala styrena. Det finns exempel där Försvarsmakten,
            också på orter där de funnits under mycket lång tid, nu plötsligt
            säger nej till enskilda bygglov för exempelvis altaner och enstaka
            toaletter i privatbostäder med argumentet att det möjliggör för
            fler permanent­boende på orten, vilket de menar kan vara till
            men för försvarsförmågan. Försvars­makten menar alltså att fler
            permanentboende per se skulle innebära men för försvars­förmågan.
            Det tycks som att Försvarsmaktens tolkning av begreppet ”påtagligt
            motverka totalförsvarets intressen” i 3 kap. 9 § första stycket
            miljöbalken är väl extensiv.
          </p>
          <p xml:id="i-Xwa5uEb89xGAooqkdZDPTn">
            Det är vår övertygelse att antalet överklaganden kring försvarets
            verksamhet där det har exempelvis mark- och vattenanspråk kan
            minska med en tidig dialog och en vilja till gemensamma lösningar
            med styret i lokalsamhällena, och med en mer restriktiv tolkning
            av ”påtagligt motverka totalförsvarets intressen” i miljöbalken
            enligt ovan. Kanske också genom en bredare syn kring vad totalförsvarets
            intressen faktiskt är och kan vara. Kanske i dialog med totalförsvarets
            andra ben, nämligen det civila försvarets aktörer. Försvarsberedningen,
            som ett exempel, skriver att övergången till förnybar energi kan
            innebära fördelar ur ett totalförsvarsperspektiv. Det ligger i
            Försvarsmaktens och det militära försvarets intresse att helheten
            i totalförsvaret fungerar. Annars är det inget totalförsvar.
          </p>
          <p xml:id="i-63dHArGXem513rWqLQkyte">
            Totalförsvarets intressen kan också motverkas av exempelvis,
            menar vi, minskad folkförankring och acceptans i lokal- och regionalsamhällena.
            Färre överklaganden kan snabba på nödvändiga processer och försvarsetableringar,
            vilket är absolut nödvändigt kommande år. Folkförankring kan uppnås
            på många olika sätt, genom närvaro och synlighet men också genom
            vilja till tidig dialog och undvikande av intressekonflikter som
            inte behöver uppstå om dialogen förbättras, genom lösningsorienterad
            samverkan och om beslut fattas utifrån de möjligheter som miljöbalken
            ger. Försvarsmaktens särställning i miljöbalken är faktisk men
            det gynnar ingen, inte heller Försvarsmakten, att extensiva tolkningar
            görs som i övrigt hämmar all annan utveckling för samhällen och
            individer inom samma geografiska område som Försvarsmakten finns.
            Praxis­utvecklingen som den blivit får orimliga konsekvenser för
            boenden och lokalsamhällen.
          </p>
          <p xml:id="i-XrKi2DCp83Bva4WtU1EyaL">
            Vi menar därför att en översyn av tillämpningen av miljöbalken
            och praxis­utvecklingen behöver göras i syfte att föreslå förändringar
            som möjliggör en helhets­bedömning, en bredare syn på totalförsvarets
            intressen och de facto samexistens mellan olika intressen inom
            samma geografiska område. Att viljan till dialog, samverkan och
            samexistens också måste finnas från lokalsamhällena är lika viktigt.
            Här har de lokala styrena en viktig och ansvarsfull uppgift. God
            och tidig samverkan och vilja i olika skeden av en tillstånds-
            och beslutsprocess är grundläggande för framgångsrika och helt
            nöd­vändiga försvarsetableringar och försvarets utveckling på
            befintliga orter. Vi ser annars en stor risk för lokal- och regionalutvecklingen
            på många håll i Sverige när försvaret nu växer, nämnas kan exempelvis
            Uppsala, Gotland, Göteborg och Dalarna.
          </p>
          <p xml:id="i-SVZ594UmMquhBugjpm1UVS">
            Försvarsberedningen skriver i sin rapport Motståndskraft att
            omställningen till förnybar el bör kunna ge fördelar ur ett totalförsvarsperspektiv.
            Då krävs också att kompetenta totalförsvarsanalyser görs, inte
            bara analyser för antingen det militära eller civila försvarets
            olika delar separat. Samhällets grund­läggande robusthet och dess
            förmåga att motstå fredstida kriser bidrar till den krigs­avhållande
            effekten i total­försvaret. En viktig aspekt är Sveriges energiförsörjning,
            där omställningen till förnybar el ger fördelar ur ett totalförsvarsperspektiv
            och bör beaktas i samhällsplaneringen av Försvarsmakten och övriga
            berörda myndigheter.
          </p>
          <p xml:id="i-PQRM83tJ35GRUxfQUVWVBU">
            En viktig del i detta, som vi ser det, är att Försvarsmaktens
            arbete med samexistens och medverkan i planerings- och prövningsprocessen
            för energiproduktion behöver bli bättre och ske tidigare i processen.
          </p>
          <p xml:id="i-9dpXn7Z3sZnY5nYmumXEpi">
            FOI har, på uppdrag av både Försvarsmakten och Energimyndigheten,
            tagit fram en rapport med titeln ”Möjligheter till samexistens
            mellan Försvarsmaktens verksamhet och utbyggd vindkraft” där de
            bedömer att det finns goda möjligheter att öka sam­existensen,
            dock med ansträngningar från både Försvarsmakten och andra aktörer.
            En nyckellösning som lyfts upp är att inrätta en nationell arbetsgrupp
            för samexistens mellan vindkraft och Försvarsmaktens intressen
            men också att fortsatt utreda möjlig­heten till villkorade tillstånd
            och vissa tekniska lösningar. Det kräver en tydligare styrning
            från regeringens håll men också resurser, bedömer rapportförfattarna.
          </p>
          <p xml:id="i-4QJcYqj8soBYtGm7vgKWvB">
            Riksdagen har tidigare tillkännagivit för regeringen att det
            bör göras en kartläggning av tillämpningen av miljöbalken och
            praxisutvecklingen i syfte att föreslå förändringar som möjliggör
            en helhetsbedömning, en bredare syn på totalförsvarets intressen
            och samexistens mellan olika intressen inom samma geografiska
            område. Centerpartiet vill att en sådan kartläggning påbörjas
            senast mars 2024 samt att förslagen från ovan nämnda FOI-rapport
            blir ett viktigt ingångsvärde i den och regeringens styrning av
            myndig­heterna framåt, för att få till en hållbar förändring mellan
            olika samhälls­intressen. Samexistens är positivt, inte negativt,
            i ett totalförsvarsperspektiv och med ett ökat behov av självförsörjning.
            Vi beklagar att regeringen i sin budgetproposition för 2023 ansåg
            det tidigare tillkännagivandet färdigbehandlat, trots att man
            inte hade vidtagit några åtgärder över huvud taget.
          </p>
          <head xml:id="i-Y6NyHazFo5461mhig5WCMG" type="h2">
            1.4 Hållbarhet, motståndskraft och säkerhet går hand i hand
          </head>
          <p xml:id="i-9ac421HvHD8UuTnNKn1bR3">
            För oss är det viktigt att den grundläggande motståndskraften
            i samhället stärks så att det finns en stabil grund att bygga
            ett robust totalförsvar på. Utan den grundläggande motståndskraften
            riskerar sårbarheter och risker i vardagen bli enorma svagheter
            under både fredstida kriser och höjd beredskap och krig. Något
            som ytterst hotar både liv och hälsa. Centerpartiet driver en
            politik för att både stärka den grundläggande motstånds­kraften
            i samhället genom att, exempelvis, arbeta för ökad självförsörjningsgrad
            av viktiga förnödenheter inom de gröna näringarna, och för att
            stärka upp samhället med särskilda totalförsvarsresurser som exempelvis
            lagerhållning av insatsvaror till jord­bruket. I totalförsvarspolitiken
            möts under- och ovanifrånperspektiven.
          </p>
          <p xml:id="i-3PkSTDYEo6bNtLAKnZ5rMm">
            Vi är övertygade om att hållbarhet och grön omställning kan bidra
            till ökad motståndskraft i totalförsvaret. Genom att använda biodrivmedel
            i tanken minskar vi beroendet av rysk olja samtidigt som vi stärker
            den nationella självförsörjningsgraden på drivmedel och bidrar
            till den gröna omställningen. När fler personer skaffar solceller
            på taken för att få ner elkostnaden eller minska beroendet av
            fossil energi stärks också individens motståndskraft att klara
            sig om stamnätet utsätts för angrepp, må det vara ett cyberangrepp
            eller ett konventionellt militärt angrepp. Vid strömavbrott kommer
            hela kvarteret samlas hos den där lampan fortsatt lyser och elementen
            värmer. Det gröna avdrag som idag finns bidrar därför också till
            samhällets samlade motståndskraft. Omställning, hållbarhet och
            motståndskraft går hand i hand. Också Försvarsmakten ska ta miljöhänsyn
            i sin verksamhet i fred, och Försvarsmakten arbetar också systematiskt
            för att uppnå en hållbar verksamhet som återspeglar målen i Agenda
            2030 och de nationella miljökvalitetsmålen. Dock finns alltid
            utrymme för förbättringar och det är tydligt att Försvarsmakten,
            och Försvarets materielverk, kan agera kravställare för att, där
            det är möjligt utan att försvarsförmågan påverkas negativt, i
            större utsträckning göra hållbara och gröna upphandlingar till
            sin verksamhet. Det bör också inkluderas i den årliga hållbarhetsredovisningen.
          </p>
          <p xml:id="i-R7iRugRZHg32EVxcYMbFw1">
            Det finns en stor potential i försvarsforskning och försvarsutveckling
            som bidrar till både försvarsförmåga, ökad självförsörjning och
            den gröna omställningen. Jas har redan testflugit på biobränsle.
            Försvarsindustrin borde kunna utgöra en viktig del i den gröna
            industrirevolution vi ser just nu i Sverige. Försvarsmakten och
            Försvarets materielverk bör tillsammans med industrin ta steg
            framåt för ett försvar där hållbarhet, försörjning och säkerhet
            tillsammans utgör viktiga delar.
          </p>
          <p xml:id="i-QYGmKNefNPhkunMkfben2V">
            För att möjliggöra en omställning till gröna drivmedel också
            inom totalförsvaret behöver ansvarig myndighet få i uppdrag att
            beakta ett eventuellt behov av att inkludera etanol, biogas och
            andra förnybara bränslen i beredskapslagringen av drivmedel och
            tillkännager detta för regeringen. För att det ska kunna göras
            behövs bl.a. en kontinuerlig och tydlig dialog med Försvarsmakten
            och Försvarets materielverk.
          </p>
          <head xml:id="i-QXFt4EJJRb3Cpp4v5zgaeg" type="h2">
            1.5 Personalförsörjning
          </head>
          <head xml:id="i-EwPUqbJta1JTBoA2oJFM2u" type="h3">
            1.5.1 Värnpliktigas inflytande och rättigheter
          </head>
          <p xml:id="i-9eWEvcnB192Q5775bHANx5">
            I den kartläggning om jämställdhet som vi skriver om ovan framkom
            att det finns uppskattade nätverk för värnpliktiga kvinnor på
            de olika förbanden och regementena. Det är bra men också det formella
            medinflytandet för värnpliktiga behöver ses över för att bli bättre
            och framför allt stå oberoende från Försvarsmakten organisatoriskt.
            Medinflytande står på två ben: det formella och det informella,
            där förtroende byggs mellan människor. Varje förband bör därför
            ha en medinflytandeofficer med lång erfarenhet av praktiskt ledarskap
            och närhet till verksamheten som kan bli länken mellan de värnpliktiga
            och förbandschefen.
          </p>
          <p xml:id="i-CkMNYArKd5kxUK9t2WsjnL">
            Riksdagen har tidigare tillkännagivit för regeringen i frågor
            som rör medinflytande för total­försvarspliktiga. Regeringen bör
            lägga fram förslag som förbättrar med­inflytandet för totalförsvarspliktiga
            senast vid halvårsskiftet 2024. Centerpartiets förslag är att
            Pliktrådets ställning stärks.
          </p>
          <p xml:id="i-7qmFGdv4ib5NGy321zmzf8">
            Att kallas in med plikt är ett stort ingrepp i den enskilda individens
            liv och därför är det extra viktigt att de villkor man har under
            värnplikten inte är undermåliga. Center­partiets förslag är därför
            att dagersättningen för värnpliktiga indexregleras på samma sätt
            som CSN-bidrag gör samt att förplägnadsersättningen är mer verklighetsbaserad
            och reflekterar de kostnader som den är menad att täcka samt att
            denna också index­regleras.
          </p>
          <head xml:id="i-GP9NpLkcLQdoxVvrCCtyML" type="h3">
            1.5.2 Jämställdhet
          </head>
          <p xml:id="i-Qtc7w4kSmkZjb8PkpJG8rf">
            Försvarsmaktens mål är att 30 procent av de värnpliktiga ska
            vara kvinnor 2025, men det är långt ifrån att uppnås för Försvarsmakten
            som helhet. Inte heller målsättningen om 20 procent kvinnliga
            värnpliktiga år 2020 uppnåddes för Försvarsmakten som helhet,
            även om det är stor skillnad mellan förbanden. Sammantaget var
            17 procent av de värnpliktiga kvinnor 2020. De senaste tre åren
            har ökningstakten i snitt varit 1 procent om året, vilket gör
            att målet om 30 % år 2025 tycks långt borta. Mer måste göras för
            att nå målet för Försvarsmakten som helhet.
          </p>
          <p xml:id="i-VV4VLMh4dMGuPETo7vKtdH">
            Generellt sett är arméförbanden sämre än flygvapenförbanden och
            marinens flottiljer på att uppnå jämställd rekrytering. I flygvapnet
            ligger andelen kvinnliga värnpliktiga på mellan 24 och 40 procent,
            där exempelvis Skaraborgs flygflottilj hade 40 procent kvinnliga
            värnpliktiga som ryckte in i september 2020, och marinens sjöstridsskola
            i Karlskrona har 31 procent kvinnliga värnpliktiga.
          </p>
          <p xml:id="i-HazD18oTUqCy8p8duvkjdp">
            Det kan finnas flera förklaringar till skillnaden mellan vapenslagen.
            Som skäl anges av Försvarsmakten att teknikutvecklingen gör att
            vissa arbetsmoment underlättats inom marinen och flygvapnet och
            att stereotypa föreställningar om armén som ”manlig” gör att färre
            kvinnor söker sig dit. Man vill få fler kvinnor intresserade genom
            bl.a. skol­informatörer. Försvarsmaktens fokus på att genom ett
            ändrat språk nå fler kvinnor är vällovligt och bra men troligtvis
            inte tillräckligt. En rad olika åtgärder är nödvändiga för att
            göra armén attraktiv också för kvinnor att söka sig till. Det
            handlar inte om sänkta fysiska krav även om det är bra att Försvarsmakten
            kontinuerligt ser över vilka krav som ställs på olika befattningar.
          </p>
          <p xml:id="i-QwURqzGAJ7FKFPZBHzz8fa">
            Det kan vara en god idé att lära från exempelvis Norge som nu
            närmar sig 30 procent kvinnor vid krigsskolorna. Norge införde
            könsneutral värnplikt 2016. Endast 12 procent går dock vidare
            till en befälsutbildning. Modern krigföring handlar om mycket
            mer än bara muskelstyrka och att vara snabb. Det handlar lika
            mycket om att kunna skaffa sig en lägesförståelse, orientera sig,
            vara en del av ett team och hantera vapen. Även om synen på kvinnor
            som militärer har varit ifrågasatt också i Norge så har kvinnor
            bidragit med annan viktig kompetens än muskelstyrka; det handlar
            bl.a. om att kunna göra fler saker samtidigt, ”multi-tasking”.
            Tidigare försvarschefen (ÖB) Haakon Bruun-Hansen säger i en intervju
            till NRK att försvaret har stärkt sin krigsförmåga sedan kvinnor
            kom in i försvaret.
            <ref target="i-L7NmcFUM1QZCNBtNfNDgzy">
              [1]
            </ref>
            <ref target="i-7cqtDiuTjcg1CRtgXzSa5e">
              [2]
            </ref>
          </p>
          <head xml:id="i-ieGgUGSnY7UTJ9S4E96dx" type="h1">
            Behov av uppföljning av arbetet med jämställdhet, policys och
            handlingsplaner
          </head>
          <p xml:id="i-4dzACVASYBaE1SUsTMkkKz">
            Centerpartiet genomförde under våren 2021 ett antal intervjuer
            med personer som under kortare och längre tid hade jobbat inom
            Försvarsmakten; några är fortfarande anställda, andra har efter
            mångårig tjänstgöring avslutat sina uppdrag och sin anställning.
            Vi pratade med kvinnor och män med olika befattningar, inom olika
            försvarsgrenar. Vi var också i kontakt med Officersförbundet.
            Fram träder en bild av en arbetsplats där försvarsmaktsledningens
            ord, alla policyer och handlingsplaner inte får genomslag fullt
            ut i organisationen, allra minst ute på förbanden, även om förbanden
            också både arbetar med värdegrundsfrågor och har planer för likabehandling
            och jämställdhet. De vi pratade med gav intryck av att arbetet
            inte sker systematiskt utan drivs av eldsjälar som inte ersätts
            när de slutar och att policyer och handlingsplaner inte alltid
            följs upp av högsta ledningen vid förbandsbesök. Vi hörde om befäl
            på förband som blundar, lägger dövörat till och inte visar med
            själ och hjärta att det är viktigt att policyer och hand­lings­planer
            får genomslag och praktisk betydelse. Vi hörde om värnpliktiga
            som uttrycker att ÖB:s ord är PK. Som en av de intervjuade sa:
            ”Det når inte ända ner, man ger dom svaren som dom vill höra och
            sen behöver man inte göra mer – det stannar på mellan­nivå.” Något
            som dock nämndes som mycket positivt och värdefullt av det som
            Försvarsmakten gör var bl.a. de kvinnliga nätverk för värnpliktiga
            som finns på förband där frågor och utmaningar dryftas och där
            man kan ta stöd av varandra och erfarna kollegors erfarenheter.
          </p>
          <p xml:id="i-AUeLtZDdHHNsjnhxyB156U">
            I officersförbundets undersökning anger 17 % att de blivit utsatta
            för ovälkommet beteende, 15 % att de blivit utsatta för diskriminering
            och 1 % att de blivit utsatta för sexuella trakasserier. Det är
            oroande att så pass många av de anställda anger att de har blivit
            utsatta för ovälkomna beteenden och diskriminering såväl som att
            andelen som säger att de utsätts för sexuella trakasserier ökar,
            inte minst bland de unga kvinnorna. Att många också anger att
            det är kollegor som utsatt dem för ett ovälkommet beteende kan
            inne­bära både att det är svårare att anmäla men också att det
            kan vara svårare att komma till rätta med. Att under lång tid
            utsättas för subtila nedbrytande och förminskande kommentarer
            kan tyda på att de som utsätter andra för det vet att det är svårare
            att anmäla en subtil kommentar än ett rent övergrepp, men också
            att dessa passerar utan åtgärd och därmed blir en del av ett kulturellt
            problem. Utifrån de uppgifter som framkom vid våra intervjuer
            ter det sig som nödvändigt att förbandens arbete och organisation
            för jämställdhet och medinflytande tas upp och bedöms vid alla
            träffar mellan försvarsmaktsledning och förbands- och/eller regementsledning.
            Ingen i ansvarig position ska komma undan med att bara säga det
            som förväntas utan att också arbeta aktivt med jämställdhet inåt
            i den egna organisationen.
          </p>
          <head xml:id="i-Aomya1oJoCnAhG7kxEScfa" type="h1">
            Utrustning för tjejer ska inte ge sämre skydd
          </head>
          <p xml:id="i-Kmmt1rZRAuVav3NFobmzaf">
            Ett återkommande sorgebarn inom Försvarsmakten är oförmågan att
            säkerställa klädnad, uniformer och skydd som också passar kvinnors
            kroppar. Som inte skaver, som inte är för stort, som inte begränsar
            sikt och som sitter dåligt och därmed ger ett sämre skydd i en
            utsatt miljö. Centerpartiet har lyft denna fråga i utskott och
            på andra ställen i dialog med försvarsmaktsledning, till en allt
            större irritation och löften om att frågan är på väg att lösas.
            Men de kvarstår trots det. Försvarsmaktsledningen behöver säkerställa
            att kvinnliga soldater kan genomföra övning och strid med utrustning
            och skydd som inte hämmar deras rörelser, begränsar deras eller
            gruppens förmåga att strida eller gör ont. Det handlar i grund
            och botten om överlevnad, om att kvinnor utsätts för större risker
            än män när utrustningen inte passar. Hur detta bäst görs måste
            Försvarsmakten själva svara för, men det tycks inte som den väg
            som hittills valts har varit den rätta. Ytterligare vägar kan
            behöva prövas.
          </p>
          <head xml:id="i-4URiGia4Ut2FBVpsyd8nZ7" type="h3">
            1.5.3 Anställda soldater och officerare – fler ska vilja stanna
            kvar
          </head>
          <p xml:id="i-M1jbYB2TqvQq7EPDCbSUAx">
            Personalförsörjningen inom Försvarsmakten är en av de största
            utmaningarna framöver. Som en konsekvens av Putins krig i Ukraina
            och hoten mot oss och våra grannländer är Sverige på väg in i
            Nato samtidigt som det militära försvaret ska växa kraftigt kommande
            år med ökade krav på krigsduglighet och beredskap, ett stort antal
            sekunderingar till Natostaber, fler gripbara krigsförband, en
            moderniserad materiel­försörjningsprocess, viktiga regementsetableringar
            runt om i landet och ett ökat antal utbildade värnpliktiga. Utmaningarna
            är många och det finns således mycket att omgående ta tag i. Men
            frågan är om inte personalförsörjningen kanske är den största
            av de alla. För utan personal är det svårt att uppnå krav på beredskap
            och ökad gripbarhet för krigsförbanden och att växa ute i landet.
            Det blir svårt att utbilda fler värnpliktiga.
          </p>
          <p xml:id="i-UuQ8gnBTAd3bC9eCw3Yvu3">
            Just nu bubblar det av ilska och frustration bland många officerare
            och soldater. Vi ser vad som nu närmast kan beskrivas som en personalflykt
            bland nyckelkompetenser, inte minst inom flygvapnet. Parallellt
            med detta införs nu, 14 år efter regeringens beslut, fler­befälssystemet
            fullt ut samtidigt som många soldater uppnår maxtid för anställning.
            Personal antingen flyr, känner oro för sin framtid eller tvingas
            att sluta. Det är mycket illavarslande.
          </p>
          <p xml:id="i-UUxHaK4BaA2CWWbYtpxjZY">
            För Centerpartiet är det uppenbart att åtgärder behövs både i
            ett kort och i ett långt perspektiv för att hitta lösningar för
            en hållbar personalförsörjning framåt. Flexibilitet, mindre prestige
            och en bred palett av lösningar kommer att behövas. Centerpartiet
            har flera kortsiktiga och långsiktiga förslag för att förbättra
            situationen för anställda inom Försvarsmakten, kvinnor som män,
            soldater som officerare.
          </p>
          <p xml:id="i-KA5xo6RoSJ71898kZvUf2G">
            En lågt hängande frukt är att antingen förlänga yrkessoldaternas
            visstidsanställ­ningar på 8 + 4 år eller att vid behov låta personerna
            gå vidare inom Försvarsmakten och erbjudas utbildning och tjänster
            som exempelvis specialistofficerare. Då kan all den erfarenhet
            som byggts upp under 12 år finnas kvar inom Försvarsmakten.
          </p>
          <p xml:id="i-4yZGVYjz5sKdnmUj1cGif2">
            Vi behöver snabbt komma upp till 8 000 värnpliktiga. För att
            också gynna officers­försörjningen framåt är det viktigt att utbilda
            kompanibefäl och plutonsbefäl, vilket skapar ett flöde in i yrket,
            vilket är bra för officersförsörjningen. Nära sammankopplat till
            officersförsörjningen är villkoren för officersaspiranter. Det
            är viktigt att dessa inte får sämre villkor än andra studenter
            vad gäller exempelvis inkomsttak, bidrag/ersättning och andra
            villkor såsom försörjningsansvar för makar osv. Vi vill därför
            ha en översyn av förordningen (1995:239) om förmåner till totalförsvarspliktiga.
          </p>
          <p xml:id="i-MpKKGoSiEkFcTDk7rS8BMy">
            En annan åtgärd är att förlänga pensionsåldern så att den följer
            samma regelverk som gäller i samhället i övrigt. Den livserfarenhet
            som dessa besitter är värdefull att ta tillvara i Försvarsmakten.
          </p>
          <p xml:id="i-GMfK5Az1yMoVyPkdzgprfr">
            Riksdagen har sedan tidigare tillkännagett för regeringen om
            reservofficerares rätt till tjänstledighet. Det behöver följas
            upp i försvarsberedningens kommande arbete.
          </p>
          <p xml:id="i-SQuXKGhVjL3SVbgn9tGagk">
            Lönesättningen förhandlas av parterna men det är viktigt att
            Försvarsmakten kan erbjuda goda villkor och goda incitament för
            den personal som är intresserad av att söka sig till, stanna kvar
            i ytterligare några år inom eller återvända till Försvarsmakten
            efter några år i civil karriär, exempelvis. I takt med att försvarsanslagen
            ökar torde Försvars­maktens möjligheter att erbjuda goda incitament
            och arbetsvillkor öka. Det är bra.
          </p>
          <p xml:id="i-JSnkdfYsC8GhpJQ7Js7d4T">
            Därtill behöver Försvarsmakten stilla den oro som finns bland
            vissa officerare som, när flerbefälssystemet nu införs, får tjänst
            som specialistofficerare genom att tydliggöra karriärvägar och
            utvecklingsmöjligheter för specialistofficerare. Ingen ska behöva
            känna att dennes möjligheter försvinner.
          </p>
          <head xml:id="i-Nh79BtqTmkuRibE18Dbp1z" type="h3">
            1.5.4 Veteraner
          </head>
          <p xml:id="i-FGmyaDwBrb6JoLSj9UsME5">
            Sveriges veteranpolitik behöver fortsätta att utvecklas. Det
            är bra att regeringen annonserat att en veteranstrategi ska tas
            fram även om regeringen hade kunnat göra mer, tidigare. Vi anser
            inte att regeringen gjort tillräckligt för att utveckla den sammanhållna
            veteranpolitik som Alliansen påbörjade. I takt med att fokus för
            svenskt försvar kommer att läggas på nationellt försvar av Sverige,
            det territoriella försvaret, kan veteran­begreppet behöva vidgas
            och komma att omfatta fler. Idag är veteranpolitiken nära förknippad
            med att genomföra internationella insatser. Men oavsett om fokus
            ligger på nationellt försvar eller internationella insatser behöver
            veteranpolitiken hållas samman. Genom att se helheten kan kontinuitet
            skapas också i veteranpolitiken. Sverige kommer fortsatt att bidra
            till internationell fred och säkerhet genom internationella insatser.
          </p>
          <p xml:id="i-31wz8qFtkXCnEqyHPVuJUy">
            Centerpartiet anser att de soldater och officerare, men även
            civilanställda, som genomför utlandsmissioner ska mötas med stor
            respekt och det är viktigt att det finns ett ordentligt omhändertagande
            efter en mission. Samtidigt har ofta familj och nära anhöriga
            till den som är på utlandsmission ett stort ansvar hemma, och
            de kanske känner oro under tiden missionen pågår. Vi anser att
            mer behöver göras för att militära och civila veteraner och deras
            anhöriga ska få ett stöd som står i proportion till de risker
            och påfrestningar som de utsätts för.
          </p>
          <p xml:id="i-rEv9VS7vRE6cAtrASZpR2">
            Vi vill att ett veterancenter i ordets rätta bemärkelse skapas.
            Det ska vara ett samlat veterancenter som har i uppdrag att arbeta
            med militära och civila veteraner som bidragit till fred och säkerhet
            i krig eller katastrofområden. Veterancentret behöver få de resurser
            och den uppmärksamhet som krävs för att kunna erbjuda våra veteraner
            ett värdigt stöd på riktigt. Vi behöver lyfta de anhörigas roll
            och erbjuda även dem ett utökat stöd. Det är viktigt både för
            att uppmärksamma den tuffa period de får genomgå när deras närstående
            är utsända på vad som kan vara livsfarliga uppdrag, men också
            för att det är en trygghet för våra veteraner att veta att deras
            nära och kära kan få stöd.
          </p>
          <p xml:id="i-89Tw6TbFf8m9p3VSjk5PGh">
            Veterancentret ska vara ett samordnings- och kunskapsnav som
            utsända och deras anhöriga kan vända sig till före, under och
            efter en insats. Det är viktigt att det finns ett ordentligt omhändertagande
            under och efter en mission. Veterancentret ska vid behov därför
            också erbjuda psykologstöd och möjlighet till rekreation och återhämtning
            för de veteraner och anhöriga som behöver det. Goda erfarenheter
            kan hämtas från det stöd som ges till försvarets veteraner i Norge,
            där ett likande center byggts upp med goda resultat.
          </p>
          <head xml:id="i-TLHczuAqnM29o7hhE7KqqU" type="h1">
            2 Stärkt försvar i cyberrymden
          </head>
          <p xml:id="i-W9n477yHFtH7BermZnkGxk">
            När statsminister Thorbjörn Fälldin beordrade ÖB att Försvarsmakten
            skulle hålla gränsen under ubåtskrisen med grundstötningen av
            U 137 i Karlskrona skärgård så hade Sverige förmågan att göra
            så. Någon riktig gräns går inte att hålla i cyberrymden, men en
            svensk statsminister måste ha medlen att på ett aktivt sätt kunna
            skydda kritiska svenska intressen också i den digitala arenan.
            Kopplingarna mellan infrastruktur, psykologiskt försvar och samhällets
            totala försvarsförmåga är digitala och avgörs i en digital arena
            där frågorna hänger ihop. Sverige attackeras varje dag digitalt,
            det är på tiden vi får förmågor som motsvarar hotet.
          </p>
          <p xml:id="i-BDi2tvBfQmAjRF9xWG7etq">
            Sverige behöver ha en aktiv försvarsförmåga att snabbt kunna
            skydda viktiga tillgångar, spåra angripare, störa angripare och
            slå tillbaka mot angripare. Försvars­makten har idag ansvaret
            för detta när en statsaktör attackerar och kan genomföra både
            defensiva och offensiva operationer. De defensiva operationerna
            syftar till ett försvar av informationssystem för att förneka
            motståndaren tillgång till att påverka svenska nätverk. Offensiva
            operationer handlar om att förhindra motståndaren från att genomföra
            angreppen, bland annat genom att attackera motståndarens system,
            eller genomföra andra aktiviteter som får motståndaren att avbryta
            attacken. Förmågan till bägge behöver utvecklas.
          </p>
          <p xml:id="i-BHpLy29emg1NdXhCz9YZUG">
            De frivilliga försvarsorganisationerna ligger sedan länge Centerpartiet
            varmt om hjärtat. Alla i Sverige ska kunna bidra till totalförsvaret,
            också om ens intresse och kompetens i huvudsak inte finns inom
            det traditionellt militära området, dvs. armén, flygvapnet och
            marinen. Samhällets förmåga att stå emot och återhämta sig från
            cyber­attacker måste bli bättre. Vi vill därför att ett cybervärn
            som står på två ben skapas. Ett ben för att bidra till att stärka
            samhällets förmåga att hantera stora cyber­attacker, och ett ben
            för att stå emot otillbörlig informationspåverkan under höjd beredskap
            och ytterst krig, dvs. cybervärnet ska också ha uppgifter inom
            det psykologiska försvaret. På så sätt kan vi också tydliggöra
            sambandet mellan cyber och psykologiskt försvar. Cybervärnet ska
            utgöra en aktiv del av totalförsvaret med kompetens som kan nyttjas
            av olika aktörer som själva saknar tillräcklig kompetens. Det
            blir en förstärkningsresurs på samma sätt som vissa andra kritiska
            resurser som frivilliga redan gör inom ramen för de frivilliga
            försvarsorganisationernas arbete.
          </p>
          <p xml:id="i-Ct4ApV5Dc3jzuYBWWT476d">
            Sedan 2020 utbildar Försvarsmakten värnpliktiga cybersoldater
            i samarbete med KTH där värnplikten beskrivs så här: ”Kärnan i
            arbetet med att förstärka cyberförsvars­förmågan är utökad kapacitet
            till defensiva och offensiva cyberoperationer mot kvali­ficerade
            motståndare i cyberdomänen. Cyberoperationer är en lika självklar
            del i modern krigföring som mark-, sjö- och luftoperationer och
            är därmed en naturlig del av det nationella försvaret av Sverige
            och svenska intressen.” Det är angeläget att cybersoldaterna/cybervärnpliktiga
            blir fler. Den kompetens som de individer då utvecklar kan sedan,
            förutom att stärka Försvarsmaktens egen kompetens och cyber­förmåga,
            också stärka cyberkompetensen i samhället i stort, exempelvis
            inom andra totalförsvarsmyndigheter men också inom näringsliv
            eller kommuner och regioner. Som vi ska se nedan är bristen på
            kompetens inom detta område skriande.
          </p>
          <p xml:id="i-3fESAhuyPr9X332ohGoAKJ">
            Tyvärr är det vanligt att strategisk kompetens kring cybersäkerhet
            ofta saknas i olika organisationers ledningar. Det hanteras som
            en it-fråga, vilket inte är tillräckligt. För att belysa ett eventuellt
            behov av att stärka cyberfrågornas vikt i Försvarsmakten vill
            Centerpartiet utreda om det finns ett behov av att införa ytterligare
            en cyber-försvars­gren jämte armén, flygvapnet och marinen.
          </p>
          <head xml:id="i-EcbgCCFVS8N9ZjCPssjVYn" type="h1">
            3 Trygghet och säkerhet i hela landet – räddningstjänst, krisberedskap
            och civilt försvar
          </head>
          <head xml:id="i-AAn3bHjGsyCu8fc1EX97sQ" type="h2">
            3.1 En likvärdig räddningstjänst i hela landet, i vardag, kris
            och krig
          </head>
          <p xml:id="i-MjRg8HoGbJ6G7GMcHBUMn9">
            Centerpartiet har under många år uppmärksammat att svensk räddningstjänst
            behöver utvecklas för att alla som bor i Sverige, i städer och
            på landsbygden, ska ha samma rätt till trygghet och säkerhet,
            tillgång till ett likvärdigt skydd. Idag varierar det beroende
            på var i landet man bor. Vi var först ute sommaren 2018 och krävde
            att Sverige skulle köpa in flygande brandsläckningsresurser för
            att stärka beredskapen mot stora skogsbränder. Vi välkomnar att
            vårt förslag har blivit verklighet och att resurserna också används,
            i Sverige men också som förstärkningsresurs vid stora bränder
            utomlands, senast sommaren 2023. Med ett förändrat och varmare
            klimat är det troligt att behoven och användningen kommer bli
            än större framöver. Sverige ska fortsatt bidra till EU:s civilskyddsmekanism
            med tillgängliga resurser då andra länder drabbas av stora katastrofer.
            På samma sätt ska Sverige vid behov också kunna få stöd av EU-länderna
            då vi har behov. Det handlar om solidaritet och att göra varandra
            bättre när det som bäst behövs.
          </p>
          <p xml:id="i-VC2ZzH6bb5NRaew8LwBqDm">
            Under många år har det varit svårt att rekrytera deltidsbrandmän
            på landsbygden. En delvis förändrad arbetsmarknad där man inte
            längre bor och arbetar i samma bygd har ofta tillsammans med en
            traditionell syn på vem som kan vara brandman, bidragit till svårigheterna
            att rekrytera deltidsbrandmän runt om i landet. Det finns goda
            exempel på kommuner som lyckats bredda sin rekrytering med enkla
            medel och dessa goda exempel behöver spridas för andra att ta
            efter. Här bör MSB i samarbete med SKR kunna göra mer och ta fram
            goda exempel på kommuner som lyckats i sin rekrytering på olika
            sätt, och sprida till andra som kan ta efter.
          </p>
          <p xml:id="i-WtTTLbj4y37JEgcRrzfiwH">
            Regeringen behöver ta ett större ansvar för att se till att kommunerna
            rättsligt har de verktyg de behöver, att stödet gentemot kommunerna
            ökar genom fler utbildade brand­män runt om i landet. Utbildningen
            av räddningstjänstpersonal sker idag främst genom MSB:s utbildningar.
            Dessa ges på olika nivåer. Det är viktigt för likvärdigheten i
            landet att utbildningar inom räddningstjänsten ges i en utsträckning
            som motsvarar kommuner­nas behov av utbildad personal, både deltid
            och heltid. Det kan fortsatt behöva göras nödvändiga förstärkningar
            som svarar upp mot kommunernas behov av utbildning. Genom fler
            utbildningsplatser för brandmän ökar också den statliga närvaron
            runt om i landet. Inte minst kan specialistkompetensen för brandmän
            och räddningsledare att bekämpa stora skogsbränder behöva utvecklas.
            Detta då stora delar av Sverige består av skog med stora värden,
            men också eftersom stora skogsbränder troligtvis blir fler med
            ett varmare och torrare klimat. Centerpartiet vill därför se en
            specialistutbildning för brandmän i hur stora skogsbränder bäst
            ska bekämpas.
          </p>
          <p xml:id="i-Hy1o5Vp3cbnMEJ1sZx5AMr">
            Drönare har blivit ett allt viktigare verktyg för räddningstjänsten
            att använda inför och vid en insats. Genom ökad användning av
            drönare kan räddningstjänsten snabbare och smidigare skaffa sig
            en överblick över ett potentiellt insatsområde, kanske lättare
            lokalisera en skogsbrand och var en olycka på en lång väg utan
            mobiltäckning har skett. Drönare kan också förses med exempelvis
            hjärtstartare och potentiellt nå en person med hjärtstopp snabbare
            än vad en utryckande brandbil hade kunnat. Men det krävs tung
            byråkrati och dyra abonnemang för att erhålla tillstånd för räddningstjänsten
            att använda drönare, något som mindre räddningstjänster inte alltid
            mäktar med. Det kan jämföras med privatpersoner som inte behöver
            betala någon abonnemangsavgift. Vi vill därför förenkla byråkratin
            för räddningstjänster att använda drönare.
          </p>
          <p xml:id="i-NX8zgXq6236N1PAcRMcCpp">
            Frågan om räddningstjänst under höjd beredskap och förstärkningar
            genom civil­pliktiga brandmän behöver skyndsamt lösas. Att civilplikten
            nu aktiveras är bra. För Centerpartiet är det viktigt att civilpliktiga
            i så stor utsträckning som möjligt rekryteras från lokalsamhällen
            runt om i landet och sedan placeras och delvis utbildas i de lokala
            räddningstjänstorganisationerna. Vi vill inte se en central funktion
            utan koppling till lokal räddningstjänst och de förutsättningar
            som råder i olika delar av landet. Med lokal närvaro, kännedom
            och civilpliktiga rekryterade lokalt kan i bästa fall också rekryterings­basen
            till deltidsbrandkåren samtidigt öka, vilket skulle vara positivt
            för hela bygdens tillgång på säkerhet och trygghet. Samtidigt
            är det viktigt att räddningstjänstens behov i vardagen, här och
            nu, inte prioriteras ner för att bara planera för krigets behov.
          </p>
          <head xml:id="i-KiVBBjXMLjs9MgySoZYDrv" type="h3">
            3.1.1 Jämställdhet inom räddningstjänsten
          </head>
          <p xml:id="i-8THBUNywAan51QM5g5knpb">
            Idag är en stor majoritet av brandmännen fortfarande män. Endast
            5,5 procent av brand­männen är idag kvinnor. Men också här har
            kommunerna kommit olika långt runt om i landet. Många traditionella
            föreställningar om vad det innebär att vara brandman lever kvar.
            Den föreställningen kan ha lett till att färre kvinnor sökt sig
            till att bli brandmän, på hel- eller deltid. Det finns räddningstjänster
            som genom enkla knep har lyckats bredda rekryteringsbasen och
            därmed också minskat antalet vakanser i deltidsstyrkorna. Det
            handlar om att se över kraven inom olika områden. Exempelvis om
            man måste ha C-körkort eller kan köpa in mindre fordon där det
            räcker med B-körkort (finns exempel på räddningstjänster som gjort
            just detta med goda resultat). Men det handlar också om att anpassa
            stationernas utformning för att passa både tjejer och killar,
            exempelvis genom separata omklädningsrum.
          </p>
          <p xml:id="i-3XCBk8CCWirPnTAxHwyk62">
            Att hela landet har en väl fungerande räddningstjänst blir viktigt
            inte minst då vi utvecklar ett nytt civilt försvar och då räddningstjänsten
            i kommunerna kommer ha en viktig roll i detta arbete. Då går det
            inte att bortse från den rekryteringsbas som halva befolkningen
            utgör. Sammantaget ger det bättre verktyg för ett likvärdigt skydd
            i hela landet.
          </p>
          <head xml:id="i-Q9fE8JnAcXXkubLNkLMFzU" type="h2">
            3.2 Klimatanpassning
          </head>
          <p xml:id="i-AiKGEYMMsY4KWHMKZjAciG">
            Hela samhället påverkas av det förändrade klimatet. Under lång
            tid har det blivit tydligt för alla och envar att vårt moderna
            samhälle är sårbart mot konsekvenserna av ett allt varmare klimat
            med enorma skogsbränder, skyfall, smältande isar och värmeböljor
            som följd. Det går inte att värja sig mot bilderna från sommarens
            bränder och över­sväm­ningar i bl.a. Sverige, Grekland, Spanien
            Kanada och USA. Det räcker inte längre bara med att minska utsläppen
            och bromsa den globala upphettningen, vi måste också anpassa våra
            samhällen efter det förändrade klimatet.
          </p>
          <p xml:id="i-D6WjGNE11MvXmAHtGtiNXc">
            Det innebär att vi behöver vidta åtgärder för att anpassa alla
            delar av vårt samhälle, från samhällsplanering och fysisk planering,
            vatten och avlopp, energiförsörjning, skogsbruk och jordbruk,
            industrier och besöksnäring med mera. Vi behöver klimat­anpassa
            både befintlig infrastruktur men också för framtiden, i exempelvis
            var och hur vi bygger. Här behöver både kommuner och staten göra
            mer tillsammans.
          </p>
          <p xml:id="i-VV5LEYaiQtBkhvvVQzsMRf">
            Skyfall, höga vattenflöden, översvämningar, värmeböljor och periodvis
            torka kommer leda till markant försämrade förutsättningar att
            erbjuda va-tjänster av den standard vi vant oss vid. Också ur
            ett beredskaps- och sårbarhetsperspektiv är tillgången på rent
            dricksvatten en viktig fråga, inte minst i den fortsatta totalförsvarsplaneringen.
            Ju robustare den grundläggande vatteninfrastrukturen är desto
            mindre är sannolikheten för att dricksvattnet ska bli otjänligt.
            Ur ett beredskapsperspektiv har frågan om till­gången på rent
            dricksvatten ytterligare dimensioner. Tidigare har vi inte behövt
            ta ställning till potentiella konkurrenssituationer mellan exempelvis
            jordbruket, energi­produktionen, välfärden och dricksvatten men
            framöver är det troligt att intresse­konflikterna kommer att öka.
          </p>
          <p xml:id="i-Nc9Q8GgYX6grZpQC7yypVY">
            Sårbarheter inom dricksvattenförsörjningen kan mycket väl också
            vara sådant som kartläggs av en antagonist som inte vill vårt
            land väl. Det gäller både digitala sårbar­heter och skydd av anläggningar
            såsom dricksvattentäkter. Frågan är alltså långt mycket större
            än en infrastrukturfråga även om sårbarheter och kontaminering
            av dricksvatten på grund av undermålig infrastruktur ensamt kan
            orsaka en kris med stora konsekvenser för människor och naturen.
            Ur ett beredskapsperspektiv handlar det inte bara om infra­strukturen
            utan också om att uthålligheten stärks och att tillgången på reservvattentäkter,
            nödvatten, reservkraft och andra kritiska resurser såsom kemikalier
            för rening finns så att dricksvattenproduktionen kan fortsätta
            även under störda förhållanden. Och det förebyggande arbetet räcker
            inte. Kommunerna behöver öva sin krisplanering både internt och
            i aktuella fall med dricksvattenproducenten och dricksvattendistributören,
            räddningstjänsten. Utöver det mest fundamentala behovet av dricksvatten
            är en god vattentillgång också en nödvändig förutsättning för
            stora delar av livsmedels­produk­tionen, industrin och grundläggande
            välfärdstjänster.
          </p>
          <head xml:id="i-DCryzR2VHPvrHdCZLokoqC" type="h2">
            3.3 Samhällets krisberedskap och ett modernt civilt försvar –
            behov av förändringar
          </head>
          <p xml:id="i-2Z7Wzbqj24StC6GFgm4m57">
            Det finns fortfarande mycket att utveckla inom svensk beredskap
            nu och på sikt, vilket inte minst Putins krig i Ukraina och de
            hot mot och sabotage av samhällsviktig infra­struktur visat ett
            tydligt behov av i närtid. Centerpartiet kommer fortsätta driva
            på för att nödvändiga förändringar kommer på plats och att de
            beslut som redan fattats av riks­dagen får genomslag och blir
            verklighet. När ökade krav ställs på kommuner och regioner behöver
            finansieringsprincipen fortsatt få genomslag.
          </p>
          <p xml:id="i-HM6Ck3VudUwvMPd9gmARH5">
            Vårvintern 2020 drabbades världen av en sällan skådad pandemi
            med mycket stora konsekvenser för människors liv, hälsa och egendom.
            Samtidigt blottades stora brister i svensk krisberedskap. Brister
            som emellanåt varit kända men lämnade utan åtgärd. Det är ett
            underbetyg för svensk krisberedskap att större utvecklingssteg
            framåt inte tas förrän vid mycket stora kriser såsom Estonia eller
            tsunamin, trots att otydligheter och brister inte sällan är kända
            och åtgärder tidigare har föreslagits. Kriget i Ukraina är en
            ögonöppnare för att krig är möjligt också i vårt närområde i den
            tid vi lever i, och befolkningsskyddet har därefter lyfts upp
            på agendan efter att ha legat i träda under lång tid.
          </p>
          <p xml:id="i-7tg2TPgkn5kSgn2xMcCWDB">
            Svensk beredskap behöver bli mer långsiktig och problem och svårigheter
            som är väl kända tas tag i på ett tidigt stadium. Annars kommer
            sårbarheter i grundstrukturer och resurser utgöra svagheter under
            en faktisk kris och försvåra förutsättningarna för en effektiv
            krishantering, vilket ytterst alltid drabbar enskilda individer.
            Det handlar ofta om liv och död. Det är viktigt också för att
            uppbyggnaden av ett nytt civilt försvar ska stå på en solid grund
            så att systembrister som finns i krisberedskapen inte följer med
            och blir brister i ett nytt civilt försvar.
          </p>
          <head xml:id="i-PzHzQaY1SpBHoUoi8jRbbn" type="h3">
            3.3.1 Styrningen av krisberedskapen behöver bli bättre
          </head>
          <p xml:id="i-3FTuqZGoTd6AdFGnRqW4t1">
            Krisberedskapen är underreglerad i Sverige och utgår från tre
            allmänt hållna principer: ansvarsprincipen, närhetsprincipen och
            likhetsprincipen. Redan efter de stora skogs­bränderna i Västmanland
            föreslog MSB att närhets- och likhetsprinciperna ersätts med en
            samverkansprincip och en handlingsprincip. FHS ansåg i sin utredning
            av skogs­bränderna att ansvarsprincipen inte var ändamålsenlig.
            I regeringens kommittédirektiv för stärkt beredskap inför framtida
            pandemier finns uttalat att utredaren ska utreda huruvida en handlingsprincip
            behöver införas eller inte. Det är oklart om denna ska gälla generellt
            eller endast inom pandemiberedskapen. Kring ansvarsprincipen finns
            ännu inget uttalat. Styrningen av samhällets krisberedskap baserar
            sig alltjämt i grunden på tre vaga principer som utvärderingar
            har velat revidera och tydliggöra. Principerna ska vara vägledande
            för hur samhällets aktörer ska förebygga och hantera olyckor,
            kriser och samhällsstörningar men för hanteringen av större händelser
            har det visat sig att principerna inte riktigt fungerar, de verkar
            ibland hämmande på krishanteringen. Det finns heller inga definierade
            funktionskrav för när en aktör kan anses ha tagit sitt ansvar
            enligt ansvarsprincipen.
          </p>
          <p xml:id="i-76PLBLaaS7PRgPu1WCTyJc">
            FHS ansåg, som anges ovan, att ansvarsprincipen inte fungerade
            ändamålsenligt under de stora skogsbränderna. Också i ljuset av
            corona men också tidigare kriser kan det ifrågasättas om ansvarsprincipen
            är ändamålsenlig eller tolkas ändamålsenligt, om den kan anses
            vara en helt fungerande princip. Några aktörer fick nya ansvar
            under rådande krishantering, och när aktörer inte tagit ansvar
            fullt ut för sin pandemiberedskap har det varit svårt för andra
            aktörer att täcka upp. Exempelvis såg vi att Socialstyrelsen under
            rådande krishantering fick ett nytt ansvar att vara nationell
            inköpscentral för sjuk­vårds­materiel och fördela mellan regionerna.
            Det var inte ett ansvar de hade i vanliga fall. Riksrevisionens
            granskningsrapport av läkemedels- (och livsmedelsförsörjningen)
            har redan tidigare identifierat att just Socialstyrelsens samordnande
            roll vid större kriser har varit otydlig och att man behöver förtydliga
            styrande ingångsvärden, bl.a. när det gäller ansvarsförhållanden.
            Detta är ett tydligt exempel på att kunskap om brister har funnits
            i systemet men inte åtgärdats av ansvariga i regeringen i tid.
            Vi välkomnar det arbete som nu påbörjats för att höja beredskapen
            inom hälso- och sjukvården.
          </p>
          <p xml:id="i-L9GriSxwG5HkrpAXBhX7K2">
            Givet tidigare års utvärderingar och rekommendationer av både
            MSB och FHS samt observationer från covid-19 anser vi att det
            är rimligt ändamålsenligheten i de tre principerna utvärderas
            och vid behov revideras för att få till en tydligare styrning
            av samhällets krisberedskap som också är hållbar i ett nytt civilt
            försvar.
          </p>
          <head xml:id="i-8wXSste9kFSBe7waaZtpcv" type="h3">
            3.3.2 Struktur för ökad motståndskraft – ytterligare åtgärder
            behövs
          </head>
          <p xml:id="i-Gqqp7C7HbeKg1njh6Sy6nL">
            Den 1 oktober 2022 trädde ett antal förändringar i kraft för
            att skapa en bättre struktur för ökad motståndskraft i det civila
            försvaret. Det är välkomna förändringar som i många avseenden
            kommer att ge både en tydligare uppdragsbeskrivning för statliga
            centrala och regionala myndigheter och bredda samverkansstrukturerna
            nationellt, regionalt och inom och mellan sektorer. Det är ännu
            inte tydligt hur den tydligare myndighetsstrukturen kommer påverka
            kommuner och regioner arbetsmässigt men det är bra att regeringen
            har tillsatt en utredning att utreda kommuners och regioners grund­läggande
            beredskapsansvar med en översyn av lagen om kommuners och regioners
            åtgärder inför och vid extraordinära händelser i fredstid och
            höjd beredskap.
          </p>
          <p xml:id="i-XPQ33GJd13TwzAdxNrN1MW">
            I utredningen är det viktigt att kommuners och regioners roll
            i systemet, i den större helheten, behöver tydliggöras, och stödet
            till dem måste bli tydligare och bättre. Med det ansvarssystem
            som nu utvecklas finns också en risk att förväntningar och krav
            på leverans hos kommuner och regioner ökar men inte stödet eller
            resurserna i tillräckligt stor utsträckning. Finansieringsprincipen
            måste fortsatt följas. Utan kommuner och regioner i en större
            ansvarsstruktur kommer svensk beredskap inte kunna utvecklas i
            sin fulla potential.
          </p>
          <p xml:id="i-EnCG6koTGm83Xx6VxfpXZQ">
            När översynen görs är det viktigt att också se över hur ledamöter
            i kommun- och regionstyrelserna ska kunna fullfölja sina uppdrag
            också under höjd beredskap och krig. Under höjd beredskap och
            krig har både kommun- och regionstyrelserna det politiska formella
            ansvaret för all ordinarie verksamhet och ledningen för kommunens/regionens
            del av det civila försvaret. En ledamot i kommunstyrelsen kan
            dock inte krigsplaceras i sin roll vilket innebär att vid höjd
            beredskap kan stora delar av politiska kommun- och regionledningar
            runt i Sverige kallas in till sina ordinarie krigsplaceringar
            och försvinna från sin kommun/region och därmed inte utföra sitt
            politiska ledarskap. Det kan leda till sämre ledning, svårare
            att utkräva ansvar och svagare demokratisk grund i de politiska
            beslut som fattas. Syftet med att öva i fredstid urholkas också
            om den utbildade och övade ledningen inte finns tillgänglig att
            leda när det som bäst behövs. Centerpartiet menar därför att det
            kan finnas behov av att stärka den politiska ledningens möjlighet
            att leda kommuner/regioner i höjd beredskap och krig samt av att
            se över om regelverket behöver ändras i syfte att kunna krigsplacera
            ledande politiska företrädare i kommuner och regioner.
          </p>
          <p xml:id="i-3XJgSvNBQAvV82ZwkVDUwR">
            Därtill bör MSB:s mandat att samordna stora sektorsövergripande
            kriser stärkas ytterligare. Det ter sig svagt att de endast fått
            mandatet att stödja samordning. På samma sätt bör MSB:s roll att
            företräda det civila försvaret på nationell nivå ytterligare lyftas
            fram. Det tvärsektoriella och operativt samordnande perspektivet
            på myndighetsnivå är viktigt i sammanhanget, inte bara inom sektorer
            utan också nationellt. Det är MSB som bör ha en sådan nationell
            roll. Krishantering är en egen profession där metoder och inarbetade
            arbetssätt och relationer bidrar positivt till hantering av en
            kris. Det får inte glömmas bort. På samma sätt hade vi sett att
            MSB fick föreskriftsrätt för både fredstida händelser och höjd
            beredskap och vill att regeringen går vidare med det.
          </p>
          <p xml:id="i-5K5RYMNb6GUdTwzXRxmn8C">
            Säpo har pekat på bristande kunskaper och säkerhetskyddsarbete
            generellt i Sverige men också på landets lärosäten. Säpo har också
            upptäckt utländskt spioneri vid svenska universitet och högskolor.
            Centerpartiet menar att det är dags att alla verksamhetsutövare,
            inklusive de svenska lärosätena, tar sitt uppdrag på allvar och
            höjer medvetandenivån och kunskapsnivån generellt och kontinuerligt
            om hot, risker och behov av skydd i och av den egna verksamheten.
            Samtidigt är det komplexa frågor och därför behöver staten kunna
            stödja vid säkerhetsanalys av forskningsdata och prövning av anställningar,
            exempelvis genom att inrätta en särskild statlig funktion för
            kunskaps­stöd.
          </p>
          <head xml:id="i-EEDDzMiDUSZu8criCcy9e8" type="h3">
            3.3.3 Funktionskrav i samhällsviktig verksamhet och behov av
            att ta fram civila planeringsramar
          </head>
          <p xml:id="i-3aRHPLYpQYecS6BRVMnHYE">
            Totalförsvarsperspektivet behöver genomsyra fler politikområden
            så att sårbarheter inte byggs in i system och verksamheter. Idag
            är det heller inte möjligt att prioritera kritiska leveranser
            till samhällsviktiga verksamheter. MSB har tidigare konstaterat
            att funktiona­litet och kontinuitet i samhällsviktig verksamhet
            behöver stärkas. Med större krav på funktion och kontinuitet i
            samhällsviktig verksamhet så behöver staten också i större utsträckning
            än idag stödja kommuner och regioner i att utveckla krisberedskapen.
            Centerpartiet har både i stämmobeslut och motioner tidigare i
            riksdagen fört fram vikten av att funktionskrav på samhällsviktig
            verksamhet tas fram.
          </p>
          <p xml:id="i-H1eSj9vD3R8d7zCqM6jnfS">
            Det är tydligt att det finns en osäkerhet bland många aktörer,
            inte minst hos kommuner och regioner, om vad man ska planera mot
            och inför – vad det innebär att ha en god förmåga till civilt
            försvar och vilken dimensionering man behöver förhålla sig till
            i upphandlingar osv. Här skulle statens stöd kunna bli bättre
            och tydligare. Förutom att funktionskrav behöver tas fram för
            samhällsviktig verksamhet så behöver regeringen, på samma sätt
            som man gjort för det militära försvaret, ta fram civila planeringsramar.
            Det skulle vara en viktig planeringsförutsättning och ett gott
            stöd för kommuner och regioner såväl som statliga myndigheter
            och näringsliv att planera utifrån. Det skulle också leda till
            en likvärdig beredskapsutveckling i hela landet såväl som att
            civila försvaret och militära försvaret planerar utifrån samma
            förutsättningar. Det i sig skulle kunna utveckla samarbetet mellan
            MSB och Försvarsmakten.
          </p>
          <head xml:id="i-NawSXevmNqqzwQazMrzZjB" type="h2">
            3.4 Stärkt frivillighet och frivilliga försvarsorganisationernas
            roll både i fred och i ett civilt försvar
          </head>
          <p xml:id="i-NYvumbK1LpkVTHTg2RNZAY">
            De frivilliga försvarsorganisationerna verkar över hela landet
            och har en viktig roll både i den fredstida krisberedskapen och
            i ett civilt försvar. Frivilligheten ger alla människor en möjlighet
            att bidra vid större kriser men också ett modernt civilt försvar
            utifrån sina egna förutsättningar. Det är mycket viktigt ur ett
            folkförankringsperspektiv.
          </p>
          <p xml:id="i-8R53ZdqSMLAsqCZcm1nK5Y">
            De frivilliga försvarsorganisationernas verksamhet täcker många
            olika och viktiga områden. Centerpartiet har länge drivit att
            vi vill se en stärkt frivillighet vid både freds­tida kriser men
            också i ett modernt civilt försvar. Inte minst kommer frivilligheten
            när det civila försvaret byggs upp få en större roll i befolkningsskyddet.
          </p>
          <p xml:id="i-MkG2E2Bt4t6EAjqG3hT4yZ">
            För att samhället ska få ut så mycket som möjligt av frivilligheten
            är det viktigt att ansvariga aktörer också planerar in att använda
            sig av frivilliga under krishantering. De behöver komma in i planeringen
            och utbildningen men också i övningar på ett mer systematiskt
            sätt. Därtill behöver avtal och överenskommelser skrivas. Frivilliga
            kan erbjuda både expertstöd inom olika sakområden men också skapa
            uthållighet i organisationen.
          </p>
          <p xml:id="i-zMW9TH8Qk8ZKdGogmQQQ5">
            Vi vill också se bättre förutsättningar för frivilliga livräddare.
            Alla frivilliga liv­räddare är en ovärderlig resurs för människors
            trygghet i hela landet. Därför behöver vi uppmuntra dem som tar
            det ansvaret. I stora delar av vårt land räcker inte ordinarie
            räddningspersonal till när hjälpen behövs. När någon hamnar i
            nöd på fjället eller på sjön är behovet av frivilliga stort för
            att rädda liv. Tack vare människor som engagerar sig på sin fritid
            finns extra resurser när hjälpen behövs, och som stat och kommun
            inte hade klarat sig utan. Centerpartiet vill underlätta rekryteringen
            så att fler engagerar sig som fjällräddare, sjöräddare samt i
            deltidsbrandkåren och brandvärnet. Det är oerhört viktigt att
            människor som bor i gles- och landsbygd också ska kunna känna
            sig trygga med att hjälpen kommer om det behövs.
          </p>
          <p xml:id="i-8Ngsg3W4vPEZc6m23QGzkP">
            Vi tror också på att de frivilliga försvarsorganisationerna kan
            utvecklas genom en större samverkan med det privata näringslivet.
            Det finns goda exempel från Röda Korset som exempelvis arbetar
            tillsammans med företaget Bring för att kunna ordna logistik och
            transporter med deras chaufförer under en kris. Så kan fler tänka
            och utveckla sin verksamhet. Den organiserade frivilligheten,
            de frivilliga försvars­organisa­tionerna och frivilliga resursgrupper
            (FRG) kommer också återigen ha en viktig roll i det civila försvaret,
            inte minst kopplat till befolkningsskyddet. Det är viktigt att
            kommuner och regioner tänker frivillighet också i ett scenario
            av höjd beredskap när de utvecklar sin verksamhet.
          </p>
          <head xml:id="i-MKNEBiPQcNSskmD5ijFg5x" type="h2">
            3.5 Civil personalförsörjning i kris och krig
          </head>
          <p xml:id="i-QpJTEkgk6uF8nNSEorQDH2">
            Det behövs en strategi för hur personalförsörjningen i fredstida
            kriser och höjd beredskap och krig ska utformas och säkerställas
            framöver. Det är viktigt att en bredare hotbild, de hybrida hoten
            och allvarliga fredstida kriser beaktas när en hållbar personalförsörjning
            för stora samhällskriser tas fram. Det är först då som personalbehovet
            vid exempelvis nästa pandemi kan uppskattas, eller som man kan
            hänsyn eventuella att använda en beredskapspolis också vid exempelvis
            terroristattacker, bevakning vid risk för terrordåd eller vid
            naturkatastrofer. För totalförsvaret råder vid höjd beredskap
            och krig total­försvarsplikt, vilket ger staten särskilda möjligheter
            att säkerställa personalförsörjningen men det saknas helt för
            fredstida kriser och hybridhot. Det är bra att både den tidigare
            socialdemokratiskt ledda och den nuvarande regeringen ser över
            personalförsörjningen vid höjd beredskap och krig men det är långt
            ifrån tillräckligt. En översyn av personal- och kompetensförsörjningen
            i det civila försvaret måste således vara bredare och omfatta
            också fredstida större kriser.
          </p>
          <head xml:id="i-VFA6JWzkc2rQZN6YsbZWjL" type="h2">
            3.6 En bättre förnödenhetsförsörjning i hela landet och stärkt
            motståndskraft i samhället genom de gröna näringarna
          </head>
          <head xml:id="i-Rqfh7g6Mu7S7EszQjziint" type="h3">
            3.6.1 Försörjningsförmåga på viktiga varor och tjänster – offentliga
            aktörer och näringslivet tillsammans
          </head>
          <p xml:id="i-Ezhh7mYadJ2bLEessySwux">
            Sverige behöver en förnödenhetsförsörjning värd namnet. Vi är
            beroende av omvärlden för det, men ökad självförsörjningsgrad
            när det gäller viktiga förnödenheter utgör en viktig komponent
            i uppbyggnaden av totalförsvaret. Här blir kopplingen till både
            näringsliv och de gröna näringarna tydlig. De gröna näringarna
            kan stärka vårt samhälles grundläggande motståndskraft och samtidigt
            bidra till ett hållbart samhälle.
          </p>
          <p xml:id="i-SiJxuxayAwaynezdQAQdL4">
            Helhetsbilder och helhetsperspektiv är viktiga att försöka få
            ihop när vi pratar om försörjningsförmåga, vilken påverkas av
            en rad olika beroenden och samband. Det är ytterst komplext. Självförsörjningsgrad,
            jordbrukets konkurrenskraft, logistik och lager­hållning av nödvändiga
            livsmedel och strategiska insatsvaror samt individens egen beredskap
            utgör viktiga ingångsvärden att utveckla vidare. Minskad regelbörda
            skapar bättre förutsättningar för ökad inhemsk produktion. Sverige
            ska ha en god försörjnings­förmåga när det gäller samhällsviktiga
            varor och tjänster i hela landet i en händelse av kris och krig,
            där offentliga aktörer och näringslivet har en viktig uppgift
            utifrån sina respektive roller. När den nationella samordningen
            av försörjningsberedskapen utvecklas är det därför viktigt att
            näringslivets deltagande och mervärde är tydligt såväl som tillgängligheten
            över hela landet. Här det viktigt att det regionala och lokala
            perspektivet också finns med så att landets samlade försörjningsförmåga
            inte begränsas av tillgängligheten till ett statligt centrallager.
          </p>
          <p xml:id="i-UDsjpJLVg4sLGqZCQnfdFM">
            Frågan om stora statliga förnödenhetslager är komplex, och även
            om lagring kan behövas i större utsträckning än idag går det inte
            att bortse från att svenskt näringsliv, stora och små företag,
            gröna näringar m.m. kommer behöva vara en viktig del av beredskapsplaneringen
            framåt. Det är näringslivet som sitter på lösningarna i vardagen
            som vet hur lösningarna, exempelvis för produktion, olika lagerlösningar,
            logistik och distribution kan utformas och bäst användas i händelse
            av kris eller krig över hela landet. Att bygga upp detta nationellt
            och statligt utan näringslivet kommer inte vara effektivt och
            kommer dessutom att innebära sårbarheter i sig. Det är därför
            av ytterst stor vikt att näringslivet är med i formuleringen av
            lösningarna kring försörjningen av viktiga varor och tjänster
            i hela vårt land. Det ska ske på lika villkor – här kan mandat
            för det inrättade näringslivsrådet behöva ses över såväl som de
            regionala aspekterna tydliggöras. Beredskapssektorernas samverkan
            och samarbete med näringslivet behöver utvecklas för ökad förståelse
            för varandras villkor och kompetens.
          </p>
          <p xml:id="i-2wngmsbDpyVrQpZ9dvw2Ff">
            Men svensk förnödenhetsförsörjning av viktiga varor och tjänster
            kan inte ses ur ett strikt nationellt perspektiv. Vikten av att
            kunna upprätthålla utrikeshandel och transporter för utrikeshandel
            kommer vara stor också framöver, inte minst för att svenskt närings­liv,
            svenska småföretagare, bl.a. de gröna näringarna, ska kunna bygga
            motståndskraft och välstånd genom handel med andra, genom att
            sälja sina produkter. EU-perspektivet på vår försörjningsförmåga
            kan inte nog understrykas.
          </p>
          <head xml:id="i-MU1Ex4Y7y62BmzogzPBhNX" type="h3">
            3.6.2 Energiförsörjning
          </head>
          <p xml:id="i-3zsBnnK7UDE2RjfHjR5Fmc">
            Energiförsörjningen i Sverige är viktig i fred och under höjd
            beredskap och krig. Flera olika energislag samverkar i dagens
            energisystem, och det finns flera viktiga beroenden mellan energislagen
            men också mellan dessa och andra samhällsviktiga verksamheter.
            Sårbarheten och beroendena gör att vi behöver öka beredskapstänket
            kring energi­försörjningen. När nya och renare energisystem utvecklas
            behöver därför totalförsvarets behov beaktas. Detsamma gäller
            när ny energiinfrastruktur byggs ut. Sverige är beroende av omvärlden
            för sin import av råolja, inte minst från Ryssland. En stor del
            av den globala råoljeproduktionen sker också i oroliga och instabila
            områden i världen. Detta sammantaget med att användningen av fossil
            energi är skadligt för klimatet gör att skälen är många, och goda,
            att minska användandet och importen av fossil energi till förmån
            för förnybara och närproducerade energikällor. Beroendet av rysk
            olja och gas måste upphöra.
          </p>
          <p xml:id="i-TqXLSBwzQLLEuqbFuNmMKc">
            Att regeringen i denna tid vill minska reduktionsplikten till
            ett minimum är dåligt för totalförsvarets motståndskraft. En ökad
            inhemsk produktion av biodrivmedel innebär en ökad försörjningstrygghet
            men skapar också utökat företagande och fler arbetstillfällen
            inom de gröna näringarna. Dessutom produceras biodrivmedel mest
            effektivt i bio­raffi­na­derier där andra produkter samproduceras,
            vilket gynnar innovation, teknikutveckling och svensk ekonomi.
            Styrmedel som en ambitiös reduktionsplikt för vägtransporterna
            och krav på obligatorisk inblandning av förnybart bränsle också
            för flygen är styrmedel som kan bidra till att investeringsviljan
            i Sverige ökar.
          </p>
          <p xml:id="i-UVJR2MfNrzHL3Rnfo2pD33">
            Centerpartiets förslag inom förnybar energi kan också bidra till
            fler fossilfria maskiner inom lantbruket, något som ökar t.ex.
            primärproduktionens motståndskraft eftersom också den blir mindre
            beroende av import av olja och fossila drivmedel. Det finns inget
            som hindrar en liknande utveckling för vissa militära fordon.
            I takt med att andelen etanol, biodrivmedel och andra förnybara
            bränslen ökar kan det bli aktuellt att beredskapslagra också dessa
            drivmedel. Vi vill ge ansvarig myndighet i uppdrag att beakta
            ett eventuellt behov av att inkludera etanol och biogas i beredskapslagringen
            av drivmedel.
          </p>
          <head xml:id="i-UmexbQRLbqEdFacKw7ojM3" type="h3">
            3.6.3 Livsmedelsförsörjning
          </head>
          <p xml:id="i-7MDLkMPp6bJBgAr3ttnLAR">
            Svenskt jordbruk, och därmed primärproduktionen, är viktigt för
            vårt lands totalförsvar. Livsmedelsförsörjningen är viktig i händelse
            av fredstida kriser såsom avspärrningar och blockader. Men det
            som verkligen aktualiserat behovet av en god livsmedelsberedskap
            är att krigsplaneringen återupptagits Därför behöver också försörjningstrygghet
            under kris och krig lyftas fram som ett strategiskt område i en
            uppdaterad livsmedels­strategi. Primärproduktionens roll och vikt
            behöver vara en del av totalförsvars­planeringen.
          </p>
          <p xml:id="i-YaBRdcr1bPPrpmzbtEmEjV">
            Förutsättningarna för och behoven inom primärproduktionen i ett
            stärkt civilt försvar är därför viktiga att börja utveckla. En
            aspekt av Sveriges försörjningsförmåga är att öka andelen svenskproducerad
            mat. För att göra det krävs att svenskt jordbruk är konkurrens­kraftigt.
            Goda förutsättningar att bedriva jordbruk i Sverige spelar roll.
            Att öka och bevara den odlingsbara marken är viktigt ur ett beredskapsperspektiv,
            inte minst för att kunna ställa om produktion och verksamhet om
            det skulle behövas. Hur lätt det är att ställa om produktionen
            beror i sin tur på när på året vi befinner oss, såväl som på vilka
            insatsvaror som finns tillgängliga m.m. För att andelen svensktillverkade
            livsmedel ska öka, måste de svenska bönderna få bättre möjligheter
            att konkurrera med matproducenter i utlandet. Det handlar om alltifrån
            att det måste bli billigare att driva jordbruk till att Sverige
            måste sätta mer press i EU för att andra länder ska närma sig
            de hårda miljö- och djurskyddskrav som svenska bönder följer.
          </p>
          <p xml:id="i-JMoXzmNmLNs5M5q18JhU4k">
            Andelen svenska livsmedel är dock inte den enda aspekten av en
            god livsmedels­beredskap vid kris eller krig. Vi ser också att
            det finns brister i reservkapacitet och i bl.a. logistik och transporter.
            Samtidigt som beroendet av fungerande transporter inom livsmedelsindustrin
            är stort i alltifrån att kunna upprätthålla primärproduktionen
            på enskilda gårdar till distribution ut till handlare och kund,
            är också resursen ofta knapp. Inte minst råder det brist på åkerier
            och chaufförer samt reperationsresurser. Att det finns en fungerande
            infrastruktur med möjlighet till omlastning eller byte av transport­slag
            för distribution i hela landet är av stor vikt. Här behöver krigsplaneringen
            utvecklas. Lagerhållning av inte minst nödvändiga livsmedel och
            strategiska insatsvaror i omsättningslager blir också viktigt
            när ordinarie försörjningssystem är sårbara. Snabbt behöver också
            ansvariga gemensamt planera för hur distributionen av livsmedel
            ska fungera i landet i en situation då det ev. råder brist på
            lastbilar eller de elektroniska kommunikationerna är utslagna.
          </p>
          <p xml:id="i-G1wozsix2mjP8ckuoHdnPx">
            Utöver de förändringar som behövs för att på övergripande system-
            och planerings­nivå säkerställa en bättre motståndskraft och ett
            utvecklat civilt försvar inom de gröna näringarna kan också motståndskraften
            behöva stärkas på gårdsnivå.
          </p>
          <p xml:id="i-PfsRd9u9fqeaCVGHRtP5Pr">
            En intervjustudie som SLU gjort med lantbrukare kring krisberedskap
            och sårbar­heter visar att korta kriser, såsom strömavbrott efter
            en storm, som exempelvis stormen Gudrun, i första hand innebär
            svårigheter för lantbruk som föder upp djur. Strömavbrott gör
            att ventilationen lägger av, det blir svårt att mjölka och ge
            djuren vatten och foder. Om transporter uteblir kan problemen
            bli så svåra att djur måste nödslaktas. Mest sårbar är kyckling-
            och grisproduktionen medan nötköttsproduktion och viss mjölkproduktion
            bedöms vara mindre sårbar.
          </p>
          <p xml:id="i-8qj79grCyYjhPwW5Gok2no">
            Längre kriser skapar större problem för jordbrukets möjligheter
            att verka nationellt och kan få stora samhällskonsekvenser. I
            studien från SLU, som är skriven innan total­försvarsplaneringen
            återupptogs, beskrivs längre handelsblockader med begränsade importmöjligheter.
            Det är rimligt att anta att en säkerhetspolitisk kris i vårt närområde,
            potentiellt med krigshandlingar också i Sverige, kommer kunna
            ha liknande konsekvenser på importen, samt ytterligare konsekvenser
            för jordbrukets möjligheter att verka nationellt, och därmed också
            befolkningens tillgång på mat och livsmedel.
          </p>
          <p xml:id="i-LmYoyzHypZUBdEUTZMbg31">
            Beroendena mellan primärproduktionen och andra samhällsviktiga
            verksamheter är enligt SLU enormt stora. Det betyder att om det
            blir avbrott i någon annan samhällsviktig verksamhet kan det också
            få konsekvenser för primärproduktionen. För att minska sårbarheter
            på gårdsnivå vill Centerpartiet att självförsörjningen av energi
            och lagerhållning på gård ökar. Alltfler svenska jordbruk har
            investerat i gårdsnära vind- och solkraft där det finns en teknisk
            möjlighet att kunna koppla bort sig från nätet och fortsätta producera
            el till det slutna systemet vid ett elavbrott. Det är en lovande
            utveckling samtidigt som det också finns en hel del utmaningar,
            exempelvis när det gäller energilagring vid längre perioder. Även
            om vind- och solkraft än så länge inte är lika tillförlitliga
            som ett dieselaggregat, så kan det vara ett viktigt komplement
            till framtida reservkraftaggregat. Ibland är det också lagstiftningen
            som riskerar skapa sårbarheter i händelse av höjd beredskap och
            störda import-, handels- eller produktions­flöden. Ett exempel
            är lagstiftningen kring slakt och vidareförsäljning. Idag är det
            tillåtet att slakta djur på gård för konsumtion endast inom det
            egna hushållet. Regel­verket kring hur kött får säljas till konsument
            tillåter inte att djuret slaktas direkt på gården utan det behöver
            ske på en godkänd anläggning. Det betyder att också kött som idag
            säljs på gårdsbutiker har slaktats utanför gården och sedan levererats
            tillbaka för försäljning. Inte heller vid nödslakt får försäljning
            göras direkt från gård till konsument utan att djuret däremellan
            skickas till slakteriet. Att slakt inte kan ske på gården och
            sedan säljas direkt till konsument betyder också att behovet av
            transporter är stort. Transporter som i händelse av höjd beredskap
            kan bli en knapp resurs bl.a. p.g.a. ev. drivmedelbrist. Det går
            att förvänta sig att efterfrågan på svenskt kött kommer att öka
            i händelse av störda import- och leveranskedjor. En kombination
            av regelverk kring livsmedelshygien, brist på arbetskraft inom
            slakt och chark och brist på kylmöjligheter på gårdarna kan göra
            det svårt att möta den ökade efterfrågan med tomma hyllor i butikerna
            som följd, samtidigt som djur avlivas på gårdar utan att bönderna
            får betalt. I händelse av höjd beredskap och krig är Centerpartiets
            bedömning att detta sammantaget är mycket problematiskt. Vi vill
            därför anpassa regelverken för slakt och livsmedels­hygien så
            att de är flexibla i syfte att möjliggöra gårdsförsäljning av
            kött vid behov under höjd beredskap. I sammanhanget vill vi också
            betona att det vid varje givet läge är viktigt att försöka upprätthålla
            handeln med andra länder, både i den inre marknaden och tredje
            land. Att stänga gränserna för handel kommer inte innebära fördelar
            i ett försvarscenario.
          </p>
          <p xml:id="i-8JjftwBeVu8RJhzQmEktzM">
            Det är också viktigt att tillgången på nödvändig arbetskraft
            inom jordbruket under höjd beredskap säkerställs. Vi ser att tre
            åtgärder behövs: det behöver tydliggöras att de som arbetar inom
            primärproduktionen kommer att omfattas av allmän tjänsteplikt
            kopplad till uppdraget i händelse av höjd beredskap och krig.
            Det gäller också exempel­vis servicetekniker för jordbruksmaskiner
            osv. Därtill vill vi att det ska vara möjligt att tjänstgöra inom
            jordbruk och skogsbruk inom ramen för civilplikten, om regeringen
            inför en sådan. Och slutligen ser vi ett behov av att säkerställa
            att Blå stjärnan kan bemanna svenskt jordbruk i händelse av höjd
            beredskap och krig.
          </p>
          <head xml:id="i-Sj7EnYVjvKPgPc231iRwA3" type="h3">
            3.6.4 En robust medicinsk beredskap i hela landet
          </head>
          <p xml:id="i-BhmvC86L6Y9PqhyYJyiQ91">
            Sverige är sårbart också när det gäller tillgången på läkemedel
            i kris och krig. Många läkemedel tillverkas utomlands, ofta inte
            ens i Europa. Ett helhetsperspektiv måste läggas på försörjningen
            av läkemedel i Sverige där hänsyn tas till många olika faktorer,
            inkl. lagerhållning, beredskap, sårbara flöden, tillgång på transporter
            och logistik osv.
          </p>
          <p xml:id="i-2CRox7Y7FRLW9DqrmpbaqH">
            Hälso- och sjukvården behöver bli mer motståndskraftig under
            kriser som pandemier och ytterst under krig. Under pandemin har
            personalen inom hälso- och sjukvården gjort och gör fortfarande
            enorma ansträngningar. Men beredskapen har inte alltid varit tillräcklig.
            I framtiden ska vi inte behöva stå utan livsviktiga produkter
            vid stängda gränser eller globala brister. Centerpartiet anser
            att Sverige måste börja bygga upp nationella reserver av kritiska
            varor och produkter och en logistik som gör det möjligt att förse
            vård och omsorg med nödvändigheter under kriser. Det är ett ansvar
            för stat, hälso- och sjukvården och näringslivet tillsammans.
          </p>
          <p xml:id="i-WACmPc4ReGVLVeWQqEN5Tm">
            Motståndskraft inom hälso- och sjukvården bygger även på att
            regionerna har personalplanering, katastrofmedicinsk beredskap
            och en utbildad och utövad kris­organisation. Men det måste bli
            tydligare hur ansvarsfördelningen ska se ut och vilka förväntningar
            som finns på alla aktörer.
          </p>
          <head xml:id="i-UHDuYaRfmWfcaEdM49YmkC" type="h3">
            3.6.5 Elektroniska kommunikationer för blåljus och hela landets
            behov
          </head>
          <p xml:id="i-5vEpvck9D7E9jg6MRfv3qT">
            Radiokommunikationssystemet för blåljusmyndigheter och samhällets
            krisberedskap, Rakel är nu föråldrat. Sverige behöver därför ett
            nytt kommunikationssystem som är mycket robust och säkert och
            där staten har rådighet. En lösning behöver kunna fungera oberoende
            av funktioner i andra länder och anpassas till en snabb teknikutveckling.
            Utgångspunkten ska vara en lösning mellan staten och en eller
            flera kommersiella mobil­nätsoperatörer med hänsyn till det säkerhetspolitiska
            läget i omvärlden. Systemet måste kunna hantera mobil datakommunikation
            och tjänster för mobildata­kommunika­tion till användarkretsen.
          </p>
          <p xml:id="i-3npmfPCH48FKXawee12iMg">
            På flera ställen runt om i landet finns det kommersiellt inget
            intresse att bygga telekommunikationsmaster. Samtidigt lägger
            Telia ner befintlig infrastruktur för telekommunikation. Detta
            är en olycklig kombination för stora delar av landsbygden, som
            likt alla andra är helt beroende av att kunna kommunicera i vardag
            och kris. Kommuner och regioner kan och vill inte sällan ansvara
            för att finansiera och sätta upp s.k. samhällsmaster så att mobiltäckningen
            kan bli bättre och fler personer ha tillgång till fungerande telekommunikation.
            Det kan ske i samarbete med exempelvis Telia som sedan hyr in
            sig på masterna. Det är inte ovanligt att försvarsmakten säger
            nej till kommunernas ansökningar om att få sätta upp master som
            överstiger 20 meter.
          </p>
          <p xml:id="i-2D8mLAW5SS4X1J4cR63H5i">
            Att människor har tillgång till elektroniska kommunikationer
            och kan tillgodogöra sig samhällsinformation är viktigt i vardag,
            kris och krig. Då måste det finnas tillgång till adekvat mobiltäckning,
            i hela landet. Inte minst visade covid-19 vikten av att kunna
            jobba hemifrån med en bra digital infrastruktur i hela landet.
            Det har bidragit till minskad smittspridning.
          </p>
          <head xml:id="i-VrRzQF86LSFds9vZHkv8py" type="h2">
            3.7 Marina myndigheter
          </head>
          <head xml:id="i-RArEvKiVa9HNYQVj4BJq2A" type="h3">
            3.7.1 Kustbevakningen – en viktig resurs för hela landet
          </head>
          <p xml:id="i-ASALnFTLFfCtVPzu42PaSU">
            Kustbevakningen har många viktiga uppgifter kopplade till exempelvis
            gränsbevakning och miljöövervakning och bekämpning av oljeutsläpp
            och räddningstjänst till havs osv. Men Kustbevakningen har inte
            alltid kunnat ha en tillfredställande beredskap och närvaro till
            sjöss, och patrulleringar ställs emellanåt in, vilket leder till
            sämre möjlig­heter att genomföra all verksamhet man har att genomföra.
            Idag kan exempelvis miljöräddnings­beredskapen inte upprätthållas
            i förhållande till rådande hotbild. Minskad miljö­bered­skap till
            sjöss innebär också försämrade möjligheter att utföra övriga uppdrag
            inom brottsbekämpning och kontroll. Kan inte beredskapen upprätthållas
            kan vi hamna i en situation där lokal närvaro dras ner på, vilket
            innebär en centralisering av Kustbevak­ningen. Ur ett hela landet-perspektiv
            och lika tillgång på trygghet och säkerhet för alla i vårt land
            är det viktigt att den decentraliserade organisationen som Kustbevakningen
            har idag kan vidmakthållas.
          </p>
          <head xml:id="i-BWVtZMDkmCzBbwhvxnLjrk" type="h3">
            3.7.2 Se över antalet marina myndigheter
          </head>
          <p xml:id="i-9aoRM7heMqHX8P4RVCzyxZ">
            Idag finns flera marina myndigheter med liknande uppdrag, exempelvis
            har både Sjöpolisen och Kustbevakningen i uppgift att kontrollera
            fart och nykterhet till sjöss, och både polisen och Kustbevakningen
            har polisiära uppgifter. En ändamålsenlig statlig förvaltning
            är grunden för en effektiv offentlig verksamhet och att olika
            myndigheters uppdrag inte överlappar varandra. Att ha flera marina
            myndigheter kan vara motiverat men det kan också vara så att det
            finns uppgifter som kan tas över helt av en annan myndighet och
            att antalet marina myndigheter skulle kunna minska. Det behöver
            ses över. I en sådan översyn bör också ingå att se vilka uppgifter
            som istället kan utföras av andra myndigheter. Frågor som kan
            behöva utredas särskilt noga är den om vålds­monopol. Tullen har
            under senare tid fått ökade befogenheter i det brottsbeivrande
            arbetet och detta är på många sätt bra. Samtidigt är det viktigt
            att inte polisiära uppgifter som även inbegriper polisens våldsmonopol
            överlåts på ett lättvindigt sätt. Överlåtelse av sådana uppgifter
            ska alltid utredas noggrant. Vissa befogenheter kan fortsatt behöva
            ligga på polisen även med en annan organisation och myndighetsstruktur
            än idag.
          </p>
        </div>
        <div type="motSignatures">
          <list>
            <item xml:id="i-YYeWNQArFPvACy4zFKW8nQ" who="i-WG1giJMSibawsd4Nrc2c3k">
              Mikael Larsson (C)
            </item>
            <item xml:id="i-6aoS57BraNcrwZ58HeeR3M" who="i-QS3FCcuDyGgZdKgE3VDjZ9">
              Niels Paarup-Petersen (C)
            </item>
            <item xml:id="i-GLPv2tJ1Yj8CJ8yENVbKGZ" who="i-H7qdW9GRQn7LaQ2UGGAvYC">
              Kerstin Lundgren (C)
            </item>
            <item xml:id="i-6yKohxZBXTGB6dddwDcghN" who="i-JfXYdmqhTQWYWTgjZHSGEn">
              Ulrika Liljeberg (C)
            </item>
            <item xml:id="i-3AwKMba8PYjUvWASg9GSog" who="i-P5ebaA4LxLzZVfc4JTiomh">
              Anna Lasses (C)
            </item>
            <item xml:id="i-HJ6pFVGKJUFCiB56Xbg8eL" who="i-X24CbizesfxM3nuznxPzAc">
              Malin Björk (C)
            </item>
            <item xml:id="i-4QQtPygesDjXX49dfGY1xf" who="i-LHNecLttGkFNptLa6AG81p">
              Helena Vilhelmsson (C)
            </item>
            <item xml:id="i-VKe46SQXdrRqjE8MC1NAsX" who="i-DRqpu2aaHKSgAVbkTGg4rs">
              Catarina Deremar (C)
            </item>
            <item xml:id="i-XVAdZhuSQDvDwyrUquhWQ4" who="i-Qqu9byP8zwudzHA8ErxkRe">
              Rickard Nordin (C)
            </item>
            <item xml:id="i-tbqA8q2GfZm3G9T9XDpTu" who="i-AmkEPQHyLbWFNYdCQzmzAu">
              Elisabeth Thand Ringqvist (C)
            </item>
            <item xml:id="i-5ovZJ9XkDfExV2uZx5pfY1" who="i-546v5KE6tdv62FjUQAxwTc">
              Christofer Bergenblock (C)
            </item>
          </list>
        </div>
        <div type="motNotes">
          <noteGrp>
            <note xml:id="i-L7NmcFUM1QZCNBtNfNDgzy">
              [1] https://frifagbevegelse.no/debatt/kvinner-i-forsvaret-er-en-suksess-6.490.715103.53ebf2ca93.
            </note>
            <note xml:id="i-7cqtDiuTjcg1CRtgXzSa5e">
              [2] https://www.nrk.no/norge/avtroppende-forsvarssjef_-kvinnene-gjor-oss-bedre-til-a-krige-1.15079165.
            </note>
          </noteGrp>
        </div>
      </div>
    </body>
  </text>
</TEI>
