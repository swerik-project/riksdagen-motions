<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UU-00203">
  <teiHeader>
    <fileDesc>
      <titleStmt>
        <title>Mellanöstern och Nordafrika</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mellanöstern och Nordafrika</title>
          <idno type="rdwebb">H102U203</idno>
          <rs type="number">U203</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H102U203/text</ref>
          <ref type="dokument_url_html">http://data.riksdagen.se/dokument/H102U203</ref>
          <ref type="dokumentstatus_url_xml">http://data.riksdagen.se/dokumentstatus/H102U203</ref>
          <ref type="doc">http://data.riksdagen.se/fil/012F3059-28C4-4256-90E9-E92EAD519DDC</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-N3HzHBx1pYNTY1Mhw41dek" type="signed"/>
        <correspContext corresp="i-N3HzHBx1pYNTY1Mhw41dek">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-K3yJ7rruozYUK99nj91ffc"/>
        </correspContext>
        <correspAction xml:id="i-SrYsrV9zkNZdbj7vPkHkFd" type="numbering">
          <date when="2013-09-27"/>
        </correspAction>
        <correspAction xml:id="i-AAxXXSxzpLDy2hPeZSARAi" type="submission">
          <date when="2013-09-20"/>
        </correspAction>
        <correspAction xml:id="i-U5dzchzjhHierbSdaGjXKU" type="transfer">
          <date when="2013-09-20"/>
        </correspAction>
        <correspAction xml:id="i-RwPAh7P5ad757ggtvkbgZg" type="assigned"/>
        <correspContext corresp="i-RwPAh7P5ad757ggtvkbgZg">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-34mmMWSAJLfCo6PQkABoiM" type="motHeader"/>
      <div xml:id="i-FvBbk9v2JNau5TP616HV8z" type="motBody">
        <div xml:id="i-QAjQsMWpxfmAsXttphTWwh" type="TOC">
          <head xml:id="i-Pm8fZKThaTQTRgdDZ9s68w">
            1 Innehållsförteckning
          </head>
          <list xml:id="i-SiPt7yNoLt5HZbgbrJ2FP2">
            <item xml:id="i-Hww4nRT4j8B3qkwdjaZp3P">
              2Förslag till riksdagsbeslut 2
            </item>
            <item xml:id="i-A9Q2KXiWm9htaeJwS1UmNj">
              3Inledning 4
            </item>
            <item xml:id="i-3myfT5e5WXkYfQYFoSTtaA">
              4Mänskliga rättigheter 4
            </item>
            <item xml:id="i-13En5yRo5uXUP9MC5Rw172">
              4.1Kvinnors och hbtq-personers rättigheter 5
            </item>
            <item xml:id="i-F6iUjk7cTUKomveAz8Ln8o">
              4.2Fackliga rättigheter 6
            </item>
            <item xml:id="i-3qqoLcjtfMtMbz4fiBGgF9">
              4.3Etniska och religiösa minoriteter 7
            </item>
            <item xml:id="i-4TejFZsyoud9SoBmiZhRru">
              5EU:s relationer till regionen 7
            </item>
            <item xml:id="i-U2e7SHkSM25wkZxNRUFebj">
              5.1Handel och ekonomiskt samarbete 7
            </item>
            <item xml:id="i-RkdPzqe141ysfjqYaeDnZG">
              5.2Migrationssamarbete 8
            </item>
            <item xml:id="i-CPMQ4x8XGy6ezCQCPvso3q">
              5.3Medelhavsunionen 8
            </item>
            <item xml:id="i-RUsMTepkeYN7yQr2jayFep">
              6Sveriges relationer till regionen 9
            </item>
            <item xml:id="i-Jt3EYLvCUfALjdJ7opLDU8">
              6.1Vapenexport 9
            </item>
            <item xml:id="i-YCxbtwiDEJVDE8ezgaNPK2">
              6.2Handel och ekonomiskt samarbete 9
            </item>
            <item xml:id="i-XuGZoF2u94HzWWCyJGtCAa">
              6.3Nedrustning 10
            </item>
            <item xml:id="i-WwR7CUc4pei6vWMt1ptNzH">
              7Nordafrika 10
            </item>
            <item xml:id="i-S8mfuSwmDWPZXBUx2beE8E">
              7.1Marocko och Västsahara 10
            </item>
            <item xml:id="i-HA7APr2hNyvUsq3TBfqdSF">
              7.2Algeriet 11
            </item>
            <item xml:id="i-BypMCJDhonX8fEhmw9RE7b">
              7.3Tunisien 12
            </item>
            <item xml:id="i-6DmVy95jZ6awAPFzPiWqri">
              7.4Libyen 13
            </item>
            <item xml:id="i-2RqyCSTCkzgUatX1xJs38A">
              7.5Egypten 14
            </item>
            <item xml:id="i-4BZhZvyQVW55CUNegjPZiZ">
              8Mellanöstern 14
            </item>
            <item xml:id="i-ReeAX2V6S7V72CPMihMGuN">
              8.1Israel och Palestina 14
            </item>
            <item xml:id="i-F42nZTJVaya5rq5ggaYLt3">
              8.2Syrien 16
            </item>
            <item xml:id="i-Qz5gS9Q82uHgVsasny9nga">
              8.3Turkiet 16
            </item>
            <item xml:id="i-9Z6Ae4dWzqggvWhxKdT4G">
              8.4Irak 18
            </item>
            <item xml:id="i-KCnVWxa34xtXKyirFwt4sv">
              8.5Iran 18
            </item>
            <item xml:id="i-B6E9aZu2aND28L2FzVfMN">
              8.6Bahrain 20
            </item>
            <item xml:id="i-W7DRDM9rTmaLEJDqdeggyi">
              8.7Saudiarabien 21
            </item>
          </list>
        </div>
        <div xml:id="i-6ztuJMjNh4TPzuTyNkZrr4" type="motProposal" subtype="förslag">
          <head xml:id="i-JnHEMfoTWy8N8aNUgwVjmL">
            2 Förslag till riksdagsbeslut
          </head>
          <list xml:id="i-UfTjWdkNoWynXUiFNAWBFu" style="ol">
            <item xml:id="i-YZy4q7w4bpRaY7PaNW1uHK">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              på hur Sverige som enskilt land såväl som medlem i EU och FN kan
              öka sitt stöd till kvinnorörelsen i Nordafrika och Mellanöstern.
            </item>
            <item xml:id="i-A4Y9MdueKgv1TRmedJB2xa">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur stödet till hbtq-organisationer i syd kan förstärkas
              och göras mer flexibelt.
            </item>
            <item xml:id="i-4QaXDUan8cGneRY7FjLF84">
              Riksdagen tillkännager för regeringen som sin mening vad som
              anförs i motionen om fackliga rättigheter och stöd till fackliga
              organisationer i Nordafrika och Mellanöstern.
            </item>
            <item xml:id="i-5ZtPprhY4CjerTNSLtp1YG">
              Riksdagen tillkännager för regeringen som sin mening vad som
              anförs i motionen om att Sverige som medlem av EU bör verka för
              att kommande associerings- och handelsavtal ska villkoras med
              respekt för de mänskliga rättigheterna och folkrätten. 1
            </item>
            <item xml:id="i-XLCiFTZ1wQf7mD6Dctrj1k">
              Riksdagen tillkännager för regeringen som sin mening vad som
              anförs i motionen om att Sverige bör agera i EU för att unionens
              migrationssamarbete med länderna i Nordafrika och Mellanöstern
              ska ske med Genèvekonventionen och de mänskliga rättigheterna
              som grund. 2
            </item>
            <item xml:id="i-TzU7h49MSSfBotTPuoEX2Y">
              Riksdagen tillkännager för regeringen som sin mening vad som
              anförs i motionen om att reformera EU:s grannskapspolitik med
              Nordafrika och Mellanöstern för att öka fokus på folkrätt, demokrati
              och mänskliga rättigheter samt att ett sådant reformarbete också
              måste omfatta Medelhavsunionen.
            </item>
            <item xml:id="i-XY22UWTv7PBGQD9jawGDA4">
              Riksdagen tillkännager för regeringen som sin mening vad som
              anförs i motionen om att regeringen bör få i uppdrag att skärpa
              kriterierna när det gäller mänskliga rättigheter för svenskt exportfrämjande.
              1
            </item>
            <item xml:id="i-2GUrbyc19UWoe2V4CCUzio">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN bör agera för att få till stånd en zon fri från massförstörelsevapen
              i Mellanöstern.
            </item>
            <item xml:id="i-52nXJwY18BFcBoFvphK5bd">
              Riksdagen tillkännager för regeringen som sin mening vad som
              anförs i motionen om att Sverige bör rösta mot fiskeriavtal med
              Marocko så länge detta avtal inte uttryckligen exkluderar västsahariska
              vatten. 3
            </item>
            <item xml:id="i-L6DDdajs9yKE5EfZeSR4dD">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN bör understödja arbetet med en ny tunisisk konstitution.
            </item>
            <item xml:id="i-PjJGAca5yABeE2EPokUKK">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur Sverige som enskilt land såväl som medlem i
              EU och FN aktivt kan bidra till demokratisering och stabilitet
              i Libyen.
            </item>
            <item xml:id="i-EDPc2JJ65U8hiKPrUS7yWW">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN ska arbeta för en återgång till civilt styre och demokratiska
              val i Egypten.
            </item>
            <item xml:id="i-Vu6XoZKMCeoYnwSpfgGjdy">
              Riksdagen tillkännager för regeringen som sin mening vad som
              anförs i motionen om att Sverige bör erkänna Palestina som självständig
              stat.
            </item>
            <item xml:id="i-Y9S3L1dCmMJMwbm3rbPDUD">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN bör agera för att en politisk process för fred i Syrien
              ska komma till stånd.
            </item>
            <item xml:id="i-4sjXy1yABtidU7tk4MAQji">
              Riksdagen tillkännager för regeringen som sin mening vad som
              anförs i motionen om att Sverige i de bilaterala kontakterna med
              den turkiska regeringen, och även i egenskap av medlemsland i
              EU, bör verka för att Turkiet ska genomföra nödvändiga demokratiska
              reformer av sin konstitution.
            </item>
            <item xml:id="i-Y8keEfzckvdxqbF5GnQBLp">
              Riksdagen tillkännager för regeringen som sin mening vad som
              anförs i motionen om att Sverige som medlem i FN aktivt bör verka
              för att en FN-rapportör för Irak tillsätts.
            </item>
            <item xml:id="i-Kq1DQPnybcyVmn4bM55gNe">
              Riksdagen tillkännager för regeringen som sin mening vad som
              anförs i motionen om att den svenska regeringen bör inleda en
              dialog med de svenska företag som är verksamma i Iran när det
              gäller de mänskliga rättigheterna.
            </item>
            <item xml:id="i-81dz6esWNyn2A8Hz3o4ecr">
              Riksdagen tillkännager för regeringen som sin mening vad som
              anförs i motionen om att Sverige i EU såväl som i FN bör verka
              för ett vapenembargo mot Bahrain.
            </item>
            <item xml:id="i-NFrNZQgGaeZGGR3imqP82U">
              Riksdagen tillkännager för regeringen som sin mening vad som
              anförs i motionen om att regeringen bör upphäva det militära samarbetsavtalet
              mellan Sverige och Saudiarabien.
            </item>
          </list>
          <p xml:id="i-WeHSbDtRwY9mCZmeWdyW5J">
            1 Yrkandena 4 och 7 hänvisade till NU.
          </p>
          <p xml:id="i-TXVyHSdRcsfxdRnDdYdVmw">
            2 Yrkande 5 hänvisat till SfU.
          </p>
          <p xml:id="i-PiEsgUgk77HNQ3qHMXcfr3">
            3 Yrkande 9 hänvisat till MJU.
          </p>
        </div>
        <div xml:id="i-Q8JBp6eAec1pFZRTNnhR4e" type="motContent">
          <head xml:id="i-DCLgjfu4BZkBjxC4hhkXyU" type="h1">
            3 Inledning
          </head>
          <p xml:id="i-744xbVLQhSwmuQzkKaL9u7">
            Den 17 december 2010 strax före lunch gick Mohammed Bouazizi
            ner till centrum i den tunisiska staden Sidi Bouzid och tände
            eld på sig själv, driven av ilska och frustration över de trakasserier
            och förtryck som var en del av diktaturens vardag. Mohammed Bouazizi
            var inte ensam om att bära på ilska och längtan efter demokrati,
            mänskliga rättigheter och social rättvisa. Under de tre senaste
            åren har vi sett en våg av folkliga protester välla fram över
            Nordafrika och Mellanöstern, folkliga protester drivna av drömmar
            om frihet och social rättvisa.
          </p>
          <p xml:id="i-CuxE5NKe7fYfVxGLCWRTy8">
            Snart tre år efter att protesterna inleddes finns det mycket
            som talar för att det som inledningsvis kallades för en arabisk
            vår nu gått över i en arabisk höst. I flera fall har de folkliga
            protesterna lett till att odemokratiska regimer fallit, att viktiga
            reformer kunnat genomföras och att enskilda länder tagit verkliga
            steg mot demokratisering. Samtidigt understryker den mångfacetterade
            utvecklingen i regionen att demokratisering sällan sker över en
            natt. Regimens blodiga svar på protesterna i Syrien har kastat
            landet in i vår tids värsta humanitära kris. I Jemen tvingades
            presidenten avgå, men den gamla politiska eliten biter sig fast
            vid makten. I Egypten har militärkuppen inneburit att landet förts
            allt längre från en verklig demokratisering. I Iran, Saudiarabien,
            Förenade Arabemiraten och flera andra länder ser vi få tecken
            på förändringar. Få är också exemplen på att protesterna omsatts
            i verkliga förbättringar när det kommer till situationen för kvinnor,
            hbtq-personer samt etniska och religiösa minoriteter. Det är svårt
            att i närtid se ett slut på ockupationerna av Västsahara och Palestina.
          </p>
          <p xml:id="i-JFUBKoS25hbyRfz5BwYsqZ">
            En viktig förklaring till att de demokratiska landvinningarna
            inte blivit större är hur omvärlden förhållit sig till de folkliga
            revolterna. In i det längsta backade USA och flera EU-länder upp
            diktaturerna i Tunisien och Egypten. Man har blundat när protester
            slagits ner i länder som Bahrain, Saudiarabien och Förenade Arabemiraten.
            I Syrien har möjligheterna till en politisk lösning kraftigt försvårats
            genom att ett flertal länder gett militärt stöd till de olika
            parterna.
          </p>
          <p xml:id="i-SHvbUQm9JKW9Mo2D71V3tN">
            Utvecklingen i Nordafrika och Mellanöstern är komplex och mångfacetterad.
            I denna motion beskriver vi Vänsterpartiets övergripande syn på
            utvecklingen i regionen och presenterar några förslag på hur Sverige
            kan bli en verklig röst för fred, demokrati och jämställdhet i
            regionen. I flera andra motioner och parlamentariska initiativ
            har vi fördjupat oss i enskilda länder och frågor som berörs i
            denna motion.
          </p>
          <head xml:id="i-3vrBNRg3nucqN9QgK1AnH3" type="h1">
            4 Mänskliga rättigheter
          </head>
          <p xml:id="i-YRPWhc7ZNqzr6hFQYueTr5">
            När de folkliga revolterna i Nordafrika och Mellanöstern bröt
            ut under våren 2011 dominerade krav på ökad respekt för de mänskliga
            rättigheterna. Kraven var en naturlig följd av att regionens auktoritära
            regimer i decennier i olika utsträckning kränkt och inskränkt
            befolkningens medborgerliga och politiska rättigheter, såväl som
            ekonomiska, sociala och kulturella rättigheter. I dag kan vi konstatera
            att få av demonstranternas krav har infriats. Det finns exempel
            på regimer som tillmötesgått vissa krav eller där regimskiften
            ökat friheten. Men exemplen är tyvärr fler på hur de folkliga
            revolterna bemötts av ökad repression eller inledande framgångar
            följts av bakslag.
          </p>
          <head xml:id="i-7YmRX7a8A4NF687JBH5xuv" type="h2">
            4.1 Kvinnors och hbtq-personers rättigheter
          </head>
          <p xml:id="i-AQn6Qg9LsNuxYCyxGMkKTm">
            Få grupper i regionen har mött så massiva kränkningar av sina
            mänskliga rättigheter som kvinnor och hbtq-personer. I flera länder
            spelade kvinnor en central roll i de folkliga protesterna under
            våren 2011. I Egypten, Tunisien och Syrien var det många gånger
            kvinnor som gick främst i demonstrationstågen. I Jemen blev nobelpristagaren
            Tawakkul Karman en självklar symbol för landets demokratirörelse.
            Men kraven på respekt för kvinnors mänskliga rättigheter har inte
            hörsammats. I Syrien har de kvinnliga aktivisterna tvingats fly
            landet eller försvunnit. I Egypten har det sexualiserade våldet
            mot kvinnor kraftigt ökat under den politiska turbulensen. När
            kvinnor i Saudiarabien i juni 2011 kritiserade landets förbud
            för kvinnor att köra bil bemöttes de med arresteringar och åtminstone
            en kvinna dömdes till piskning. I Iran syns inga förändringar
            i regimens hårda könsförtryck. Ett av mycket få positiva steg
            var parlamentsvalet i Algeriet 2013 som resulterade i en kraftig
            ökning av antalet kvinnor i parlamentet till totalt 31 procent.
          </p>
          <p xml:id="i-NEYdQT1vseaTvFukxjgTMb">
            Demokratisering förutsätter att kvinnors rättigheter respekteras.
            Det är viktigt att Sverige som enskilt land, såväl som medlem
            i EU och FN, arbetar för att frågor om kvinnors rättigheter alltid
            står på dagordningen i dialogen med regionens regeringar. I de
            länder som lider under ockupation och/eller väpnade konflikter
            är det viktigt att omvärlden ser att konflikter drabbar män och
            kvinnor på olika sätt och i olika utsträckning. FN:s resolutioner
            1325 och 1820 är här centrala verktyg. Men det kanske viktigaste
            Sverige kan göra är att stödja de kvinnor i regionen som går samman
            för förändring. Regeringen bör återkomma med förslag på hur Sverige
            som enskilt land, såväl som medlem i EU och FN, kan öka sitt stöd
            till kvinnorörelserna i Nordafrika och Mellanöstern. Detta bör
            riksdagen som sin mening ge regeringen till känna.
          </p>
          <p xml:id="i-3zLQsiP3ku6wMuwCMSPZai">
            I Saudiarabien, Iran och Jemen kan samkönade relationer bestraffas
            med döden. I Marocko, Irak, Qatar, Libanon, Algeriet och en rad
            andra länder riskerar hbtq-personer långa fängelsestraff. I Irak
            har hatbrotten mot hbtq-personer nått en alarmerande omfattning.
            Israel är det enda land i regionen som uttryckligen förbjuder
            diskriminering p.g.a. sexuell läggning och könsidentitet.
          </p>
          <p xml:id="i-UFT4xTMZ6SAW3446beCqpv">
            Men i regionen börjar också modiga hbtq-aktivister att organisera
            sig, bl.a. i Algeriet, Egypten, Libanon och Palestina. I Turkiet
            och Israel finns redan en välorganiserad hbtq-rörelse. Dessa aktivister
            behöver Sveriges stöd. I länder där samkönade relationer är förbjudna
            finns det dock stora svårigheter för hbtq-organisationer att ens
            registrera sig och många små hbtq-organisationer i regionen har
            haft svårt att leva upp till de allt högre krav på revision och
            uppföljning som Sverige ställer. Ska Sverige kunna stödja hbtq-organisationer
            även i länder där situationen för hbtq-personer är som svårast
            krävs en ökad flexibilitet. Norge har i sitt utvecklingssamarbete
            visat hur det är möjligt. Där har den norska motsvarigheten till
            RFSL fått relativt stor frihet att fördela pengar till hbtq-organisationer
            i syd. Regeringen bör återkomma till riksdagen med förslag på
            hur stödet till hbtq-organisationer i syd kan förstärkas och göras
            mer flexibelt. Detta bör riksdagen som sin mening ge regeringen
            till känna.
          </p>
          <head xml:id="i-CXcTWCSUs4vRfw6nJQmvQK" type="h2">
            4.2 Fackliga rättigheter
          </head>
          <p xml:id="i-HJgSmyvEbNTNdFbuqSBvvr">
            När människor runt om i Nordafrika och Mellanöstern demonstrerat
            med krav på ökad frihet har den fackliga rörelsen ofta spelat
            en central roll. Runt om i regionen har facket inte bara varit
            en kraft som fört löntagarnas talan på arbetsmarknaden utan också
            en viktig samhällskraft för demokratisering. Många auktoritära
            regimer har därför med varierande framgång försökt begränsa eller
            helt förbjuda möjligheten att organisera sig fackligt. I exempelvis
            Bahrain avskedades tusentals löntagare efter att de deltagit i
            protesterna 2011 och ett flertal fackliga ledare fängslades för
            sitt stöd till demokratirörelsen. Regimen i landet har dessutom
            försökt sjösätta en ny regimvänlig fackförening för att konkurrera
            ut den nu dominerande General Federation of Bahrain Trade Unions.
          </p>
          <p xml:id="i-GoXjZdWpXcGeNX7Msc1ada">
            På hela den arabiska halvön arbetar miljoner gästarbetare som
            bl.a. hembiträden och byggnadsarbetare under svåra förhållanden
            och ofta helt utan rättsligt skydd eller möjlighet att organisera
            sig. I Qatar utgör migrantarbetare 95 procent av arbetskraften
            och de saknar rätten att organisera sig fackligt.
          </p>
          <p xml:id="i-EUJYgUY3ETJo7UD2TfiPQ4">
            Internationella fackliga samorganisationen (IFS) ger i sin årliga
            rapport om läget för de fackliga rättigheterna i världen en dyster
            bild av utvecklingen i Nordafrika och Mellanöstern. I bl.a. Algeriet
            och Marocko har fackliga aktivister fängslats. Den nya egyptiska
            konstitutionen begränsar kraftigt möjligheten att bilda fackliga
            organisationer. I Iran har fängslade fackliga aktivister utsatts
            för tortyr. I Irak gäller fortfarande arbetsmarknadslagar som
            infördes under Saddam Husseins styre och som förbjuder kollektivavtal,
            fria fackföreningar och rätten att strejka. I Syrien saknas alla
            former av arbetsrätt och alla fackliga rättigheter har avskaffats.
          </p>
          <p xml:id="i-3E4Be1nvP8JaeWjjBLNrJW">
            Genom LO/TCO:s biståndsnämnd stödjer Sverige många av regionens
            hårt trängda fackliga organisationer. Detta stöd är viktigt och
            bör utökas. Vänsterpartiet anser att regeringen ska lyfta fram
            frågor om fackliga rättigheter i dialogen med svenska företag
            som verkar i regionen. Vidare bör Sverige som enskilt land, såväl
            som medlem i EU och FN, lyfta fram de fackliga rättigheterna i
            dialogen med regionens regimer. Vad som ovan anförts om fackliga
            rättigheter och stöd till fackliga organisationer i Nordafrika
            och Mellanöstern bör riksdagen som sin mening ge regeringen till
            känna.
          </p>
          <head xml:id="i-VJsfGG3BwECmBJ2ZoTnsrQ" type="h2">
            4.3 Etniska och religiösa minoriteter
          </head>
          <p xml:id="i-TNw315HaRPsiWG712ahnhH">
            Nordafrika och Mellanöstern är en etniskt och religiöst heterogen
            region. Dagens statsbildningar är i stor utsträckning ett resultat
            av stormakternas agerande efter första och andra världskriget
            och har i liten utsträckning tagit hänsyn till befolkningens sammansättning
            eller historiska kontaktvägar. Grupper som kurder och berber är
            i dag uppdelade i flera statsbildningar, och många etniska och
            religiösa grupper har mycket begränsade möjligheter att få tala
            sitt språk och uttrycka sin kultur och religion. I motionen 2009/10:U205
            Kurdistan utvecklar vi vår syn på kurdernas situation.
          </p>
          <p xml:id="i-SBeXon2uvbzqTrHXVLrh2q">
            I många fall är diskriminering och förtryck av olika etniska
            och religiösa grupper institutionaliserat av de styrande regimerna
            sedan decennier. Men i efterdyningarna av den arabiska våren har
            vi sett hur regimer och politiska rörelser försökt politisera
            etnicitet och religion för att stärka sina egna positioner och
            splittra sina motståndare. Detta har resulterat i ökat våld mot
            en rad grupper, bl.a. kristna minoriteter i Irak, kurder i Syrien
            och kopter i Egypten. Demokratisering i regionen kommer att förutsätta
            grundliga reformer i det flesta länder för att garantera de grundläggande
            mänskliga rättigheterna för etniska och religiösa minoriteter.
          </p>
          <head xml:id="i-Hzoa8PdyB1VyMzJKWb7TZT" type="h1">
            5 EU:s relationer till regionen
          </head>
          <p xml:id="i-4qpc6RmnMntCPabSdaeR7X">
            Den arabiska våren har synliggjort dubbelmoralen i EU:s relationer
            till regionen. Man har i högtidstalen i Europa talat om mänskliga
            rättigheter, men i relationerna med Nordafrika och Mellanöstern
            har det varit de ekonomiska och politiska egenintressena som gång
            på gång vägt tyngst. Ska EU på allvar bli en kraft för fred, demokrati
            och mänskliga rättigheter så måste den s.k. grannskapspolitiken
            i grunden förändras.
          </p>
          <head xml:id="i-B2EWkqc6W4vFfNWtFsj4ci" type="h2">
            5.1 Handel och ekonomiskt samarbete
          </head>
          <p xml:id="i-M8vMHQCHBqTs82MdrBKa7X">
            EU har tecknat omfattande associeringsavtal om politiskt och
            ekonomiskt samarbete med de flesta gamla auktoritära regimerna,
            bl.a. med Tunisien, Marocko och Egypten. Under det svenska ordförandeskapet
            godkände EU ett avtal med diktaturen i Syrien och 2008 inleddes
            förhandlingar med Libyen. Men inget land har man haft så omfattande
            och djupa samarbetsavtal med som med Israel, trots att landet
            fortsätter kränka folkrätten och ignorera FN:s resolutioner.
          </p>
          <p xml:id="i-8JXnyU1d6BJPpkQ7PQHQDe">
            EU har redan avslutat två rundor med Marocko om handelsavtalet
            Deep and Comprehensive Free Trade Agreement (DCFTA). När avtalet
            är på plats kommer det att bli det mest omfattande handelsavtal
            som EU har med något land runt Medelhavet. Kommissionen har också
            mandat att inleda liknande förhandlingar med Tunisien, Egypten
            och Jordanien. Informella samtal pågår även med Gulf Cooperation
            Council, GCC, om att återuppta förhandlingarna om ett frihandelsavtal
            med EU. I GCC är bl.a. Saudiarabien, Bahrain och Förenande Arabemiraten
            medlemmar.
          </p>
          <p xml:id="i-EWPowUgtjcUyTxZdxfxxBY">
            Vänsterpartiet anser att frågor om handel och ekonomiskt samarbete
            inte kan frikopplas från frågor om folkrätt och mänskliga rättigheter.
            Sverige bör som medlem i EU verka för att kommande associerings-
            och handelsavtal ska villkoras med respekt för de mänskliga rättigheterna
            och folkrätten. Detta bör riksdagen som sin mening ge regeringen
            till känna.
          </p>
          <head xml:id="i-KfXRTctBY87tsyAf2tgYSH" type="h2">
            5.2 Migrationssamarbete
          </head>
          <p xml:id="i-VNAJULpbL3TazcupPUDzq1">
            Inom migrationspolitiken har samarbetet varit omfattande med
            länderna i Nordafrika. Den fria rörligheten i EU utvecklas på
            bekostnad av den fria rörligheten i EU:s grannstater. Länder i
            Nordafrika pressas att införa en hårdare politik för att bekämpa
            migration, baserad på den europeiska modellen med gränskontroller,
            kriminalisering, frihetsberövande och utvisning. EU:s gränskontroll
            förläggs på detta sätt på tredjeländers sjöterritorium.
          </p>
          <p xml:id="i-RP8nYEipoGDzKw1JjkXFAX">
            Så sent som 2010 framförhandlades ett ramavtal mellan EU och
            Libyen om migration, trots att Libyen inte har skrivit under FN:s
            flyktingskonvention. Gaddafi lovades 60 miljoner euro för att
            stärka kontrollen av Libyens land- och sjögränser för att samarbeta
            med EU:s gränskontrollmyndighet Frontex. Sverige var aktivt drivande
            bakom avtalet. Migrationssamarbetet med den dåvarande diktaturen
            i Libyen är tyvärr inget isolerat fall, utan synliggör snarare
            ett grundläggande problem med unionens migrationssamarbete. Sverige
            bör agera i EU för att unionens migrationssamarbete med länderna
            i Nordafrika och Mellanöstern ska ske med Genèvekonventionen och
            de mänskliga rättigheterna som grund. Detta bör riksdagen som
            sin mening ge regeringen till känna.
          </p>
          <head xml:id="i-HyH4MXWJARAW8qH15nrbNV" type="h2">
            5.3 Medelhavsunionen
          </head>
          <p xml:id="i-HMxRUcvpcGLVnBnM6qLA6Y">
            Relationerna till länderna i Nordafrika och Mellanöstern har
            formaliserats genom Medelhavsunionen. Unionen bildades 2008 på
            franskt initiativ med syfte att EU och länder runt Medelhavet
            skulle fördjupa samarbetet om ekonomi och politik. De auktoritära
            regimerna i Syrien, Tunisien och Marocko välkomnades till detta
            samarbete utan att tydliga krav på demokratiska reformer ställdes.
            Libyen erbjöds observatörsstatus och den dåvarande diktaturen
            i Egypten fick inneha ordförandeposten.
          </p>
          <p xml:id="i-CEpeaaLA2X2uoUd5YSR4s">
            Vänsterpartiet anser att det är viktigt att det finns mötesplatser
            och arenor för dialog som också inkluderar företrädare för diktaturer
            och auktoritära stater. Men det förutsätter att dessa mötesplatser
            fylls med ett politiskt innehåll. I ljuset av den arabiska våren
            finns det stora behov av att i grunden reformerna EU:s grannskapspolitik
            med Nordafrika och Mellanöstern för att öka fokus på folkrätt,
            demokrati och mänskliga rättigheter. Ett sådant reformarbete måste
            också omfatta Medelshavsunionen. Detta bör riksdagen som sin mening
            ge regeringen till känna.
          </p>
          <head xml:id="i-3HdmWuTB9ZAvTwZadka1oC" type="h1">
            6 Sveriges relationer till regionen
          </head>
          <p xml:id="i-98epGdXNENp9rhMB6QQ8iS">
            Under den arabiska våren har svenska politiker uttryckt stort
            stöd för kraven på demokratisering och respekt för de mänskliga
            rättigheterna. Genom biståndspolitiken har Sverige stött nätaktivister,
            oberoende journalister och civilsamhället. Till Syrien och flera
            av grannländerna ger Sverige ett omfattande humanitärt stöd. Men
            Sveriges röst i Mellanöstern och Nordafrika är allt annat än konsekvent.
            Exemplen är många där svenska egenintressen gått före engagemanget
            för mänskliga rättigheter. Vänsterpartiet vill att Sverige ska
            vara en konsekvent röst för frihet och mänskliga rättigheter i
            Nordafrika och Mellanöstern oavsett var, av vem eller med vilka
            motiv de mänskliga rättigheterna kränks.
          </p>
          <head xml:id="i-DucAV8dBpG6xksFFA3N2us" type="h2">
            6.1 Vapenexport
          </head>
          <p xml:id="i-CsoESoEtnEvPyoCGsoAwBr">
            Det kanske tydligaste exemplet på dubbelmoralen i Sveriges relationer
            till Nordafrika och Mellanöstern är den omfattande svenska vapenexporten
            till regionen. Mellan 2010 och 2012 exporterade Sverige krigsmateriel
            till Saudiarabien, Förenade Arabemiraten, Bahrain, Egypten, Oman,
            Kuwait, Israel, Irak, Tunisien, Algeriet, Turkiet och Jordanien.
            Flera av regionens mest auktoritära regimer har varit några av
            de absolut största köparna av svensk krigsmateriel och exporten
            till regionen har kraftigt ökat de senaste åren. Vänsterpartiet
            har motsatt sig denna export. Vi vill att den svenska vapenexporten
            till diktaturer, krigförande stater och länder som begår grova
            och omfattande brott mot de mänskliga rättigheterna ska upphöra.
          </p>
          <p xml:id="i-47fq6AMNbuD3HcJgsMtukX">
            Vänsterpartiet kommer att återkomma med konkreta förslag på hur
            vi vill reformera svensk krigsmaterielexport i samband med att
            regeringen i vår presenterar sin årliga skrivelse om den svenska
            exporten av krigsmateriel.
          </p>
          <head xml:id="i-A11v4WHzPJNEp2EXVD3qf1" type="h2">
            6.2 Handel och ekonomiskt samarbete
          </head>
          <p xml:id="i-LCZRAfDrfU395iEEwGTdCC">
            Samtidigt som de auktoritära regimerna i Syrien, Egypten och
            Jemen med våld försökt slå ner folkliga revolter understödde svenska
            myndigheter med svenska skattemedel handel med dessa regimer samt
            omfattande svenska investeringar. Bara under 2011 gick den statliga
            myndigheten Exportkreditnämnden (EKN) in och garanterade affärer
            med Nordafrika och Mellanöstern för 12,2 miljarder kronor genom
            s.k. exportkrediter.
          </p>
          <p xml:id="i-7N5kCW121G9rwhMxERwKdg">
            Den enskilt största mottagaren av svenska exportkrediter i regionen
            under den borgerliga regeringen har varit diktaturen i Iran. Mellan
            2006 och 2012 utfärdade EKN garantier för affärer med regimen
            i Teheran för hela 15,1 miljarder kronor.
          </p>
          <p xml:id="i-S8eYnmPKMHHqJrsmZJhvHT">
            Även andra statliga institutioner har agerat för att främja det
            ekonomiska utbytet med regionen. Swedfund har investerat i Irak
            och Egypten. Exportrådet har bedrivit verksamhet i Irak, Egypten
            och Tunisien. Bland annat satsade man 3,3 miljoner kronor mellan
            2008 och 2011 på att bygga upp det tunisiska exportrådet, samtidigt
            som diktatorn Ben Ali fyllde landets fängelser med oppositionella.
          </p>
          <p xml:id="i-4gvZ5RSLXPwsN8kLnRaaHk">
            Vänsterpartiet är inte emot att handel bedrivs med diktaturer,
            tvärtom finns det exempel på hur handelsblockader slagit hårt
            mot civilbefolkningen. Men vi anser att det är centralt att det
            finns tydliga kriterier för den exportfrämjande verksamheten så
            att handel och investeringar inte bidrar till kränkningar av mänskliga
            rättigheter eller stärker auktoritära regimer. Regeringen bör
            med denna inriktning skärpa kriterierna avseende mänskliga rättigheter
            för svenskt exportfrämjande. Detta bör riksdagen som sin mening
            ge regeringen till känna.
          </p>
          <head xml:id="i-APx4MD6s6ftfecpPoTY2Vy" type="h2">
            6.3 Nedrustning
          </head>
          <p xml:id="i-RtNuBMHdqTSChjkRk273Ua">
            Militär nedrustning har under en mycket lång tid varit en svensk
            profilfråga internationellt. Under den borgerliga regeringen har
            engagemanget på detta område svalnat. I ett läge då det sker en
            militär upprustning i Nordafrika och Mellanöstern och spänningarna
            ökar mellan och inom länder finns det ett stort behov av länder
            som kan driva på för nedrustning och avspänning. Ett viktigt initiativ
            skulle vara att agera för att få till stånd en zon fri från massförstörelsevapen
            i Mellanöstern. I dag är redan Latinamerika, Centralasien, Sydostasien
            och Afrika kärnvapenfria zoner. I Nordafrika har Algeriet, Tunisien
            och Libyen ratificerat African Nuclear Weapon Free Zone Treaty.
            I dag vet vi att Israel har kärnvapen och att Nato placerat kärnvapenstridsspetsar
            i Turkiet. Både Egypten och Turkiet har gett sitt stöd till idén
            om en kärnvapenfri zon i regionen. Sverige bör som enskilt land,
            såväl som medlem i EU och FN, agera för att få till stånd en zon
            fri från massförstörelsevapen i Mellanöstern. Detta bör riksdagen
            som sin mening ge regeringen till känna.
          </p>
          <head xml:id="i-Kdn4S6d9MZhK8v7z64Sxbr" type="h1">
            7 Nordafrika
          </head>
          <head xml:id="i-8wmQs9URNTwMPWqugtMyEB" type="h2">
            7.1 Marocko och Västsahara
          </head>
          <p xml:id="i-FG5Rpt2mSvy8KJQUjJfyVH">
            Sedan 1975 är stora delar av den tidigare spanska kolonin Västsahara
            ockuperad av Marocko. Ockupationen har av den internationella
            domstolen i Haag bedömts vara rättsvidrig. FN vill att det västsahariska
            folket självt ska få avgöra sin framtid i en folkomröstning. En
            folkomröstning har dock systematiskt förhalats av ockupationsmakten
            Marocko.
          </p>
          <p xml:id="i-9DGxKoHY2PJ3DPZniUJhvU">
            En stor del av befolkningen lever sedan årtionden i flyktingläger
            i Algeriet under mycket knappa förhållanden. Vi har utvecklat
            vår syn på utvecklingen i Västsahara i motion 2011/12:U208.
          </p>
          <p xml:id="i-4wQHkbZ3B91YrEt1dGVTnL">
            Genom organisationen Praktisk Solidaritet ska Sverige förmedla
            humanitärt stöd för 32 miljoner kronor till flyktinglägren 2011–2013.
            Stödet ges i form av kläder och konserver med makrill. Vänsterpartiet
            har påtalat vikten av att det svenska humanitära stödet utökas.
          </p>
          <p xml:id="i-KH8UufL8KB8JBq9R5ZDf2d">
            I de delar av Västsahara som Marocko ockuperar saknar befolkningen
            demokratiska fri- och rättigheter. Ockupationsmakten slår ned
            fredliga protester med våld och ställer de gripna inför militärdomstol.
            Marocko exploaterar också landets rika naturresurser, inte minst
            fosfat. Detta sker i strid med viljan hos det västsahariska folkets
            företrädare, befrielserörelsen Polisario.
          </p>
          <p xml:id="i-2qMrbnwyLVhQcRQfTkP911">
            Den 5 december 2012 beslutade riksdagen att Sverige snarast bör
            erkänna den Sahariska Arabiska Demokratiska Republiken (Västsahara)
            som en fri och självständig stat. Riksdagen beslutade också att
            Sverige bör verka för detta inom EU. Trots riksdagens beslut väntar
            vi fortfarande på att regeringen ska verkställa beslutet. Vänsterpartiet
            är starkt kritiskt till att regeringen förhalar riksdagens beslut
            och anser att Sverige omgående ska erkänna Västsahara.
          </p>
          <p xml:id="i-MwxmMQoCQcVCKZPQU7ou7X">
            I samband med riksdagens beslut om erkännande gjordes också en
            rad andra viktiga ställningstaganden rörande Västsahara. Riksdagen
            slog fast att Sveriges hållning ska utgå från folkrätten och rätten
            till självbestämmande för det västsahariska folket, att FN-styrkan
            Minursos mandat bör utvidgas till att också innefatta övervakning
            av situationen gällande de mänskliga rättigheterna och att ett
            eventuellt förnyat fiskeavtal med Marocko måste vara förenligt
            med folkrätten.
          </p>
          <p xml:id="i-X6NQ8cNgnZKbsZnAGREMyY">
            En central fråga framöver är att förhindra Marockos exploatering
            av västsahariska naturtillgångar. Regeringen har slagit fast att
            man inte anser att EU:s handelsavtal med Marocko är tillämpliga
            för produkter från Västsahara. EU:s handelsavtal med Marocko har
            starkt kritiserats för att vara otydligt när det kommer till västsahariska
            produkter, och varor från Västsahara märks fortfarande som om
            de vore producerade i Marocko.
          </p>
          <p xml:id="i-NFAULovJpuZbPkNaMXqisz">
            Den 24 juli i år undertecknade EU-kommissionen och Marocko ett
            nytt fiskeriavtal. Västsahara och det västsahariska folket nämns
            inte med ett ord i avtalet, som ger Marocko totalt 160 miljoner
            euro över fyra år. Sverige bör rösta mot fiskeriavtal med Marocko
            så länge detta avtal inte uttryckligen exkluderar västsahariska
            vatten. Detta bör riksdagen som sin mening ge regeringen till
            känna.
          </p>
          <head xml:id="i-FgMVEWDT8UuufWDkPdH6zd" type="h2">
            7.2 Algeriet
          </head>
          <p xml:id="i-RNe8p3nGj9Q4Z3VbYMPCee">
            Algeriet var ett av de första länderna i vilket protester bröt
            ut under den arabiska våren. Redan i slutet av december 2010 startade
            de första protesterna. Men till skillnad från många andra länder
            i regionen blev aldrig protesterna lika omfattande. Det finns
            flera förklaringar till det. Algeriet har redan inlett en demokratisering,
            och respekten för de mänskliga rättigheterna är starkare än i
            många av regionens andra länder. Landets regering valde dessutom
            att bemöta protesterna med reformer, bl.a. genom att häva landets
            19 år långa undantagstillstånd och reformera landets vallag.
          </p>
          <p xml:id="i-5YBZDcLk6SNCq7DF7KEtXX">
            Men en central förklaring till att protesterna aldrig fick samma
            omfattning i Algeriet är också landets moderna historia. 1991
            vann islamistiska räddningsfronten FIS första omgången i landets
            parlamentsval. Regimen svarade med att ställa in den andra omgången
            av valet och att förbjuda FIS, med ett tydligt stöd från bl.a.
            EU och USA. Regimens agerande ledde till ett blodigt inbördeskrig
            som under 90-talet krävde mer än 150 000 liv. Detta inbördeskrig
            är fortfarande ett öppet sår i Algeriet. Genom sitt stöd till
            att parlamentsvalen aldrig genomfördes i Algeriet 1991 så har
            också omvärlden ett ansvar för det blodiga inbördeskriget. Detta
            borde vara en lärdom när EU nu förhåller sig till val i andra
            delar av regionen. Ska EU vara en kraft för demokrati och fred
            behöver man stödja civilt styre och demokratiska val oavsett vem
            som vinner valen.
          </p>
          <p xml:id="i-GWj5sW9G1vgizNJtVsTmTs">
            Algeriet har sedan millennieskiftet utvecklats till en av de
            viktigaste politiska och ekonomiska aktörerna i regionen och i
            Afrikanska unionen. Banden mellan Algeriet och Sverige är samtidigt
            starka. Redan 1729 undertecknades ett handelsavtal mellan Algeriet
            och Sverige. Sverige var också det enda landet i västvärlden som
            röstade för Algeriets självständighet i FN:s generalförsamling
            1959. Samtidigt har den borgerliga regeringen visat ett mycket
            svagt intresse för landet. Vänsterpartiet ser att det finns goda
            möjligheter att fördjupa och bredda både de politiska och ekonomiska
            kontakterna med Algeriet.
          </p>
          <head xml:id="i-MVNovFpy787zMMJz4CFHbE" type="h2">
            7.3 Tunisien
          </head>
          <p xml:id="i-8sSW7RqV8b8vmW4YRTfGnE">
            I januari 2011 spreds folkliga protester snabbt över Tunisien,
            drivna av ett djupt missnöje med president Ben Alis auktoritära
            styre. Som i flera andra länder spelade landets arbetarrörelse,
            fackföreningar och studenter en avgörande roll i protesterna.
            Den 14 januari avgick Ben Ali och flydde landet.
          </p>
          <p xml:id="i-fwJ7SS8FR16771CB94e9k">
            I oktober 2011 genomfördes demokratiska parlamentsval som vanns
            av det moderata islamistspartiet Ennahda. I december samma år
            utsågs Moncef Marzouki från det sekulära socialdemokratiska partiet
            CPR till president.
          </p>
          <p xml:id="i-Mee8Q3hP73ZcH1tpUCopck">
            Tunisien är det land som kommit längst i sin demokratiska övergång
            bland de länder som omfattades av den arabiska våren. Det innebär
            inte att man saknar utmaningar. Frågor om religionens roll i politiken,
            pressfrihet och frågor om kvinnors rättigheter skapar konflikter.
            Flera företrädare för landets vänster, som starkt kritiserat Ennahdas
            styre, har också mördats: bland annat Chokri Belaïd som ledde
            vänsteralliansen Mouvement des patriotes démocrates.
          </p>
          <p xml:id="i-UvHkQg1PDzM8p8avJ5n4ED">
            Avgörande för om demokratiseringen av Tunisien ska lyckas eller
            inte kommer att vara hur landets nya konstitution kommer utformas.
            Arbetet med att ta fram en ny konstitution pågår. Men bl.a. Amnesty
            International har kritiserat de utkast som tagits fram för att
            inte fullt ut respektera mötes- och yttrandefriheten samt för
            att inte garantera domstolarnas självständighet. Det är nu avgörande
            att omvärlden stödjer arbetet med att ta fram en ny konstitution
            för att garantera att de mänskliga rättigheterna respekteras,
            att militärens makt begränsas och kvinnors rättigheter garanteras.
            Därför bör Sverige som enskilt land, såväl som medlem i EU och
            FN, i enlighet med ovan, understödja arbetet med en ny tunisisk
            konstitution. Detta bör riksdagen som sin mening ge regeringen
            till känna.
          </p>
          <head xml:id="i-SBm1ro1SqE7UisHstRHXq7" type="h2">
            7.4 Libyen
          </head>
          <p xml:id="i-Ket7oKx2PUhYpGAq2soyQH">
            Den 15 februari 2011 bröt protester ut i den libyska staden Benghazi
            efter att människorättsaktivisten Fathi Terbil hade fängslats.
            Protesterna var mest omfattande i landets östra delar, men spred
            sig även till huvudstaden Tripoli. Protesterna riktades mot Muammar
            Gaddafis regim, en regim som måste betraktas som en av regionens
            mest auktoritära.
          </p>
          <p xml:id="i-21yDTa43jv3BvG3vk6uXBg">
            Sedan Gaddafi tagit makten 1969 infördes en diktatur där all
            makt i realiteten samlades hos Gaddafi själv och där politiska
            partier, fri media, fackföreningar och andra fristående organisationer
            förbjöds. Trots det hade många västländer, inklusive Sverige,
            goda relationer till Libyen under det senaste decenniet. 2010
            försökte exempelvis handelminister Ewa Björling sälja ett övervakningssystem
            till regimen vid sitt besök i landet. Det svenska oljebolaget
            Lundin Oils tecknade 2000 ett projektlåneavtal med två regimkontrollerade
            libyska banker för att kunna investera i två libyska oljekällor.
          </p>
          <p xml:id="i-Rsj3a1LTM6k4Z69kpMdhNX">
            När upproret bröt ut besvarade regimen demonstrationerna och
            kraven på reformer med ett urskillningslöst våld, vilket kastade
            landet in i ett inbördeskrig. Efter att regimen satt in stridsflyg
            och pansarförband mot oppositionen godkände FN:s säkerhetsråd
            resolution 1973, som sanktionerade införandet av en flygförbudszon
            över Libyen.
          </p>
          <p xml:id="i-VpdDB9y84DufHgcwEue7ot">
            När riksdagen 1 april 2011 beslutade att svenska Jas Gripenplan
            skulle delta i upprätthållandet av flygförbudszonen över Libyen
            stödde Vänsterpartiet detta förslag. Men den Natoledda insatsen
            kom snart att frångå sitt FN-mandat om att skydda civila och i
            stället inriktas på att försöka understödja oppositionens väpnade
            kamp för att avsätta regimen. När riksdagen skulle förlänga den
            svenska insatsen i juni 2011 röstade därför Vänsterpartiet mot
            en förlängning.
          </p>
          <p xml:id="i-3SZaa7ibVDczicEYN3YLFn">
            I oktober 2011 tillfångatogs och dödades Gaddafi. Därefter förklarades
            inbördeskriget som formellt avslutat. Drygt 30 000 libyer hade
            då dödats. Hur många av dessa libyer som dödades i de Natoledda
            bombanfallen är fortfarande oklart.
          </p>
          <p xml:id="i-F4dtu8QxQxiv9BZSNXqPF6">
            Att Gaddafis regim föll innebar varken ett slut på våldet eller
            fullvärdig demokratisering. När den libyska regimen kollapsade
            spreds mycket av landets enorma vapendepåer. Libyska vapen används
            i dag i Syrien och spelade en avgörande roll i det väpnade upproret
            i Mali 2012. Våldet har också i viss utsträckning fortsatt i Libyen,
            inte minst p.g.a. oenighet mellan de olika miliser som störtade
            Gaddafi. Försöken att bygga upp demokratiska institutioner har
            stött på många utmaningar och den nya centralregeringen är fortfarande
            svag.
          </p>
          <p xml:id="i-6JJ4Hz8GTZZ9sidTJDYwJS">
            Sverige har hitintills stött försöken till demokratiska val genom
            UNDP och Carter Center. Vänsterpartiet anser att Sverige har ett
            större ansvar än så. Eftersom vårt land var ett av dem som aktivt
            deltog i störtandet av den tidigare regimen har Sverige i dag
            ett ansvar att aktivt stödja försöken att lägga grunden för en
            verklig demokratisering av Libyen. Regeringen bör återkomma till
            riksdagen med förslag på hur Sverige som enskilt land, såväl som
            medlem i EU och FN, aktivt kan bidra till demokratisering och
            stabilitet i Libyen. Detta bör riksdagen som sin mening ge regeringen
            till känna.
          </p>
          <head xml:id="i-CJp4xKLxueTw2wa2NfFrvG" type="h2">
            7.5 Egypten
          </head>
          <p xml:id="i-YMMETKmn7cWxEXMLX8VCW3">
            Den 25 januari 2011 bröt omfattande folkliga protester ut i Egypten
            mot Hosni Mubaraks regim. Protesterna spred sig snabbt över landet
            och resulterade i att Mubarak tvingades avgå 11 februari. Protesterna
            var ett uttryck för ett brett folkligt missnöje med regimens auktoritära
            styre, den stagnerade ekonomin, arbetslösheten och de allt svårare
            levnadsförhållandena för många egyptier. Egyptens arbetarrörelse,
            studenter och liberala krafter spelade en central roll i upproret.
            Även den egyptiska kvinnorörelsen hade en framträdande roll.
          </p>
          <p xml:id="i-FCaGCctXayf8gXCqRnh7Hm">
            Efter Mubaraks fall tog militären de facto makten och genomförde
            redan i mars 2011 en folkomröstning om en ny konstitution med
            stöd av bl.a. Muslimska brödraskapet. De krafter som lett revolten
            tidigare under året motsatte sig den nya konstitutionen.
          </p>
          <p xml:id="i-YHQJr6EDZMNd39RLQGSm1m">
            I november 2011 genomfördes parlamentsval och i juni 2012 vann
            Muslimska Brödraskapets Mohammed Mursi presidentvalet. Under våren
            2013 växte protesterna mot Mursis styre och i juni hade protesterna
            blivit så omfattande att det var en fråga om tid innan Mursi skulle
            tvingas avgå. I detta läge genomförde militären en kupp den 3
            juli och tog själv makten.
          </p>
          <p xml:id="i-9mxsbfMMPx1Ro97eaeikyW">
            Efter kuppen har våldet eskalerat. Anhängare till Muslimska brödraskapet
            som motsatt sig kuppen har mötts med våld och övergrepp. Samtidigt
            har grupper i det egyptiska samhället som uppfattas som anhängare
            till kuppen, exempelvis landets kopter, drabbats av ett flertal
            attacker.
          </p>
          <p xml:id="i-QwFx7fxMczsqku5qJAi1GN">
            Egypten är ett land som står inför mycket stora utmaningar. Skyddet
            för de mänskliga rättigheterna är svagt, det saknas starka civila
            institutioner och ekonomin har sedan decennier stagnerat. Kränkningarna
            av kvinnors rättigheter är mycket utbredda, bl.a. beräknas så
            många som 90 procent av landets kvinnor vara könsstympade. Samtidigt
            har landet blivit en bricka i ett betydligt större spel där grannländer
            och stormakter satt sina intressen före det egyptiska folkets
            bästa.
          </p>
          <p xml:id="i-8nKiC4uyjCd1SMJWdBektf">
            För att ett inbördeskrig i Egypten ska kunna undvikas krävs nu
            en återgång till civilt styre, att demokratiska val kan genomföras
            och att militärens politiska inflytande begränsas. I en sådan
            process är det viktigt att de demokratiska krafterna stöds. Landets
            arbetar- och kvinnorörelse måste kunna verka. Därför bör Sverige
            som enskilt land, såväl som medlem i EU och FN, arbeta för en
            återgång till civilt styre och demokratiska val i Egypten. Detta
            bör riksdagen som sin mening ge regeringen till känna.
          </p>
          <head xml:id="i-PHpEfG1cwpBAiS9mU8KDpr" type="h1">
            8 Mellanöstern
          </head>
          <head xml:id="i-32YSpmt4h6DzNHoFcuGmte" type="h2">
            8.1 Israel och Palestina
          </head>
          <p xml:id="i-69vakSVbkNoW4AuiNwLE2D">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades grogrunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat delar av Gazaremsan,
            Västbanken och östra Jerusalem i strid med folkrätten.
          </p>
          <p xml:id="i-WAkMedTEt7zX7fFuiY2JKH">
            Konflikten mellan Israel och Palestina är inte en konflikt mellan
            jämlika parter. Israel, en av världens största krigsmakter vars
            militärapparat understöds av USA, har ett större ansvar enligt
            folkrätten i egenskap av ockupationsmakt. Samtidigt är det viktigt
            att understryka att folkrättens regelverk, bl.a. förbudet mot
            attacker mot civila, omfattar samtliga parter.
          </p>
          <p xml:id="i-9YrbHJ62hHsqy6LuQUMJLQ">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider och den mur som sedan
            länge har fördömts av FN fortsätter att byggas. Antalet illegala
            bosättningar på ockuperad mark fortsätter att växa trots löften
            om motsatsen och fördrivningen av palestinier från östra Jerusalem
            ökar. Israel fortsätter att arrestera, fängsla, tortera och i
            vissa fall döda dem som står upp mot ockupationen. Ingen fred
            tycks vara i sikte, och så länge Israel vägrar att respektera
            palestiniernas mest grundläggande mänskliga rättigheter kommer
            inte fred att vara möjlig att uppnå.
          </p>
          <p xml:id="i-Aqipae1vkpgncBe383dt44">
            Genom sina konsekventa brott mot folkrätten framstår Israel som
            genuint ointresserat av att upphäva den ockupation av palestinsk
            mark som pågått i årtionden. Ett hävande av ockupationen är nyckeln
            till en varaktig fred i Mellanöstern. Vänsterpartiet anser att
            Israel måste dra sig tillbaka från ockuperat område, att bosättningarna
            måste utrymmas och att en fri och demokratisk palestinsk stat
            bör upprättas inom 1967 års gränser.
          </p>
          <p xml:id="i-R3TzcYC2d5gi4e3vQ8Ftk9">
            Vänsterpartiets utgångspunkt är folkrätten och respekten för
            de mänskliga rättigheterna. Därför har vi uppmärksammat och fördömt
            Israels grova och omfattande brott mot de mänskliga rättigheterna
            både i och utanför riksdagen. Vi har samtidigt inte tvekat att
            ta avstånd från de brott mot folkrätten och de mänskliga rättigheterna
            som begåtts av palestinska grupper. Vänsterpartiet har även varit
            starkt kritiskt mot den borgerliga regeringens agerande; vi ser
            att Sverige skulle kunna spela en betydligt större roll i Mellanöstern
            genom att vara en tydlig och konsekvent röst för folkrätten och
            för ett fritt och demokratiskt Palestina. I motion 2011/12:U202
            har vi utvecklat våra förslag på hur Sverige kan agera för ett
            fritt Palestina.
          </p>
          <p xml:id="i-7rM17ntq18SLQsGsW7zhq4">
            USA:s utrikesminister John Kerry försöker nu återstarta fredssamtal
            mellan Israel och den palestinska myndigheten. Ska dessa samtal
            vara framgångsrika måste alla relevanta parter inkluderas i processen
            och utgångspunkten vara en tvåstatslösning utifrån 1967 års gränser.
          </p>
          <p xml:id="i-GCChjWr9kbrLgxvBZb2TR3">
            Det är också viktigt att Sverige i både ord och handling ger
            sitt stöd till en tvåstatslösning. Att Sverige tillhörde det fåtal
            länder som i oktober 2011 röstade mot att Palestina skulle få
            bli medlem i FN-organet Unesco skapar frågetecken runt Sveriges
            position. Sverige bör nu se till att införa en tydlig ursprungsmärkning
            av produkter som producerats på israeliska bosättningar på ockuperad
            mark och garantera att svenska exportkrediter och andra former
            av exportstöd inte främjar investeringar i sådana bosättningar.
            Sverige bör också, likt majoriteten av världens stater, erkänna
            Palestina som en självständig stat. Detta bör riksdagen som sin
            mening ge regeringen till känna.
          </p>
          <head xml:id="i-JuCbxA66BBckZWmihZrrFF" type="h2">
            8.2 Syrien
          </head>
          <p xml:id="i-E7e73mH4UbP6R1gCK7PmmZ">
            Protesterna mot regimen i landet inleddes i januari 2011. I mitten
            av mars hade protesterna spridit sig över stora delar av landet,
            och i landets större städer samlades hundratusentals människor
            med krav på president Bashar al-Assads avgång, demokratiska reformer
            och social rättvisa. Protesterna var breda, folkliga och fredliga
            men bemöttes med våld och grova övergrepp från regimens sida.
          </p>
          <p xml:id="i-K7SChGakHgimBdTq76uLyf">
            I slutet av 2011 utbröt väpnande strider mellan regimen och beväpnade
            grupper inom den brokiga oppositionen. Striderna har därefter
            eskalerat och spridit sig till stora delar av landet. Motståndet
            mot regimen i Damaskus är brett och brokigt. Övergrepp har begåtts
            av flera av de stridande parterna. Men huvudansvaret för det upptrappade
            våldet vilar på regimen genom dess förtryck och brutala svar på
            oppositionens inledande demonstrationer. De krigsförbrytelser
            som har begåtts bör utredas av ICC, Internationella brottmålsdomstolen,
            oavsett vilken gruppering som misstänks ha begått övergreppen.
          </p>
          <p xml:id="i-A1pgnS8U5yUK1Pf1zExhwE">
            Sedan juli 2012 klassar Internationella rödakorskommittén stridigheterna
            i Syrien som ett inbördeskrig. Enligt UNHCR har mer än två miljoner
            syrier flytt landet, 97 procent av dessa flyktingar lever i dag
            i grannländerna under ofta svåra omständigheter. Enligt OCHA lever
            ytterligare 4,25 miljoner syrier som internflyktingar i landet.
            Behoven av humanitär hjälp är enorma. Det är centralt att omvärlden
            lever upp till sina löften och att parterna i Syrien såväl som
            i grannländerna garanterar att den humanitära hjälpen kan nå alla
            behövande.
          </p>
          <p xml:id="i-5eSWgVtB5BmG3sg5CdnQT1">
            Det finns inte någon militär lösning på krisen i Syrien. Därför
            har Vänsterpartiet motsatt sig ett militärt angrepp mot Syrien
            och förespråkat ett internationellt vapenembargo mot Syrien. Det
            är bara genom en politisk process som kriget och våldet långsiktigt
            kan upphöra. FN:s medlemsstater behöver enas om ett gemensamt
            svar med krav på att de ansvariga för krigsförbrytelser ska ställas
            inför rätta och att parterna ska tvingas till förhandlingsbordet.
            En politisk lösning behöver inkludera en demokratisk övergång,
            att Assad lämnar över makten och att Syriens olika etniska och
            religiösa grupper får sina rättigheter garanterade. Men en förutsättning
            för fred är också att länder som Ryssland, Iran, Saudiarabien
            och USA slutar underblåsa konflikten genom att pumpa in stöd till
            sina respektive allierade i Syrien. Sverige bör som enskilt land,
            såväl som medlem i EU och FN, agera för att en politisk process
            för fred i Syrien ska komma till stånd. Detta bör riksdagen som
            sin mening ge regeringen till känna.
          </p>
          <head xml:id="i-CdXD6CW9b1QntLiCpPnTFb" type="h2">
            8.3 Turkiet
          </head>
          <p xml:id="i-JgG2FCkfsVgoXYu7JSeeg4">
            Utvecklingen i Turkiet färgas fortfarande i hög utsträckning
            av landets turbulenta och blodiga moderna historia. Det omfattande
            förtrycket av kurderna, militärens kupper 1960, 1971, 1980 och
            1997 samt folkmordet 1915 på armenier, assyrier/syrianer, kaldéer
            och pontier kastar fortfarande sina långa skuggor över det moderna
            Turkiet.
          </p>
          <p xml:id="i-8SzUSp1AVHJvYCfTFwTPbv">
            Utvecklingen i Turkiet är i dag splittrad och motsägelsefull.
            Militärens makt har begränsats, vissa tv- och radiokanaler har
            tillåtits sända på kurdiska och landet är ett av dem som kommit
            längst i regionen när det kommer till demokratisering samt kvinnors
            och hbtq-personers rättigheter. Samtidigt fortsätter åtal att
            väckas mot aktivister, advokater, journalister och författare
            som inte begått något annat brott än att uttrycka sina åsikter.
            En av de tusentals som åtalats är människorättsaktivisten Muharrem
            Erbey. Han åtalades bl.a. för ett tal han höll i Sveriges riksdag
            om de mänskliga rättigheterna i Turkiet.
          </p>
          <p xml:id="i-ChRojZdTC9dxWSnXSa64HZ">
            Kurderna och andra etniska och religiösa grupper i Turkiet har
            fortfarande begränsade möjligheter att få uttrycka sin kultur,
            sin religion och använda sitt språk. Från regeringen har det de
            senaste åren väckts förslag om att inskränka aborträtten, fackligt
            aktiva åtalas fortfarande för sitt fackliga engagemang och hatbrotten
            mot hbtq-personer är vanligt förekommande. Vänsterpartiet har
            i motion 2011/12:U206 mer utförligt beskrivit vår syn på utvecklingen
            i Turkiet.
          </p>
          <p xml:id="i-CM9LuCvZfpNVpc8LwMiqSA">
            Den 27 maj i år inleddes fredliga protester i Istanbul mot myndigheternas
            planer på att riva delar av Taksim Geziparken. Därefter spred
            sig protesterna snabbt. I nästan samtliga turkiska provinser har
            protester förekommit under försommaren. Protesterna visar att
            det finns ett brett, men också brokigt, missnöje med premiärminister
            Recep Erdogans regering.
          </p>
          <p xml:id="i-3GmV8QqL5FP7CVEym4xSWy">
            I dag pågår samtal mellan den turkiska regeringen och PKK om
            en fredlig lösning på landets långvariga konflikter. Som ett led
            i fredsprocessen har PKK utlyst vapenvila och börjat dra tillbaka
            sina militära styrkor från Turkiet.
          </p>
          <p xml:id="i-PLHLhDTYnbgDMMiwvTEED7">
            Centralt i den pågående fredsprocessen är diskussionerna om en
            reformering av Turkiets grundlag. Konstitutionen ses av många
            som ett av de största hindren mot att Turkiet slutgiltigt ska
            kunna förvandlas från en stat med auktoritära inslag till en sann
            demokrati som präglas av rättssäkerhet och respekt för alla medborgares
            mänskliga rättigheter. Bland annat behöver Turkiet ta bort alla
            inskränkningar i yttrandefrihet och föreningsfrihet, men också
            genomföra radikala reformer vad gäller bemötandet av minoriteter.
            Diskriminering gentemot minoriteters rättigheter, både språkliga
            och kulturella, måste förbjudas. En ny konstitution måste garantera
            att militären ställs under civil kontroll.
          </p>
          <p xml:id="i-Jp9xF35dEJsKW9oA9jt3tJ">
            Ett möjligheternas fönster har nu öppnats i Turkiet genom fredssamtalen
            mellan regeringen och PKK. Det har avgörande betydelse att omvärlden
            nu ger försöken till fredsprocess sitt stöd och understödjer de
            reformer som är nödvändiga för att Turkiet ska bli en fullvärdig
            demokrati. Sverige bör i de bilaterala kontakterna med den turkiska
            regeringen, och även i egenskap av medlemsland i EU, verka för
            att Turkiet ska genomföra nödvändiga demokratiska reformer av
            sin konstitution. Detta bör riksdagen som sin mening ge regeringen
            till känna.
          </p>
          <head xml:id="i-W6jqmAcRRBcikK6fmrpk47" type="h2">
            8.4 Irak
          </head>
          <p xml:id="i-GZZWNtbegejuA7idNvAMBn">
            Irak är ett land vars moderna historia kantats av diktatur, konflikt
            och oroligheter. Saddam Husseins tyranni, kriget med Iran, invasionen
            av Kuwait (med det efterföljande första Gulfkriget) satte sin
            prägel på landet under 80- och 90-talen. Efter attackerna i USA
            den 11 september 2001 invaderade amerikanska trupper landet i
            strid med folkrätten. Efter den USA-ledda invasionen vidtog en
            brutal ockupation av Irak. Bombningar med civila dödsoffer, systematisk
            tortyr, mord och våldtäkter blev näst intill dagliga inslag. De
            numera ökända bilderna från Abu Ghraibfängelset, som visar amerikanska
            soldater som förnedrar och torterar irakiska interner, är en påminnelse
            om ockupationens grymhet. I motion 2011/12:U205 har Vänsterpartiet
            mer utförligt beskrivit sin syn på utvecklingen i Irak.
          </p>
          <p xml:id="i-9v8y9HpCXtLgRZXSmhonDg">
            Fortfarande är Irak ett land som präglats av USA:s ockupation,
            även om den nu är formellt avslutad. Institutionerna är svaga
            och tilltron till regeringen är svag. Tortyr är fortfarande vanligt
            förekommande och möjligheten att arbeta fackligt ytterst begränsad.
            Våldet är fortfarande utbrett och drabbar hela det irakiska samhället.
            Kristna och hbtq-personer är exempel på två grupper som drabbats
            hårt av våld och attacker de senaste åren. Det blodiga inbördeskriget
            i Syrien har också bidragit till en försämring av säkerhetsläget
            i Irak. Enligt UNHCR fanns den 3 september 168 000 syriska flyktingar
            i Irak.
          </p>
          <p xml:id="i-LD3VnULttawsVeZE6Jdsjs">
            I de självstyrande kurdiska områdena i norra Irak/irakiska Kurdistan
            är utvecklingen delvis en annan. Här har kurderna betydligt större
            möjligheter att uttrycka sin kultur och använda sitt språk än
            i grannländerna och säkerhetsutvecklingen har varit betydligt
            bättre. Samtidigt var det i dessa områden som de största demonstrationerna
            genomfördes 2011 som en del av den arabiska våren med krav på
            krafttag mot korruption och politiska reformer.
          </p>
          <p xml:id="i-JRAVZVofi8Y994tNeTumZV">
            Vänsterpartiet anser att FN bör tillsätta en speciell rapportör
            för Irak som bl.a. ska få i uppdrag att övervaka utvecklingen
            för de mänskliga rättigheterna i landet. En sådan rapportör fanns
            fram till 2003, men avskaffades efter det USA-ledda anfallskriget
            mot landet. Sverige bör som medlem i FN aktivt verka för att en
            FN-rapportör för Irak tillsätts. Detta bör riksdagen som sin mening
            ge regeringen till känna.
          </p>
          <head xml:id="i-9x19KJ82AGdDiNWDZ8D2C9" type="h2">
            8.5 Iran
          </head>
          <p xml:id="i-RXyTHERrbfgHusKqtE4PL">
            Revolutionen i Iran 1979 väckte hoppet om en demokratisering,
            men resultatet blev i stället en stenhård diktatur. Brotten mot
            de mänskliga rättigheterna är många och omfattande. Vänsterpartiet
            har under en lång tid uppmärksammat situationen i Iran. Vi har
            i motioner, interpellationer, skriftliga frågor och på demonstrationer
            vid en lång rad tillfällen protesterat mot regimens övergrepp
            mot bl.a. etniska minoriteter, kvinnor, fackföreningsaktiva och
            hbtq-personer. I motion 2012/13:U206 presenterade Vänsterpartiet
            flera förslag om hur vi vill att Sverige ska verka för ett fritt
            och demokratiskt Iran.
          </p>
          <p xml:id="i-RidwsjeCPgYFSd3raArYXH">
            Förtrycket drabbar alla delar av det iranska samhället. Förtrycket
            av kvinnor i Iran är i dag institutionaliserat och genomsyrar
            hela samhället, inklusive lagstiftningen. Under den rådande regimen
            behandlas kvinnor som en andra klassens medborgare. Kvinnor har
            inte samma rättigheter som män vad gäller äktenskap, skilsmässa,
            vårdnaden av barn eller i arvsrätten. Iran är fortfarande ett
            av de länder som avrättar hbtq-personer. Den 4 september 2011
            avrättades t.ex. tre män i Karounfängelset i Ahvaz för sodomi.
          </p>
          <p xml:id="i-MqT7vPQRiE42oKN1ngJ2tG">
            Det är inte tillåtet att organisera sig i eller starta fria och
            oberoende fackföreningar i Iran och någon strejkrätt existerar
            inte. Trots det förekommer strejker och försök att bilda fria
            och oberoende fackföreningar. Regimen har bemött detta med en
            allt grövre repression. Ett stort antal av landets politiska fångar
            är fackligt aktiva.
          </p>
          <p xml:id="i-UMj8QPeGixbfgm2Bgg4bdr">
            Irans etniska minoriteter, såsom bl.a. kurder, azerier, araber
            och balucher, utsätts för en omfattande diskriminering och deras
            möjligheter att uttrycka sitt språk, sin kultur och sin identitet
            är begränsade. Krav från de etniska minoriteterna på respekt för
            deras rättigheter möts med omfattande förföljelser, fängslanden
            och dödsstraff. Religionsfriheten är ytterst begränsad i Iran.
            Sunnimuslimer, bahaier och andra religiösa minoriteter möter stort
            motstånd från regimen i sina försök att uttrycka sin tro.
          </p>
          <p xml:id="i-ESAsh1F8ECxvMAtwshnoa1">
            Vänsterpartiets vision är en värld utan kärnvapen. Vi kämpar
            därför för att de nuvarande kärnvapenmakterna ska avveckla sina
            innehav och motsätter oss att fler länder skaffar sig kärnvapenkapacitet.
            Vänsterpartiet motsätter sig därför att Iran skaffar sig kärnvapen.
          </p>
          <p xml:id="i-9BNY8pLEkFdvNEB9KdLXoE">
            Vänsterpartiet anser att frågan om kärnvapenspridning behandlas
            bäst inom FN. Vi vill stärka IAEA och att Sverige tydligt ska
            agera för att öka respekten för icke-spridningsavtalet NPT. Iran
            har undertecknat NPT och världssamfundet måste nu agera enat för
            att förmå Iran att leva upp till sina åtaganden under avtalet.
            Vi vill se en zon fri från massförstörelsevapen i Mellanöstern.
          </p>
          <p xml:id="i-7ffYDPRJQdkUrQ22kyEqhi">
            Det finns krafter i USA och Israel som använt det iranska nukleära
            programmet som argument för att förespråka en väpnad attack mot
            Iran. Vänsterpartiet motsätter sig tydligt varje tanke på ett
            militärt angrepp på Iran.
          </p>
          <p xml:id="i-V9DEjAPn66Kji8VqVzJvEk">
            Den 14 juni hölls presidentval i Iran som vanns av Hassan Rohani.
            Valet var inte demokratiskt. Av över 700 anmälda kandidater tillät
            Väktarrådet bara åtta att ställa upp. De män som tilläts ställa
            upp hade visserligen lite olika profil, men ingen av dem förespråkade
            några större förändringar av det politiska systemet i Iran.
          </p>
          <p xml:id="i-KXNYec5HGCVGH7RKPsjSGo">
            Sveriges politik mot Iran måste bygga på de mänskliga rättigheterna
            och det iranska folkets rätt att i fria och demokratiska val välja
            sina ledare och i vilken riktning landet ska gå. En sådan politik
            får inte skymmas av ekonomiska egenintressen. Tyvärr har Sveriges
            hållning inte alltid varit konsekvent och trovärdig. Fortfarande
            avvisas flyktingar som flytt undan regimens förtryck i Iran. Genom
            de svenska myndigheternas exportfrämjande verksamhet stöds svenska
            företag som investerar i Iran.
          </p>
          <p xml:id="i-iSy9WKi43R3oqeHGtf1Z1">
            Iran har varit den enskilt största mottagaren av svenska exportkrediter
            i regionen under den borgerliga regeringen. Mellan 2006 och 2012
            utfärdade EKN garantier för affärer med regimen i Teheran för
            mer än 15 miljarder kronor. I dag är drygt 90 svenska företag
            verksamma i Iran, bl.a. ABB, Tetra Pak, Alfa Laval och Ericsson.
            Efter de folkliga protesterna 2009 uppmärksammade nyhetsbyrån
            Bloomberg att svenska Ericsson och brittiska Creativity Software
            sålt övervakningsutrustning till Iran. Enligt oppositionella i
            Iran bidrog utrustningen från Ericsson till att regimen kunde
            spåra upp människor som deltagit i protesterna genom deras telefonsamtal,
            sms och mail. Det är avgörande att även det svenska näringslivet
            agerar i enlighet med målsättningarna om en ökad respekt för de
            mänskliga rättigheterna, inklusive de fackliga rättigheterna.
            Svensk handel och investeringar får aldrig bidra till att stärka
            regimens grepp om Iran. Den svenska regeringen bör inleda en dialog
            med de svenska företag som är verksamma i Iran avseende de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <head xml:id="i-VJ9DMtL2nzodY4z75cupet" type="h2">
            8.6 Bahrain
          </head>
          <p xml:id="i-3c8Th3ybozpY37mKLa5wED">
            I februari 2011 utbröt folkliga protester i Bahrain med krav
            på större frihet, social rättvisa och politiska och konstitutionella
            reformer. Regeringen svarade hårt och skoningslöst med våld och
            övergrepp. Trots det fortsatte protesterna med krav på en ny konstitution,
            en demokratiskt vald regering, en mer rättvis fördelning av landets
            tillgångar och frigivning av alla politiska fångar. Mycket tyder
            på att protesterna och de krav som restes hade ett brett folkligt
            stöd från folkrörelser och fackliga organisationer, från både
            sunni- och shiamuslimer och från män och kvinnor i Bahrain.
          </p>
          <p xml:id="i-AipRgkH6wtBV5g3NK1hgvG">
            Demonstrationerna växte sig allt starkare under våren. Bahrains
            grannland Saudiarabien sände då in stridsvagnar och Bahrains kung
            införde undantagstillstånd och gav de väpnade styrkorna tillstånd
            att använda de åtgärder som krävdes för att stoppa upproret. Följden
            blev många dödade och skadade.
          </p>
          <p xml:id="i-LAoXADV9uG1tp6zhZRBKik">
            Amnesty International beskriver utvecklingen i Bahrain på följande
            sätt.
          </p>
          <p xml:id="i-YCkC77zN7TY9tTLkrvCAp5">
            Kort sagt, situationen för mänskliga rättigheter i Bahrain försämrades
            betydligt under 2011 med försöken att krossa proteströrelsen i
            februari och mars. Till viss del verkar det som om proteströrelsen
            var ett offer för regionala och internationella kapitalintressen
            och politiska intressen, bland annat i USA, som upprätthåller
            en stor flottbas i Bahrain. De starka krafter som stöder den styrande
            Al Khalifa-familjen gjorde lite för att stoppa den bahrainska
            regeringen som med hjälp av våldsamma metoder försökte behålla
            status quo. Detta resulterade i nya övergrepp och den utbredda
            användningen av vissa metoder som inte setts på många år och som
            har förvärrat den farliga polariseringen i Bahrain.
          </p>
          <p xml:id="i-E3A1yxPeV8RVR6tCeCCPhj">
            Vänsterpartiet delar denna beskrivning av utvecklingen i landet.
          </p>
          <p xml:id="i-46kCd1VJ6HjryTMDqdHhAN">
            En del i regimens repression mot de folkliga protesterna har
            varit massarresteringar. Bland annat greps ett stort antal sjuksköterskor
            och läkare av regimen för att de gett skadade demonstranter och
            oppositionella läkarvård. Även 13 av landets framstående människorättsaktivister
            fängslades. En av dessa är den svenske medborgaren Mohammed Habib
            al-Muqdad, som dömdes till livstids fängelse för sitt deltagande
            i de folkliga protesterna. Han dömdes först i en militärdomstol
            och i september 2012 fastställdes domarna i en appellationsdomstol.
            Bland annat Amnesty har betecknat al-Muqdad och de övriga fängslade
            som samvetsfångar.
          </p>
          <p xml:id="i-SnGonunWXthQhd72rXA2RN">
            Medan utvecklingen i länder som Syrien och Libyen fått stor uppmärksamhet
            i Sverige och övriga EU har regimens grova och omfattande övergrepp
            i Bahrain mötts med tystnad. Medan EU har infört vapenembargo
            mot Syrien fortsatte Sverige under 2011 att exportera vapen till
            både Bahrain och Saudiarabien. Vänsterpartiet anser att Sveriges
            vapenexport till diktaturer bör upphöra. Sverige bör i EU såväl
            som i FN verka för ett vapenembargo mot Bahrain. Detta bör riksdagen
            som sin mening ge regeringen till känna.
          </p>
          <head xml:id="i-ScxhtE73igjtMsxr5f5UMe" type="h2">
            8.7 Saudiarabien
          </head>
          <p xml:id="i-PdyGg3xNCna2n9rZxFPenk">
            Saudiarabien är tveklöst en av vår tids värsta diktaturer. Varje
            försök till att kräva reformer och ökad respekt för de mänskliga
            rättigheterna har skoningslöst slagits ner. Landets styrande kungafamilj
            har även under den arabiska våren varit en av de starkaste krafter
            som undergrävt demokratisering.
          </p>
          <p xml:id="i-N5knAZ7gQnJ2RAzPxaam1d">
            2011 genomförde Saudiarabien en militär intervention i Bahrain
            för att slå ner det folkliga upproret där. Den saudiska regimen
            har underblåst inbördeskriget i Syrien genom militära stöd till
            vissa rebellgrupper. Regimen i Saudiarabien gav sitt aktiva stöd
            till militärkuppen i Egypten och man har gett Tunisiens förre
            diktator Ben Ali en fristad.
          </p>
          <p xml:id="i-U3H5mSJD4wKmDN9xPEhhd">
            Trots regimens grova och omfattande brott mot de mänskliga rättigheterna
            har det politiska samarbetet och ekonomiska utbytet mellan Sverige
            och Saudiarabien varit mycket omfattande. Svenska myndigheter
            har understött investeringar och handel med diktaturen med miljardbelopp
            under de senaste åren. Besöksutbytet har varit omfattande och
            Saudiarabien är en av de främsta köparna av svenskt krigsmateriel.
          </p>
          <p xml:id="i-QkUurQdVg7y89x3jSmSzvR">
            Den 6 mars 2012 avslöjade Sveriges Radio att FOI, Totalförsvarets
            forskningsinstitut, 2007 inlett det s.k. Projekt Simoom. Inom
            ramen för det militära samarbetsavtal som den socialdemokratiska
            regeringen slöt med Saudiarabien 2005 skulle FOI genom ett bulvanföretag
            och i samarbete med flera svenska företag leda arbetet med att
            bygga en fabrik för antitankvapen i Saudiarabien. Den borgerliga
            regeringen beslutade 2010 att förlänga det militära samarbetsavtalet
            med Saudiarabien.
          </p>
          <p xml:id="i-98wj7igR66qLtrtRW7qkqX">
            Redan när det militära samarbetsavtalet granskades av konstitutionsutskottet
            2006 lade Vänsterpartiet en reservation eftersom vi ansåg att
            avtalet stred mot den svenska krigsmateriellagstiftningen. Avslöjandena
            om Projekt Simoom understryker hur djupt problematiskt detta avtal
            är. Regeringen bör därför upphäva det militära samarbetsavtalet
            mellan Sverige och Saudiarabien. Detta bör riksdagen som sin mening
            ge regeringen till känna.
          </p>
        </div>
        <div xml:id="i-EZcF364qyNFd2oEGnt32ws" type="signatureBlock">
          <list xml:id="i-KWi43hiyf5FoKSpuEEXE3B">
            <item xml:id="i-EN3RiGFG4zXmgyMMbz928E" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-A7ERr5iCUhVptamLi7HkG6" who="i-Beux79YM43dDCxrVuBqfWw" type="signature">
              Torbjörn Björlund (V)
            </item>
            <item xml:id="i-XwE1fFixwWYVfchZsmR8WN" who="i-5CH7vHLGXLfDB5Tn7xx95V" type="signature">
              Siv Holma (V)
            </item>
            <item xml:id="i-7MXjzGgg9pDvR7TYS1gPgT" who="i-du5LHNwBWrCH1am94GCk1" type="signature">
              Eva Olofsson (V)
            </item>
            <item xml:id="i-Mt4AVnkiYK2kJMk8Y4xBew" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-UZQ2pn3i5ozT78Hh35cVdC" who="i-K3yJ7rruozYUK99nj91ffc" type="signature">
              Hans Linde (V)
            </item>
          </list>
        </div>
      </div>
    </body>
  </text>
</TEI>
