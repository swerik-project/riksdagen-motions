<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-AU-00011">
  <teiHeader>
    <fileDesc>
      <titleStmt>
        <title>med anledning av prop. 2009/10:60 Nyanlända invandrares arbetsmarknadsetablering – egenansvar med professionellt stöd</title>
        <author corresp="i-mN8mVTBvBYjtHLNThWLo4">av Kalle Larsson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2009/10:60 Nyanlända invandrares arbetsmarknadsetablering – egenansvar med professionellt stöd</title>
          <idno type="rdwebb">GX02A11</idno>
          <rs type="number">A11</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/GX02A11/text</ref>
          <ref type="dokument_url_html">http://data.riksdagen.se/dokument/GX02A11</ref>
          <ref type="dokumentstatus_url_xml">http://data.riksdagen.se/dokumentstatus/GX02A11</ref>
          <ref type="doc">http://data.riksdagen.se/fil/A69EE2D7-2D06-4D8D-A140-772ADF474D7F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Nj6rnCfHps9ZzFLuPuYaNj</idno>
            <name>Egon Frid</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-AvJ3QgZMpVqPRs8GCGXkVf"/>
        <correspContext corresp="i-AvJ3QgZMpVqPRs8GCGXkVf">
          <ref>Proposition 2009/10:60</ref>
        </correspContext>
        <correspAction xml:id="i-APyvQB7NRGAs7aoHvRgqB5" type="signed"/>
        <correspContext corresp="i-APyvQB7NRGAs7aoHvRgqB5">
          <note type="signatory" corresp="i-mN8mVTBvBYjtHLNThWLo4"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-Nj6rnCfHps9ZzFLuPuYaNj"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction type="referral" xml:id="i-JjVsNmfvgnz6TRso2zq8Na">
          <date when="2009-12-15"/>
        </correspAction>
        <correspAction type="referral" xml:id="i-Jqk7LmmkQ7o6VnoGctLEov">
          <date when="2009-12-15"/>
        </correspAction>
        <correspAction type="dismissal" xml:id="i-M6TbCTe1mnf344a9yvfe6n">
          <date when="2009-12-14"/>
        </correspAction>
        <correspAction type="dismissal" xml:id="i-WsYSz4pbsFDPicKtBTmvgo">
          <date when="2009-12-14"/>
        </correspAction>
        <correspAction type="transfer" xml:id="i-7XHWgpR3Yw7h5y2b9NjWAq">
          <date when="2009-12-11"/>
        </correspAction>
        <correspAction type="submission" xml:id="i-JJXYgKYvV79LNEa4poyeFo">
          <date when="2009-12-11"/>
        </correspAction>
        <correspAction type="assigned" xml:id="i-Nhyo9aNAq75JjXqVCPffMc"/>
        <correspContext corresp="i-Nhyo9aNAq75JjXqVCPffMc">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-51Suc4cZLrJML5snDHChAZ">
          <head xml:id="i-S8ir6zJfiKHynFPRpA9JVK">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 2
            </item>
            <item>
              4 Kommunernas skyldigheter i flyktingmottagandet 2
            </item>
            <item>
              4.1 Dagens utformning av flyktingmottagandet 3
            </item>
            <item>
              4.2 Behov av ett reformerat system 4
            </item>
            <item>
              4.3 Bindande lagstiftning om flyktingmottagande 4
            </item>
            <item>
              4.4 Preciserade krav om flyktingmottagande av hög kvalitet 5
            </item>
            <item>
              4.5 Höjd ersättning för flyktingmottagandet 6
            </item>
            <item>
              4.6 Anhöriginvandrares rätt till introduktion 7
            </item>
            <item>
              4.7 Uppmuntra kommunsamverkan för helhetslösningar 7
            </item>
            <item>
              4.8 Rehabilitering som en del av introduktionen 8
            </item>
            <item>
              4.9 Kvalitetssatsning på sfi 8
            </item>
            <item>
              4.10 Mottagandet av ensamkommande barn 9
            </item>
            <item>
              5 Statens övergripande ansvar 10
            </item>
            <item>
              5.1 Introduktionslag om rätt till ersättning och obligatoriskt
              deltagande 10
            </item>
            <item>
              5.2 Förtydligat ansvar för Arbetsförmedlingen 11
            </item>
            <item>
              5.3 Anställningsstöd för nyanlända 11
            </item>
            <item>
              5.4 Konjunkturoberoende insatser riktade till nyanlända 12
            </item>
            <item>
              5.5 Nationell valideringssatsning 12
            </item>
            <item>
              5.6 Utvecklat arbete med rekryteringsmässor 12
            </item>
            <item>
              5.7 Obligatoriska kravprofiler vid rekrytering 13
            </item>
            <item>
              5.8 Obligatoriska likabehandlingsplaner 13
            </item>
            <item>
              5.9 Flerspråkighet och tvärkulturell kompetens merit vid anställning
              14
            </item>
          </list>
        </div>
        <div type="motProposal" subtype="förslag">
          <head xml:id="i-Na54FWdHcAGKd3V7N1nMsD">
            2 Förslag till riksdagsbeslut
          </head>
          <list style="ol">
            <item xml:id="i-8LP1cr85LkTX8Fq94vpJo4">
              Riksdagen avslår regeringens proposition 2009/10:60 Nyanlända
              invandrares arbetsmarknadsetablering egenansvar med professionellt
              stöd.
            </item>
            <item xml:id="i-HjPb4uv5x89aKhxLdiKvdD">
              Riksdagen begär att regeringen återkommer med förslag om ett
              reformerat flyktingmottagande i enlighet med vad som anförs i
              motionen.
            </item>
          </list>
        </div>
        <div type="motContent">
          <head type="h1" xml:id="i-JjHUQRVRRRuhAsLU7RW5EJ">
            3 Inledning
          </head>
          <p xml:id="i-9ADAwxSyjmP2DAZGtq6xYz">
            Regeringen föreslår i proposition 2009/10:60 ett nytt system
            för nyanlända invandrares etablering. Enligt förslaget ska Arbetsförmedlingen
            få ett samordnande ansvar för etableringsinsatserna istället för
            kommunerna. En ny ersättning som är lika för alla oberoende var
            i landet man bor införs och utgår vid aktivt deltagande i etableringsinsatser.
            Regeringen vill även införa privata etableringslotsar som den
            nyanlände ska välja mellan enligt lagen om valfrihetssystem.
          </p>
          <p xml:id="i-LV5ME3CbH2AxRce3LUFk3e">
            Vänsterpartiet anser att en reform av det svenska flyktingmottagandet
            är angeläget. Vi välkomnar att ersättningen till nyanlända invandrare
            görs lika över hela landet och att individens ersättning kopplas
            till aktivt deltagande i etableringsinsatser. Enligt vår mening
            saknar emellertid regeringens förslag motsvarande tydliggörande
            när det gäller övriga aktörers åtaganden och skyldigheter när
            det gäller etableringsfrågorna. Därmed bidrar regeringens proposition
            inte till lösningen av de problem som finns i dag. Särskilt problematiskt
            är förslaget om införandet av privata lotsar och avsaknaden av
            en pliktlag om alla kommuners skyligheter när det gäller flyktingmottagande
            och introduktion. Trots att Arbetsförmedlingen otvivelaktigt har
            en helt central roll i denna process riskerar regeringens förslag
            om att förstatliga introduktionen därmed att bli en verkningslös
            åtgärd.
          </p>
          <p xml:id="i-Qw1QyyyTJ1LgvsUYrK3cPM">
            Vänsterpartiet anser att språkundervisning och introduktion till
            det svenska samhället måste påbörjas tidigare och ske mer aktivt
            än vad som sker i dag. I dag präglas asyltiden i alltför hög grad
            av ett återvändandeperspektiv som försvårar etableringen vid ett
            positivt beslut om uppehållstillstånd. Vår politik för detta har
            vi presenterat tidigare (motion 2009/10:Sf320) och vi fokuserar
            här på våra förslag inom det område som propositionen behandlar
            introduktion och etablering som sker efter beslutet om uppehållstillstånd.
          </p>
          <head type="h1" xml:id="i-QEhXHaTNrua4WYtuWuBVra">
            4 Kommunernas skyldigheter i flyktingmottagandet
          </head>
          <p xml:id="i-AirAkxhbzqSs7PSF1XcM5e">
            Vänsterpartiet vill genomföra omfattande förändringar när det
            gäller flyktingmottagandet. Vi vill betona att lösningen vare
            sig finns i att begränsa asylsökandes rätt till eget boende eller
            nyanländas rätt att välja bostadsort som andra. Det handlar snarare
            om att ställa tydliga krav på att samtliga aktörer som deltar
            i mottagandets olika delar ska fullfölja sina åtaganden och framför
            allt om att iordningställa tillräckligt goda förutsättningar för
            alla parter staten, kommunerna och individerna att kunna ta sitt
            respektive ansvar.
          </p>
          <p xml:id="i-7SESi24ZUE6957phjkvaDR">
            Enligt Vänsterpartiets mening bör staten ha det övergripande
            ansvaret att ta emot flyktingar och invandrade till Sverige. Flyktingmottagandet
            ska därför ha en tydlig nationell styrning och tillräcklig statlig
            finansiering. Däremot anser vi att kommunerna ska stå för själva
            genomförandet av introduktionen mot tillräcklig ersättning från
            staten. Det är i landets kommuner nyanlända ska bo och verka och
            bygga sig en framtid. Därför ska kommunerna, enligt vårt förslag,
            ha en tydlig roll i utförandet av introduktionen och mottagandet.
            Vilka krav detta ställer på kommunerna i praktiken ska tydliggöras
            och bindas i en särskild förordning. Ansvarsfördelning och skyldigheter
            för alla inblandade aktörer och individen ska vara tydliga och
            uttryckliga. Individen ska ha möjlighet att göra tydliga, fria
            och rationella val. När uppehållstillstånd beviljas ska bosättningskommun
            erbjudas i den introduktionsplan som följer med individen. Rätten
            till introduktionsersättning som motsvarar en rimlig lön ska befästas
            genom lagstiftning och deltagande i introduktionen ska vara obligatoriskt.
          </p>
          <p xml:id="i-Uri1CBPiEpZD4FgC7gY8gE">
            Vi är övertygade om att flyktingmottagandet skulle fungera betydligt
            mer effektivt och vara betydligt mer jämnt fördelat över landet
            om de förslag vi presenterar nedan genomfördes.
          </p>
          <head type="h2" xml:id="i-7S3aBp2pSqP8A2ZaE6NNYR">
            4.1 Dagens utformning av flyktingmottagandet
          </head>
          <p xml:id="i-TxPLqhpM8Y9rVYWUT2sjtz">
            När en person som sökt asyl beviljas uppehållstillstånd har han
            eller hon rätt att bosätta sig i Sverige. Den kommun där personen
            vistas blir då ansvarig för introduktionen. Den som inte själv
            ordnar sitt boende kan få hjälp och stöd med bosättningen i en
            kommun av Migrationsverket som då anvisar en s.k. introduktionsplats
            i en kommun som har en överenskommelse om flyktingmottagande.
          </p>
          <p xml:id="i-JHr7RnnvgaVzayKk38j244">
            I dagens system finns det ingen skyldighet för kommunerna att
            erbjuda plats för bosättning. De överenskommelser som stiftas
            mellan en kommun och Migrationsverket kan betraktas som en viljeinriktning
            från kommunen, men innebär inte heller dessa några uttryckliga
            bindande förpliktelser.
          </p>
          <p xml:id="i-GSSEPYbf2srMoshxAqRJSd">
            Staten ersätter kommunerna för mottagandet av nyanlända i enlighet
            med förordningen (1990:927) om statlig ersättning för flyktingmottagande
            m.m. Den kommun som tar emot en nyanländ har ansvar för att den
            nyanlände erbjuds och genomgår introduktion i enlighet med upprättad
            introduktionsplan. Schablonbeloppen för varje nyanländ flykting
            eller invandrare som tas emot är en åldersdifferentierad ersättning
            och den ska täcka kostnaderna under två år. Därefter avses det
            kommunala utjämningssystemet täcka för eventuella skillnader kommunerna
            emellan för flyktingmottagandet. Kommunen beviljar sedan introduktionsersättning
            till individen i enlighet med lagen (1992:1068) om introduktionsersättning
            för flyktingar och vissa andra utlänningar.
          </p>
          <head type="h2" xml:id="i-Js88fxTjke5adqAYHQSeEs">
            4.2 Behov av ett reformerat system
          </head>
          <p xml:id="i-8BEiFJ5qzjD7Qk2Z8YxL1r">
            Behovet av genomgripande förändringar av flyktingmottagandet
            är stort. Vissa kommuner har under senare år tagit emot betydligt
            fler nyanlända än andra. Det kommunala flyktingmottagandet är
            följaktligen ojämnt fördelat. Fortfarande finns det rika och välmående
            kommuner som inte tar emot några eller väldigt få flyktingar.
            Samtidigt är situationen på vissa håll mycket pressad både när
            det gäller boendevillkor och möjligheter att komma in på arbetsmarknaden.
            Detta sätter upp svåra hinder för människors fortsatta möjligheter
            i Sverige.
          </p>
          <p xml:id="i-SDcPJ1HXpcAzh3Kwwp8FR3">
            Särskilt i storstadskommunerna är bostadssituationen svår och
            många rapporter om trångboddhet finns från områden där många nyanlända
            bor. Ett antal kommunala bostadsbolag i Södertälje, Göteborg och
            Landskrona har i ljuset av detta infört begränsningsregler för
            hur många människor som får bo i en och samma lägenhet. Syftet
            har varit att komma åt problemen med trångboddhet genom att fastställa
            att det inte får bo fler än ett bestämt antal personer i lägenheterna
            för att personen inte ska riskera att förlora sitt hyreskontrakt.
          </p>
          <p xml:id="i-B3cRxh5X1ymBZwYrgRibvL">
            Det råder alltså ingen tvekan om att situationen på flera håll
            är mycket svår och närmast ohållbar. Oförutsägbarheten i var personer
            som får uppehållstillstånd kommer att bosätta sig gör det svårt
            för de kommuner som har ett stort mottagande att planera långsiktigt
            och kunna svara upp mot det ansvar man har för de samtliga individer
            som finns bosatta i kommunen. Det gäller både i flyktingmottagandet
            och för tillgången till välfärdstjänster i övrigt.
          </p>
          <p xml:id="i-PHueAjpWKq7CRRHCr7BjWg">
            Sveriges Kommuner och Landsting (SKL) har presenterat uppgifter
            som visar att den statliga ersättningen inte täcker kommunernas
            kostnader för flyktingmottagandet. Man pekar på att framför allt
            storstäder med förortskommuner och större och medelstora kommuner
            inte har fått full täckning för utgifter för försörjningsstöd
            och introduktionsinsatser. I en del kommuner går enligt uppgift
            närapå 90 % av kommunersättningen till ren försörjning. Det innebär
            att ersättningen inte räcker till för att ordna för sfi, samhällsinformation,
            praktik, kompletterande utbildningar, yrkesspråk, tolkverksamhet,
            merkostnader för barnomsorg, skola osv. Det är emellertid viktigt
            att understryka att det kommunala utjämningssystemet på längre
            sikt fungerar rättviseskapande kommunerna emellan. De kommuner
            som har tagit emot många flyktingar får en proportionerligt större
            andel av det generella statsbidraget än de som tagit emot få.
          </p>
          <head type="h2" xml:id="i-LPowiF3H1VDqXfjxmUxF9A">
            4.3 Bindande lagstiftning om flyktingmottagande
          </head>
          <p xml:id="i-TeWWpV9LYoRhgH7Mgqt9si">
            Vänsterpartiet vill att en lagstiftning ska genomföras som gör
            samtliga kommuner i Sverige skyldiga att tillhandahålla flyktingmottagande.
            En sådan pliktlag föreslogs av den utredning (SOU 2008:58) som
            föregått propositionen, men finns inte med när regeringen nu lägger
            fram propositionen. En pliktlag innebär att alla kommuner ska
            förbereda för mottagande av nyanlända flyktingar och anhöriga
            vad gäller bosättning, introduktionsprogram, sfi, skola och förskola
            osv.
          </p>
          <p xml:id="i-4hfPDmydhJovKX4RDqhxY8">
            Det exakta antalet personer som varje kommun sedan ska ordna
            bosättning för ska vägas mot kommunens storlek befolkningsmässigt
            och preciseras i separata årliga överenskommelser. Migrationsverket
            och länsstyrelserna ska enligt vårt förslag teckna överenskommelser
            om vidarebosättning för flyktingar inom respektive läns, och länsstyrelsen
            ansvarar sedan för att bestämma det exakta antalet platser i respektive
            kommun och att överenskommelser med kommunerna därefter kommer
            till stånd. På detta sätt tas regionala förutsättningar till vara
            och samverkan mellan närliggande kommuner i frågor om utbildningscentrum
            och annan infrastruktur möjliggörs.
          </p>
          <p xml:id="i-EBLVBCP617zxNurtNDWK3J">
            För individens del innebär en bindande lagstiftning om kommunmottagande
            att ett erbjudande om boende i en kommun och påbörjande av introduktionsprogram
            följer direkt på att uppehållstillstånd beviljas. Detta görs samtidigt
            som en individuell introduktionsplan upprättas. Däremot ska inga
            inskränkningar göras vad gäller rätten att själv välja bostadsort.
            För att kommuner ska ha en rimlig möjlighet att planera och skapa
            goda förutsättningar för mottagande ska en viss grundersättning
            utbetalas oavsett om individen fullföljer erbjudandet om boende
            eller inte. Någon form av sanktioner bör även kunna riktas mot
            kommuner som bryter mot lagstiftningen.
          </p>
          <head type="h2" xml:id="i-4dgd5RtrUHyucpVGZDAYRw">
            4.4 Preciserade krav om flyktingmottagande av hög kvalitet
          </head>
          <p xml:id="i-EDD89UfTFcZ5Cx29NfqSTF">
            För att en pliktlag om flyktingmottagande ska vara verkningsfull
            måste lagstiftningen preciseras med tydliggöranden om vad detta
            åtagande innebär i praktiken.
          </p>
          <p xml:id="i-4A1GM58y4nhUapT4ALbpjs">
            Vänsterpartiets mening är att det är kommunen som ska vara huvudaktör
            för utförandet av introduktionsinsatser. Den konkreta innebörden
            av det kommunala åtagandet för flyktingmottagandet måste därför
            tydliggöras och preciseras. Det innebär att innehållet i de kommunala
            introduktionsprogrammen ska förtydligas och styras nationellt,
            liksom ansvaret för att tillhandahålla bostäder, arbetsmarknadspolitiska
            insatser m.m.
          </p>
          <p xml:id="i-5zFeQ5BNcMozxQm69fEsuu">
            Dessa konkreta åtaganden ska ingå i det avtal som kommunen stiftar
            med staten via länsstyrelserna om flyktingmottagande. I introduktionsprogrammen
            ska kommunerna åläggas att tillhandahålla sfi, samhällsinformation,
            introduktionsinsatser, kompletteringsutbildning, validering, rehabilitering,
            tolkar, barn- och ungdomsverksamhet riktade till nyanlända och
            så vidare. Dessa preciseringar ska bindas i en särskild förordning.
            Ett tydligt återrapporteringskrav ska införas om de insatser som
            genomförts och hur ersättningen från staten för flyktingmottagandet
            använts i kommunen.
          </p>
          <p xml:id="i-CoBEhUSe765FqG5xePAvky">
            Kommunerna ska ha det tydliga ansvaret i introduktionen att lotsa
            individen till arbete och egen försörjning. Vänsterpartiet avvisar
            därmed det i propositionen föreslagna förstatligandet av introduktionen.
            Vänsterpartiet motsätter sig också att centrala delar av introduktionen
            privatiseras bort från samhällets ansvar och avvisar därmed regeringens
            förslag om privata lotsar, som genom vinstintresse ska ansvara
            för upprättandet och genomförandet av individens etableringsplan.
            Enligt Vänsterpartiets mening hör sådana privatiserade inslag
            inte hemma i ett system som ska organisera flyktingmottagande
            och introduktion. Vi ställer oss även, i likhet med ett stort
            antal remissinstanser, frågande till vilka möjligheter den enskilde
            har att fatta ett meningsfullt och informerat val om vilket lotsföretag
            på marknaden denne bör anlita. Vänsterpartiet vill i stället betona
            vikten av att Arbetsförmedlingen och kommunernas arbetsmarknadsenheter
            ges ett tydligare ansvar och tillräckliga resurser för introduktion.
          </p>
          <p xml:id="i-KSjx5DPBYaZhQbn2gSfeVV">
            Vidare ska det inte vara möjligt för kommuner att avfärda flyktingmottagande
            med argumentet att det inte finns bostäder. Bostadsförsörjningslagen
            fastställer kommunernas ansvar att se till att alla i kommunen
            har bra bostäder att leva i. Vi vill förtydliga detta ansvar ytterligare
            och har i tidigare motioner (2009/10:C375) föreslagit en komplettering
            i lagen om kommunernas bostadsförsörjningsansvar så att där införs
            en bestämmelse om allas rätt till egen bostad. För att förstärka
            möjligheterna att ordna bostäder som alla har råd att bo i vill
            vi investera i ett bostadslyft för byggande särskilt av hyresrätter
            med låga hyror och med bästa miljöteknik. Genom vår bostadsfond
            finansierar vi dessutom upprustning av det befintliga beståndet
            av hyreslägenheter i miljonprogramsområdena så att nödvändiga
            renoveringar kan genomföras utan att hyrorna måste höjas. Vi vill
            också återinföra bostadsanvisninglagen så att kommunerna ges rätt
            att begära in lediga lägenheter från privata fastighetsägare och
            hyresvärdar att förmedla till de bostadssökande.
          </p>
          <head type="h2" xml:id="i-FvaqG5WqM4Svey28HfXCEm">
            4.5 Höjd ersättning för flyktingmottagandet
          </head>
          <p xml:id="i-E92bF1BcXcYu6rG5pUVaYY">
            För att kommunerna ska kunna svara för ett fullgott mottagande
            måste statens ersättning bättre än i dag motsvara kostnaderna.
            Vi vill därför höja och se över utformningen av schablonersättningen
            så att statens ersättning till kommunerna för flyktingmottagandet
            bättre än i dag motsvarar de kostnader detta ansvar medför. Utöver
            kostnaderna för utbetalning av fastställd introduktionsersättning,
            i enlighet med vårt förslag till särskild introduktionslag som
            redogjorts för ovan, ska den statliga ersättningen till kommunerna
            för flyktingmottagandet även täcka kostnader för att ordna introduktionsinsatser
            för nyanlända, sfi, rehabilitering osv. Vi avvisar den urholkning
            som regeringens föreslagna lotssystem innebär för ersättningen
            till kommunerna.
          </p>
          <p xml:id="i-6RJuVKV994JFVzeDfroTVM">
            Det finns tydliga signaler på att kostnaderna för kommunerna
            för flyktingmottagandet på många håll, om än inte på alla, är
            större än den ersättning som utbetalas från staten. Detta har
            till följd att när ersättning för individens försörjning väl utbetalas,
            saknas det medel för övrig introduktion. Enligt Sveriges Kommuner
            och Landsting (SKL) går, som tidigare nämnts, i genomsnitt 90
            % av den statliga ersättningen till försörjning jämfört med de
            60 % som varit avsikten. Därmed är verksamheter som sfi, praktik,
            kompletterande utbildningar, yrkesspråk osv., ofta mycket eftersatta.
          </p>
          <head type="h2" xml:id="i-EPivgU1sUHb7rwhaq3V7ia">
            4.6 Anhöriginvandrares rätt till introduktion
          </head>
          <p xml:id="i-Rp7YThbnmZ8kFzY5wJwqPB">
            För att personer som fått uppehållstillstånd genom anknytning
            också ska ha tillgång till introduktion och för att kommunerna
            ska ges ersättning även när denna grupp bosätter sig i kommunen
            bör ändring göras. I dag får kommunerna endast ersättning för
            anhöriga till flyktingar som kommer till Sverige inom två år efter
            det att anknytningspersonen fått uppehållstillstånd, något som
            regeringen till skillnad från den föregående utredningen inte
            vill ändra på. Detta sätter upp svåra hinder för personer som
            anhöriginvandrat, av vilka många är kvinnor, när det gäller språkkunskaper
            och förutsättningarna för vidare etablering i Sverige. Dessutom
            skapar detta en obalans i kommunernas förutsättningar att planera
            för introduktionen. Därför bör en regeländring genomföras i 3
            § fjärde stycket förordningen (1990:927) om statlig ersättning
            för flyktingmottagande m.m. så att kommunerna ges rätt till ersättning
            för personer som anhöriginvandrat upp till sex år efter det att
            anknytningspersonen fått en kommunplacering.
          </p>
          <head type="h2" xml:id="i-PNyuJi9JmtNu8qGAqFVtai">
            4.7 Uppmuntra kommunsamverkan för helhetslösningar
          </head>
          <p xml:id="i-89f2kQMg355rGZYStszQma">
            Samtidigt som en pliktlag om alla kommuners skyldigheter i flyktingmottagandet
            införs är det viktigt att ömsesidig samverkan mellan kommuner
            uppmuntras. Arbetsmarknadsläget och situationen på bostadsmarknaden
            ser ju olika ut i olika delar av landet. Ett exempel på sådan
            samverkan har skett mellan Ljungby och Malmöstadsdelen Rosengård
            där arbetssökande rosengårdsbor med rätt kompetens erbjudits anställning
            hos Ljungbys verkstadsföretag. Samtidigt har en yrkesinriktad
            utbildning erbjudits och hjälp med flytt och med de praktiska
            frågor som kan komma upp för den arbetssökandes familj kring skola
            och förskola.
          </p>
          <p xml:id="i-KUAqJbVrevPYfSNpRFrqz9">
            Avgörande för att denna typ av kommunsamverkan ska vara möjlig,
            och i förlängningen en långsiktig lösning för individen, är att
            frivillighet tydligt betonas och att lösningar för hela familjens
            bosättning och sysselsättning är i fokus.
          </p>
          <p xml:id="i-XJ9yUuwYxjV4mDqbFJMGDW">
            Det är också avgörande att det är rimliga kvalifikationskrav
            som ställs upp. Det har exempelvis visat sig i det samverkansprojekt
            som finns mellan Gnosjö och Södertälje, att de krav på språkkunskaper
            som ställts upp av arbetsgivarna i utbyteskommunen varit så höga
            att inte någon av de södertäljebor som varit i fråga för anställning
            ansetts vara lämpade. En vägledning bör därför tas fram angående
            kommunsamverkan som ett verktyg för att underlätta nyanländas
            arbetsmarknadsetablering.
          </p>
          <p xml:id="i-Kub9fxqFzuDmJ9HYnPGvJQ">
            I budgetpropositionen avsätts varje år medel inom kommunersättningarna
            för flyktingmottagande som ett stimulansbidrag för utflyttning
            från storstäderna. Vänsterpartiet är mycket kritiskt till denna
            form av åtgärder. Vi menar att eventuella utflyttningsinsatser
            bör rikta sig till hela befolkningen och inte enbart till asylsökande
            och flyktingar. Därför bör Glesbygdsverket ges i uppdrag att uppmuntra
            människor att bosätta sig i hela landet. Samtidigt ska Migrationsverket
            uppmuntra och erbjuda möjligheter för människor att söka alternativa
            bostadsorter.
          </p>
          <head type="h2" xml:id="i-15vMjaC8rS9ZKB6NhMA2M2">
            4.8 Rehabilitering som en del av introduktionen
          </head>
          <p xml:id="i-M5oiaNnH432zgu28mg2S7E">
            Många av dem som kommer till Sverige som asylsökande har flytt
            från sina hemländer undan krig, fängelse och tortyr samt politisk,
            etnisk och religiös förföljelse. Många av dem behöver kvalificerad
            psykosocial och psykiatrisk vård. De brister som i dag finns vad
            gäller dessa människors möjlighet till nödvändig rehabilitering
            sätter upp allvarliga hinder för det fortsatta livet i Sverige.
          </p>
          <p xml:id="i-BAmw1xXmQxPScr69v11Wte">
            Att få en noggrann bedömning av tortyr- och traumaskador är viktigt
            för att den som drabbats av övergrepp ska få upprättelse. En riktig
            diagnostik och dokumentation kan vara avgörande för att asylskälen
            ska bli korrekt bedömda. Det kan också ha stor betydelse för personer
            som fått uppehållstillstånd, men som på grund av tortyr- och traumaskador
            har svårt för att delta i allmänna introduktionsinsatser som språkstudier
            och praktik. Många traumatiserade flyktingar behöver individuellt
            anpassade introduktionsinsatser och professionell behandling för
            att på sikt ha en chans till integration i det nya samhället.
          </p>
          <p xml:id="i-WCerexzqkz1ixzs4qhrA5m">
            Det är av avgörande vikt att kunskapen om tortyr- och traumaskador
            kommer de personalgrupper till del som står för det direkta bemötandet
            av flyktingar som söker vård. Socialstyrelsen bör därför ha i
            uppdrag att sprida den kunskap som finns i fråga om tortyr- och
            traumaskador till primärvård, socialtjänst, barnavård och psykiatri.
            Vidare bör rehabilitering vara en uttrycklig del av individens
            introduktionsplan och rätten till rehabilitering skrivas in i
            den introduktionslag som bör införas enligt vårt förslag.
          </p>
          <head type="h2" xml:id="i-T7WM1uP9ueWEUJ6XTqadzs">
            4.9 Kvalitetssatsning på sfi
          </head>
          <p xml:id="i-EisEVCoTEtqjB9WswCb8ip">
            För att få till stånd den höjning av kvaliteten på flyktingmottagandet
            som är nödvändig måste avsevärda satsningar göras när det gäller
            undervisningen i svenska för invandrare (sfi). För att detta ska
            kunna ske behövs en tydligare individualisering och fler undervisningstimmar
            per vecka. Sfi ska kunna läsas i kombination med praktik, arbetslivsorientering,
            validering, annan utbildning eller förvärvsarbete.
          </p>
          <p xml:id="i-P9LbvbP26Pn1LMiX4amuQE">
            Regeringen har nyligen drivit igenom en försöksverksamhet med
            sfi-bonus, en prestationsbaserad stimulansersättning, i 15 kommuner.
            I budgetpropositionen för 2010 anvisas en permanent satsning på
            nationell nivå. Regeringen har dessutom aviserat att man vill
            införa nationella slutprov på samtliga studievägar. Det ska alltså
            inte vara möjligt för de studerande på sfi att gå vidare till
            en högre nivå. Regeringen vill också införa en begränsning på
            tre år som man som längst får läsa sfi.
          </p>
          <p xml:id="i-QqrmMt6c3dn1PtDLJBzbRi">
            Vänsterpartiet är skarpt kritiskt till regeringens syn på sfi.
            Vi menar att den bygger på osanna antaganden om att sfi-studerande
            bara sitter av tiden för att kunna bli försörjda och på bristande
            jämförbar statistik kommuner emellan. Vare sig treårsbegränsningen
            eller sfi-bonusen tar hänsyn till de mycket olika förkunskaper
            människor som kommer hit har. Den enskilde studerande lastas helt
            för den otillräckliga kvaliteten på undervisningen. Vi menar att
            regeringens förslag bygger in ökade klyftor som sedan följer människor
            in i arbetslivet.
          </p>
          <p xml:id="i-SpwcsRL2SLd5qtFGb6nu8Y">
            Vänsterpartiet vill i stället se kraftfulla insatser för att
            kvalitetssäkra sfi-utbildningen, bl.a. när det gäller tillgången
            till varvad praktik och validering, fler lärarledda timmar och
            välutbildade sfi-lärare. Vi vill också särskilt utveckla sfi med
            yrkesinriktning.
          </p>
          <p xml:id="i-3chvMePA7TFhvhRySdkrmj">
            Vidare vill vi komma till rätta med den bristande kontinuiteten
            både för den undervisande läraren, för gruppen och den enskilde.
            Den löpande intagningen är en faktor, en annan är att den studerande
            tvingas göra avbrott i studierna för att ta ett jobb, även under
            kort begränsad tid för att inte gå miste om sin försörjning. Detta
            skapar en motsägelsefullhet då individen å ena sidan ställs inför
            behovet att snabbt komma ut i arbetslivet och å andra sidan behovet
            att skaffa sig fullgoda kunskaper i svenska för att klara arbetslivet
            och samhällets alla krav.
          </p>
          <p xml:id="i-Mr8SY42QRP6LGkWiobVg7v">
            Vi vill också se över den studieekonomiska situationen för de
            sfi-studerande. Eftersom studiestödet tagits bort tvingas många
            att välja bort svenskundervisning av ekonomiska skäl. Vi vill
            därför återinföra timersättningen för sfi.
          </p>
          <p xml:id="i-9RFD4cYFzmDnCUhsfMwXJy">
            Dessutom är det nödvändigt att satsa på att stärka lärarkompetensen
            inom sfi. Det handlar dels om satsningar på vidareutbildning,
            dels om att ställa tydliga behörighetskrav. Nästan två tredjedelar
            av sfi-lärarna saknar i dag helt kunskaper i svenska som andraspråk,
            en stor andel saknar dessutom behörighet i vuxenpedagogik. I den
            ordinarie skolan är kraven höga när det gäller undervisande lärares
            behörighet, men för sfi-lärarna är det i stället upp till arbetsgivaren
            att bedöma denna. Därför behövs en tydligare specifikation av
            lärarnas behörighet. Vi vill också att det ska bli möjligt att
            utbilda sig till sfi-lärare som ett spår i lärarutbildningen eller
            som en egen utbildning.
          </p>
          <head type="h2" xml:id="i-8eQstBc62SAToGE7TiaD1o">
            4.10 Mottagandet av ensamkommande barn
          </head>
          <p xml:id="i-MHAUCR3n34s2YQpDzjMzBG">
            FN:s konvention om barnets rättigheter har mycket stor uppslutning
            över världen och är tänkt att fungera som ett kraftfullt verktyg
            i arbetet för barns rättigheter. Det är staten som har det yttersta
            ansvaret för att barns rättigheter enligt barnkonventionen förverkligas.
            FN:s barnrättskommitté har riktat skarp kritik vad gäller Sveriges
            efterlevnad av konventionen. Ett viktigt område för kommitténs
            kritik avser behovet av att stärka just flyktingbarnens ställning.
            Det handlar bl.a. om att barns egna asylskäl ska ges större utrymme
            i asylutredningarna, att även s.k. gömda barn ska ha rätt till
            skolgång, om hanteringen av s.k. apatiska barn och om mottagandet
            av ensamkommande barn.
          </p>
          <p xml:id="i-A4CrMQvH3sorxWAuTWq2QA">
            Barn som kommer ensamma behöver snabbt få ett säkert och tryggt
            boende i Sverige. Därför bör en särskild lagstiftning genomföras
            som gör alla kommuner skyldiga att ha beredskap för att ta emot
            ensamkommande barn.
          </p>
          <p xml:id="i-6LNLkBVodUvpUvpaMnr1Wf">
            I handläggningen av ärenden som gäller ensamkommande barn har
            det förekommit problem med barn som blivit myndiga innan frågan
            om uppehållstillstånd slutligt avgjorts och som riskerar att tvingas
            bryta upp från det kommunala ungdomsboendet och i stället tvingas
            till anläggningsboende för vuxna eller till eget boende. Den som
            är 18 år gammal kan i praktiken ofta fortfarande vara i behov
            av visst stöd i sin livsföring; det skulle vara mycket negativt
            för det ensamkommande barnets utveckling att utifrån en mekaniskt
            tillämpad 18-årsregel tvingas bryta upp från ungdomsboendet. Mottagandet
            av ensamkommande barn bör ske med en medvetenhet om vikten av
            att ett barn som blir myndigt innan ansökan om uppehållstillstånd
            slutgiltigt prövats inte bör flyttas från kommunalt ungdomsboende
            till ett anläggningsboende för vuxna eller till eget boende.
          </p>
          <p xml:id="i-4VTCrnXXPHYQaQUayx1tQK">
            Vänsterpartiet anser att handläggningen av ärenden som rör ensamkommande
            barn behöver ses över. Exempelvis bör beslut angående dessa barn
            alltid fattas inom tre månader och beslut om avvisning med omedelbar
            verkställighet aldrig fattas när det rör sig om ensamkommande
            barn.
          </p>
          <head type="h1" xml:id="i-9mpP2m4YAbinhyUHypN8ba">
            5 Statens övergripande ansvar
          </head>
          <p xml:id="i-NwEv2zcEp9g8szppjn9YgY">
            Som tidigare nämnts bör staten ha det övergripande ansvaret att
            ta emot flyktingar och invandrade till Sverige. Flyktingmottagandet
            ska därför, enligt Vänsterpartiets mening, ha en tydlig nationell
            styrning och tillräcklig statlig finansiering. I dag har också
            staten det övergripande och det ekonomiska ansvaret för flyktingmottagandet
            som helhet, medan det är kommunerna som bär det konkreta ansvaret
            för utformandet och genomförandet av själva introduktionen. Samtidigt
            har alla statliga myndigheter, enligt förordning (1986:856) om
            de statliga myndigheternas ansvar för genomförandet av integrationspolitiken,
            ansvar för att anpassa sin verksamhet efter nyanländas behov.
            I vissa delar behöver statens övergripande ansvar tydliggöras.
            Att svara för att kommunerna ges tillräcklig ersättning för att
            ordna flyktingmottagande är en avgörande del av ett sådant övergripande
            ansvar. Utöver detta ansvar, enligt finansieringsprincipen om
            statligt beslutade obligatoriska åtgärder angående kommunal verksamhet,
            krävs ytterligare en rad förändringar jämfört med i dag gällande
            system. Det gäller förändringar och förtydliganden som är viktiga
            inte minst för att skapa likvärdighet för de individer som berörs
            av flyktingmottagandets organisering.
          </p>
          <head type="h2" xml:id="i-3rrSxM6xpfUHu8C3BXLiYo">
            5.1 Introduktionslag om rätt till ersättning och obligatoriskt
            deltagande
          </head>
          <p xml:id="i-NFmBH1PyYQBgjWbzNiA2b6">
            Utöver behovet att förtydliga statens ansvar och kommunernas
            skyldigheter bör även individens rättigheter och skyldigheter
            i introduktionen slås fast genom nationell lagstiftning. Detta
            bör göras genom att en särskild introduktionslag införs som fastställer
            individens rätt till introduktionsersättning. Introduktionslagen
            innebär också att individens deltagande i den introduktionsverksamhet
            som boendekommunen anordnar görs obligatoriskt för att introduktionsersättning
            ska utgå.
          </p>
          <p xml:id="i-7FFb15SNYRXkBEUEXHf9BF">
            Detta innebär att systemet med att kommunerna själva avgör vilken
            ersättningsform som utbetalas till nyanlända, och vilken nivå
            denna ska ligga på, upphör. I stället ska en nationellt fastställd
            introduktionsersättning införas. Vänsterpartiet välkomnar propositionens
            förslag om en sådan ersättning och anser att den storleksmässigt
            i så stor utsträckning som möjligt bör likna vanlig lön. Att i
            lagstiftning kunna tydliggöra innehållet i introduktionen och
            att betona individens egna förutsättningar och eget ansvar är
            värdefullt. Det är även positivt att det i förslaget är möjligt
            att undanta viss inkomst för lön.
          </p>
          <head type="h2" xml:id="i-DPvWqTEHu9Ryi4kH1b9JS1">
            5.2 Förtydligat ansvar för Arbetsförmedlingen
          </head>
          <p xml:id="i-3AJUpnMd5KUCxQLETD6Yrs">
            Vänsterpartiet välkomnar att ett förtydligande sker av Arbetsförmedlingens
            roll och uppdrag när det gäller etableringen av nyanlända invandrare.
            Däremot motsätter sig Vänsterpartiet propositionens förslag om
            förstatligande av introduktionen. Inte desto mindre är Arbetsförmedlingen
            en huvudaktör i introduktionsprocessen och dess roll är naturligtvis
            central. För att få till stånd en snabb och effektiv introduktion
            till arbetsmarknaden krävs att arbetsmarknadspolitiska åtgärder
            görs parallellt med den kommunala introduktionen. Därför måste
            Arbetsförmedlingen och kommunernas arbetsmarknadsenheter ges ett
            förtydligat ansvar när det gäller nyanländas etablering och också
            det stöd och de resurser som krävs. Arbetsförmedlingarnas arbete
            med upprättandet av introduktionsplaner och kvalificerad rådgivning
            och stöd för nyanlända på nationell nivå bör permanentas.
          </p>
          <head type="h2" xml:id="i-JAX6tnQYgbE4Fzvo8b8gfM">
            5.3 Anställningsstöd för nyanlända
          </head>
          <p xml:id="i-4M2YxjMpczJHi9s3ByCTAn">
            Föreställningar om att personer med utländsk bakgrund inte är
            värda lika mycket på arbetsmarknaden genomsyrar i dag hela arbetslivet.
            Arbetslösheten bland personer med utländsk bakgrund är två till
            tre gånger högre jämfört med personer med svensk bakgrund. För
            att komma till rätta med detta är insatser för att stärka nyanländas
            förutsättningar till etablering på arbetsmarknaden viktiga. Vänsterpartiet
            vill att anställningsstöd ska kunna användas för anställning av
            nyanlända flyktingar under introduktionstiden. Detta är en del
            av vår generella satsning på riktade anställningsstöd med hög
            subventionsgrad, som möjliggör anställningar av långtidsarbetslösa
            med löner i enlighet med kollektivavtal. Institutet för arbetsmarknadspolitisk
            utvärdering (IFAU) har utvärderat de tidigare förstärkta anställningsstöden
            för långtidsarbetslösa och konstaterat att de var framgångsrika.
            Den genomsnittliga arbetslöshetsperioden hade förkortats med cirka
            åtta månader. Tack vare den höga subventionsgraden hade de personer
            som står längst från arbetsmarknaden fått arbete.
          </p>
          <head type="h2" xml:id="i-JBidrzZxQQaBYZ25EdqJb6">
            5.4 Konjunkturoberoende insatser riktade till nyanlända
          </head>
          <p xml:id="i-AZK5akrJ9eELzSybmnj4of">
            För att kunna använda arbetsmarknadspolitiken till att förhindra
            att grupper som nyanlända ställs utanför bör de fördelningspolitiska
            inslagen i arbetsmarknadspolitiken i detta avseende stärkas. Att
            nyanlända är en prioriterad grupp i arbetsmarknadspolitiska program
            är enligt vår mening inte tillräckligt, utan man måste även överväga
            att samtidigt utforma särskilda konjunkturoberoende insatser riktade
            till nyanlända.
          </p>
          <head type="h2" xml:id="i-WDRqM6KY5jYPoNuFTj5qSU">
            5.5 Nationell valideringssatsning
          </head>
          <p xml:id="i-MThUyi17a41K9aadVVUDcH">
            För att bättre ta till vara de erfarenheter och resurser som
            personer som invandrar har med sig till Sverige, behöver en satsning
            på att förbättra systemen för validering av både teoretiska och
            praktiska kunskaper göras och möjligheter att komplettera tidigare
            kunskaper och erfarenheter förbättras. Vad gäller validering av
            utländsk högskoleutbildning har det sedan mitten av 1980-talet
            funnits en systematisk verksamhet för bedömning och erkännande
            av denna. Det finns också en väl utvecklad verksamhet för att
            högskolestudenter ska kunna tillgodoräkna sig utbildning som genomförts
            utomlands. I detta sammanhang bör också de senaste årens utveckling
            av validering av reell kompetens nämnas, som innebär en skyldighet
            för högskolorna att bedöma kunskaper och erfarenheter oavsett
            om de är formellt dokumenterade eller inte. Detta gäller oberoende
            av vilket land den reella kompetensen har förvärvats i.
          </p>
          <p xml:id="i-HheqyKZ3SayxbUNWxE63NX">
            Vänsterpartiet fick i vårbudgeten 2006 igenom en satsning på
            kompletterande utbildning och validering som den nuvarande regeringen
            har fortsatt. Däremot saknas ett samlat grepp om den validering
            som rör yrkeskunskaper; hur detta hanteras ser mycket olika ut
            runt om i landet och inom olika branscher. Vänsterpartiet vill
            därför genomföra en nationell valideringssatsning som ger Arbetsförmedlingen
            huvudansvaret för validering av utländska utbildningsmeriter och
            yrkeskunskaper. Detta för att skapa likvärdighet över landet och
            förstärkt tillgång och kvalitet generellt.
          </p>
          <head type="h2" xml:id="i-Wave4JWebDeheNV5XVrawv">
            5.6 Utvecklat arbete med rekryteringsmässor
          </head>
          <p xml:id="i-9RtKVKh9j17PT3hAbuVFoK">
            Endast ungefär en tredjedel av alla lediga tjänster anmäls till
            Arbetsförmedlingen. De flesta lediga jobb tillsätts i stället
            via kontakter i det egna nätverket. Det innebär att människor
            med mindre utbyggda kontaktnät har en begränsad tillgång till
            de lediga tjänster som ändå finns. Trots detta har regeringen
            avskaffat lagen om allmän platsanmälan. Vänsterpartiet anser att
            detta är principiellt problematiskt och att det riskerar att öka
            den etniska segregationen på arbetsmarknaden. Personer som invandrat
            har som regel betydligt färre informella kontaktnät i det svenska
            samhället. Med tanke på att utlandsfödda, i synnerhet personer
            födda utanför Europa, redan är överrepresenterade i arbetslöshetsstatistiken,
            är det helt oförsvarligt att genomföra reformer som riskerar att
            ytterligare försvåra för denna grupp att komma in på arbetsmarknaden.
            En effektiv matchning förutsätter en gemensam plats där lediga
            jobb utannonseras. Det underlättar att rätt kompetens utnyttjas
            på arbetsmarknaden, samt att geografisk och yrkesmässig rörlighet
            stärks.
          </p>
          <p xml:id="i-2rM3D7RA2tKq5U2GL2ifFv">
            Därför menar Vänsterpartiet att Arbetsförmedlingens arbetssätt
            bör förbättras så att det blir mer attraktivt att anmäla lediga
            jobb dit. En viktig del av detta handlar om att skapa möjligheter
            för kontakter mellan arbetssökande och arbetsgivare inom olika
            branscher. På flera håll i landet har Arbetsförmedlingen, ofta
            i samverkan med exempelvis länsstyrelsen, anordnat rekryteringsmässor
            eller liknande, med inriktning mot olika grupper av arbetssökande
            och mot olika branscher. Detta format har visat sig vara särskilt
            lyckosamt för att fånga upp unga och personer med utländsk bakgrund.
            Arbetsförmedlingen bör därför ges i uppdrag att systematisera
            anordnandet av rekryteringsmässor över hela landet.
          </p>
          <head type="h2" xml:id="i-QUJ2xp3TuqKFzsyxG9ziDx">
            5.7 Obligatoriska kravprofiler vid rekrytering
          </head>
          <p xml:id="i-XHtAvcQJF8aJqsonC6LXfe">
            För att skapa likvärdiga möjligheter till arbetsmarknadsinträde
            för nyanlända och personer med utländsk bakgrund i övrigt måste
            rekryteringsprocesserna rensas från diskriminering. För att inte
            godtyckligt utestänga arbetssökande med utländsk bakgrund måste
            befattningsbeskrivningar och annonser tydligt formulera de krav
            som ställs, de meriter som är nödvändiga och tillräckliga, samt
            de urvalsprinciper som kommer att användas genom rekryteringsprocessen.
            Det finns ett stort behov av att vidareutveckla metoder för att
            bekämpa diskriminerande strukturer och beståndsdelar i fråga om
            rekrytering. Genom en överenskommelse mellan Vänsterpartiet, Socialdemokraterna
            och Miljöpartiet har försök med s.k. avidentifierade ansökningshandlingar
            genomförts på en rad myndigheter. När erfarenheter från dessa
            försök hanteras är det viktigt att understryka att sådana åtgärder
            måste ses i relation till den diskriminering som sker under rekryteringsprocessen
            som helhet och att andra lämpliga metoder måste utvecklas för
            uppföljning senare i processen. Därför bör arbetsgivare åläggas
            att före rekrytering fastställa kravprofiler på de formella kvalifikationer
            som ställs för en anställning.
          </p>
          <head type="h2" xml:id="i-DDfTSA7gtzqrTKSF3mU9E3">
            5.8 Obligatoriska likabehandlingsplaner
          </head>
          <p xml:id="i-UUwgUUrtfSJ7EmyxP3EVoo">
            En ökad etnisk mångfald är nödvändigt för att samhället ska kunna
            fullgöra sitt uppdrag att tillhandahålla service till alla medborgare.
            I lagen mot etnisk diskriminering fastslås arbetsgivarnas uppgift
            att arbeta för mångfald i arbetslivet och i det arbetet är mångfaldsplaner
            ett viktigt redskap. Vänsterpartiet menar att alla större arbetsplatser
            bör vara skyldiga att upprätta mångfaldsplaner. Samtliga myndigheter
            är numera skyldiga att årligen inkomma med planer där det ska
            framgå hur respektive enhet arbetar för att främja bl.a. etnisk
            mångfald bland sina anställda. Vänsterpartiet menar att mångfaldsplaner
            är ett viktigt verktyg för att tydliggöra arbetsgivares ansvar
            för att öka tillgången till den svenska arbetsmarknaden för personer
            med utländsk bakgrund. Därför bör samtliga offentliga och privata
            arbetsgivare med fler än tio anställda omfattas av skyldigheten
            att upprätta likabehandlingsplaner.
          </p>
          <head type="h2" xml:id="i-Lm4fL4opGb6jww61aBzuDb">
            5.9 Flerspråkighet och tvärkulturell kompetens merit vid anställning
          </head>
          <p xml:id="i-92Ra43CT7zdiNSnnVkWrdV">
            Det är nödvändigt att varje människa dagligen möter världen som
            den faktiskt ser ut. Detta kräver tvärkulturell kompetens hos
            utbildningssamordnare och arbetsgivare. Den som talar fler språk
            än majoritetsspråket har också stor fördel av detta i sitt arbete
            och det blir allt viktigare för företag och myndigheter att ha
            flerspråkiga anställda. Därför bör styrkt tvärkulturell kompetens,
            liksom flerspråkighet, räknas som merit vid alla offentliga anställningar.
          </p>
        </div>
        <div type="motSignatures">
          <list>
            <item xml:id="i-JyPfYqMkzv83VxhdnSM8K1">
              Kalle Larsson (v)
            </item>
            <item xml:id="i-Txu4aCXb5pp8bTQ3fmV4Pz">
              Marianne Berg (v)
            </item>
            <item xml:id="i-M56XZJdoLWiBU3pY7p4dtQ">
              Torbjörn Björlund (v)
            </item>
            <item xml:id="i-7Z5MhWm93yyXgJbWKxHmNt">
              Egon Frid (v)
            </item>
            <item xml:id="i-MczcDUfFcecoRaKzTEJBQR">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
