<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-MJU-03620">
  <teiHeader>
    <fileDesc>
      <titleStmt>
        <title>med anledning av prop. 2016/17:104 En livsmedelsstrategi för Sverige - fler jobb och hållbar tillväxt i hela Sverige</title>
        <author corresp="i-UfuzZaG1S7bnPkLrgux2Au">av Jonas Jacobsson Gjörtler m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3620 av Jonas Jacobsson Gjörtler m.fl. (M)</title>
          <idno type="rdwebb">H4023620</idno>
          <rs type="number">3620</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H4023620/text</ref>
          <ref type="dokument_url_html">http://data.riksdagen.se/dokument/H4023620</ref>
          <ref type="dokumentstatus_url_xml">http://data.riksdagen.se/dokumentstatus/H4023620</ref>
          <ref type="docx">http://data.riksdagen.se/fil/563AE5BA-15DA-4A4E-ACE5-5A7B96B3FA8C</ref>
          <ref type="pdf">http://data.riksdagen.se/fil/D3332E69-6E6A-40B2-AE67-B5BB7A0E3F8B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-UfuzZaG1S7bnPkLrgux2Au</idno>
            <name>Jonas Jacobsson Gjörtler</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NU3HPSXKRWGcdWfzmr5Vhd</idno>
            <name>Åsa Coenraads</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-JyuoWkg9RUZd3XVSA6MfE6</idno>
            <name>Gunilla Nordgren</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-5wVnuGs5cNm9JWZrGWeZfP</idno>
            <name>Jesper Skalberg Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-5qayb573WK7KfrjRv8DR5g</idno>
            <name>Roland Gustbée</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-RNLiVMpCYiPgzxr2ERSxMt</idno>
            <name>Lars-Arne Staxäng</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-LGuxQcep33nPWKPbzHtqsR</idno>
            <name>Cecilie Tenfjord-Toftby</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-6jkxj8TQwFLxXwXv7tQjSs" type="basedOn"/>
        <correspContext corresp="i-6jkxj8TQwFLxXwXv7tQjSs">
          <ref>Proposition 2016/17:104</ref>
        </correspContext>
        <correspAction xml:id="i-XtjvMVQ1erWmUeswyNzUgy" type="signed"/>
        <correspContext corresp="i-XtjvMVQ1erWmUeswyNzUgy">
          <note type="signatory" corresp="i-UfuzZaG1S7bnPkLrgux2Au"/>
          <note type="signatory" corresp="i-NU3HPSXKRWGcdWfzmr5Vhd"/>
          <note type="signatory" corresp="i-JyuoWkg9RUZd3XVSA6MfE6"/>
          <note type="signatory" corresp="i-5wVnuGs5cNm9JWZrGWeZfP"/>
          <note type="signatory" corresp="i-5qayb573WK7KfrjRv8DR5g"/>
          <note type="signatory" corresp="i-RNLiVMpCYiPgzxr2ERSxMt"/>
          <note type="signatory" corresp="i-LGuxQcep33nPWKPbzHtqsR"/>
          <note type="signatory" corresp="i-S1jBpohzgG7cgcBjfgN1Fb"/>
        </correspContext>
        <correspAction xml:id="i-ArpzrpQ3nC7GMo8AV59UVi" type="submitted">
          <date when="2017-02-15"/>
          <time when="16:32:26"/>
        </correspAction>
        <correspAction xml:id="i-R8o2Cu6edPES9dNNAJ9iXZ" type="reviewed">
          <date when="2017-03-15"/>
          <time when="16:34:14"/>
        </correspAction>
        <correspAction xml:id="i-TerqDkpb79tatcvfJ874R2" type="dismissed">
          <date when="2017-03-16"/>
        </correspAction>
        <correspAction xml:id="i-GbaLTTTZZiJ9xPqytfrug6" type="referred">
          <date when="2017-03-17"/>
        </correspAction>
        <correspAction xml:id="i-QUzUadQDrsVTnBDx91F6B8" type="assigned">
          <date when="2018-02-20"/>
          <time when="21:36:03"/>
        </correspAction>
        <correspContext corresp="i-QUzUadQDrsVTnBDx91F6B8">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-FLmDc6mA8z4ZKgoKnAAQRX" type="behandlas_i"/>
        <correspContext corresp="i-FLmDc6mA8z4ZKgoKnAAQRX">
          <ref type="uppgift">2016/17:MJU24</ref>
          <ref type="ref_dok_id">H401MJU24</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU24</ref>
          <ref type="ref_dok_titel">En livsmedelsstrategi för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2Ky6BPvzmewTSsECfYqsWt" type="behandlas_i"/>
        <correspContext corresp="i-2Ky6BPvzmewTSsECfYqsWt">
          <ref type="uppgift">2016/17:MJU23</ref>
          <ref type="ref_dok_id">H401MJU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU23</ref>
          <ref type="ref_dok_titel">En livsmedelsstrategi för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:3620 av Jonas Jacobsson Gjörtler
          m.fl. (M) med anledning av prop. 2016/17:104 En livsmedelsstrategi
          för Sverige – fler jobb och hållbar tillväxt i hela Sverige
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-L58Dy24V7PCMBs9rWpnpTN">
            Förslag till riksdagsbeslut
          </head>
          <list style="ol">
            <item xml:id="i-Kxj2j1kaxXJA1SEgMWXYYf">
              Riksdagen ställer sig bakom det som anförs i motionen om att
              säkra generellt goda företagsvillkor och tillkännager detta för
              regeringen.
            </item>
            <item xml:id="i-Ue6Yv6gP6xiyaX2tbzhW5e">
              Riksdagen ställer sig bakom det som anförs i motionen om att
              ha effektiva och förutsägbara godkännandeprocesser och tillkännager
              detta för regeringen.
            </item>
            <item xml:id="i-DR8fzafMtdHdYrNtXwRinV">
              Riksdagen ställer sig bakom det som anförs i motionen om att
              ge främjandeuppdrag till myndigheter och tillkännager detta för
              regeringen.
            </item>
            <item xml:id="i-QbUrcaenJntE5uaTrFizzp">
              Riksdagen ställer sig bakom det som anförs i motionen om att
              svensk livsmedelsproduktion ska styras av konsumenternas efterfrågan
              och inte av politiskt bestämda kvantitativa mål för konsumtion
              och produktion kopplade till specifika produktionsformer och tillkännager
              detta för regeringen.
            </item>
            <item xml:id="i-L6n41Jm793e7okNrUgXsWE">
              Riksdagen ställer sig bakom det som anförs i motionen om att
              göra det lättare för konsumenter att göra hållbara, medvetna val
              samt arbeta för att utbudet ska möta konsumenternas efterfrågan
              och tillkännager detta för regeringen.
            </item>
            <item xml:id="i-NAxiX9aWC8qVd4enZFqDWw">
              Riksdagen ställer sig bakom det som anförs i motionen om att
              underlätta och främja livsmedelsexporten och tillkännager detta
              för regeringen.
            </item>
            <item xml:id="i-5qu9BAhgyudRC2aHBaBMwH">
              Riksdagen ställer sig bakom det som anförs i motionen om inriktningen
              för hur målen för livsmedelsstrategin ska uppnås och tillkännager
              detta för regeringen.
            </item>
            <item xml:id="i-E8Bw4x2zRh5cMfV5tfr2Nz">
              Riksdagen ställer sig bakom det som anförs i motionen om att
              regeringen snarast bör återkomma till riksdagen med en redogörelse
              för hur målen för strategin ska mätas och hur måluppföljningen
              ska ske och tillkännager detta för regeringen.
            </item>
            <item xml:id="i-X3ZYRuAzG8ih7LpUzhPxLB">
              Riksdagen ställer sig bakom det som anförs i motionen om att
              en samordnande funktion bör ha till uppgift att se till hela jordbrukets
              hållbarhet och tillkännager detta för regeringen.
            </item>
            <item xml:id="i-V8kVGKQQyL7v8dmZrja3NH">
              Riksdagen ställer sig bakom det som anförs i motionen om att
              myndigheterna vid genomförandet av EU-direktiv eller tillämpningen
              av EU-förordningar ska genomföra dem på ett sätt som ger så goda
              konkurrensförutsättningar som möjligt och tillkännager detta för
              regeringen.
            </item>
            <item xml:id="i-5oX8WnC1tZGEL4sjP3Su9P">
              Riksdagen ställer sig bakom det som anförs i motionen om att
              fler småskaliga och mobila slakterier ska kunna etableras och
              att de regler som gäller för dessa därför ska ses över i syfte
              att ytterligare förenkla dem och tillkännager detta för regeringen.
            </item>
            <item xml:id="i-KXRsW55j6ZLmThHnc93Xw7">
              Riksdagen ställer sig bakom det som anförs i motionen om att
              överväga möjligheterna för ett svenskt växtförädlingsprogram och
              tillkännager detta för regeringen.
            </item>
            <item xml:id="i-Cxh5rkdBeyB7gABZjKSuVW">
              Riksdagen ställer sig bakom det som anförs i motionen om att
              regeringen i större utsträckning bör uppmuntra att det vid offentlig
              upphandling ställs krav på gott djurskydd och god miljöhänsyn
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-N1SaVUWRR7oD922gq5QoF4" type="h1">
            Bakgrund
          </head>
          <p xml:id="i-Xh5Qtp6eihCMjtoK2R4C2W">
            Sverige – det nya matlandet var alliansregeringens satsning för
            en livskraftig landsbygd med växande företag och fler jobb. Det
            var samtidigt en satsning för god mat, god djurhållning och upplevelser
            i världsklass som skulle främja såväl turism och konsumtion som
            export. Matlandet Sverige syftade till att utveckla och främja
            hela livsmedelskedjan: primärproduktion, förädlad mat, offentlig
            mat, matturism och restaurangbranschen. Tydliga mål skapades och
            följdes upp.
          </p>
          <p xml:id="i-No6rXAdbLiegmepz7GVYnG">
            Sverige som matnation sattes på kartan och satsningen gav resultat.
            Under tiden som projektet pågick skapades ca 9 000 jobb, exporten
            av livsmedel ökade med ca 70 procent, livsmedelsföretagen blev
            fler och efterfrågan på säker och hållbart producerad mat fortsatte
            att öka. Alliansregeringen minskade företagens administrativa
            kostnader med 7,3 miljarder kronor mellan åren 2006 och 2010 och
            för företag inom de gröna näringarna minskade regelbördan med
            37 procent mellan 2006 och 2014.
          </p>
          <p xml:id="i-UEkqFWX1pScmcoZ2qvHR1D">
            Regeringens val att ta bort denna framgångsrika satsning anser
            vi har varit skadlig för den svenska livsmedelsproduktionen och
            industrin. För oss är en livsmedelsstrategi ett naturligt nästa
            steg i matlandetvisionen. I en livsmedelsstrategi kan man vidareutveckla
            och konkretisera vad som behöver göras för att stärka den svenska
            livsmedelskedjan. Det har varit negativt för livsmedelskedjan
            att regeringen har dröjt ytterligare två år med att presentera
            ett alternativ.
          </p>
          <head xml:id="i-KRgGu2MiBuT2EzwUUZiBWX" type="h2">
            En strategi för hela livsmedelskedjan i lokal och global kontext
          </head>
          <p xml:id="i-B5E7mvKFBhcT8pyw64dU9j">
            Alliansen ser att det finns goda förutsättningar att producera
            och förädla mat i Sverige. God tillgång på mark, rent vatten och
            kunskap gör att den mat som produceras och förädlas i Sverige
            håller hög kvalitet samtidigt som våra miljökrav gör att produktionen
            hela tiden blir mer hållbar och att den redan i dag ligger i framkant
            jämfört med andra länder. Dessutom ser alliansen att intresset
            för närproducerad och hållbar mat hela tiden ökar hos såväl inhemska
            konsumenter som turister som besöker Sverige. Men vi ser också
            att Sverige och den svenska livsmedelskedjan står inför utmaningar
            i form av global konkurrens och prispress. För att vi från det
            offentligas sida än bättre ska kunna ta till vara den potential
            som finns och även framöver säkerställa att förutsättningar finns
            för svensk livsmedelsproduktion ser Alliansen en svensk livsmedelsstrategi
            som ett viktigt verktyg.
          </p>
          <p xml:id="i-NpTvABNNsQmtw8fpBT8FEX">
            Det är positivt att en ny nationell livsmedelsstrategi nu tagits
            fram och att det finns en bred enighet i riksdagen om målen. Däremot
            anser vi att regeringens livsmedelsstrategi saknar det fokus på
            hela livsmedelskedjan som Matlandet Sverige innebar. Alliansen
            vill se en bred strategi där livsmedelsindustrin, exportpotentialen,
            forskningen, konsumenten och primärproduktionen stärks och där
            strävan är att uppnå FN:s globala hållbarhetsmål, Agenda 2030-målen.
          </p>
          <p xml:id="i-T9m4pKfuhxB4idQ5SkvSEr">
            Sverige liksom FN:s övriga medlemsländer har ett ansvar utifrån
            Agenda 2030-målen att verka för att de globala målen nås, och
            det är respektive regerings ansvar att de nås i det egna landet.
            Detta är något som uttryckligen är beskrivet för de globala målen,
            men ändå har regeringen i hög grad utelämnat Agenda 2030-målen
            i den egna livsmedelsstrategin fram till 2030. Alla 17 mål är
            relevanta för livsmedelskedjan, framför allt mål 2 som är att
            avskaffa hunger, uppnå tryggad livsmedelsförsörjning och förbättrad
            nutrition samt främja ett hållbart jordbruk. Agenda 2030-målen
            bör därför inkluderas och arbetas för i livsmedelsstrategin.
          </p>
          <p xml:id="i-86h3ren6rcKZZmhMbjLvCQ">
            Maten som odlas och förädlas har indirekt bäring på möjligheten
            att uppnå jämställdhet och egenmakt för kvinnor och flickor i
            och med att många lantbrukare i fattigare länder är kvinnor, liksom
            på möjligheten att uppnå goda arbetsvillkor och hållbar tillväxt,
            säkerställa hållbar produktion och stärka och säkra tillgång på
            rent vatten.
          </p>
          <p xml:id="i-Q8ooBY2MhBMhRufJE4wyij">
            Maten vi äter utgör i sin tur en förutsättning för de flesta
            andra mål, som exempelvis att uppnå god hälsa och främja ett hälsosamt
            liv och hållbara konsumtionsmönster, för koncentration att arbeta
            och utbilda sig, minska ojämlikhet och fattigdom inom och mellan
            länder genom bättre fördelning av mat och för att säkra ekosystemen
            i haven och främja god tillgång på marina resurser.
          </p>
          <p xml:id="i-KWjzFWbUyvQZ1CnWizLp6t">
            Med hjälp av den svenska livsmedelskedjan kan vi bidra till att
            uppnå Agenda 2030-målen genom att främja export av säkra och sunda
            livsmedel, bistå med kompetens om starkt djurskydd, låg antibiotikaanvändning
            och miljöhänsyn i produktionen, liksom med förädling och forskning
            för framtidens livsmedel som kan vara resurseffektiva och näringsrika.
          </p>
          <p xml:id="i-HK3w2zS1uuBM3HwWR7gRri">
            Den svenska livsmedelsproduktionen ska ha goda förutsättningar
            där det svenska jordbrukets fördelar tas tillvara. Sverige har
            EU:s bästa djurskydd, låg användning av antibiotika, hög miljöhänsyn
            och ett smittskydd i världsklass, som ger svenska mervärden som
            utgör en viktig konkurrensfördel. Livsmedelsindustrin ska ha goda
            förutsättningar för företagsutveckling, digitalisering, förädling
            och export. Livsmedelsförädlingen är en sektor med stor geografisk
            spridning, vilket visar att branschen kan bidra till att skapa
            arbetstillfällen i hela landet. Export av livsmedel kan främjas
            genom att utveckla förädlingsarbetet i kombination med forskningsarbete
            som är inriktat på förädling och framtagande av innovativa produkter
            som möter konsumenters behov både nationellt och internationellt.
            Den matbaserade turismen är också en viktig sektor som kan ge
            möjligheter till fler jobb och stärka Sveriges position som matnation.
            Konsumenters efterfrågan på livsmedel behöver tillvaratas bättre
            samtidigt som medvetenheten om hållbara, hälsosamma vanor behöver
            stärkas, exempelvis genom myndigheters arbete.
          </p>
          <p xml:id="i-9EE8CGK3ynKbcQC2J43Z1r">
            Det är viktigt att innehållet i livsmedelsstrategin utvecklas
            i nära samarbete med näringen som vet vilka behov som bör tillgodoses
            för att strategin ska nå framgång och att dessa erfarenheter också
            omsätts i strategin. Alliansen vill fortsätta att utveckla förutsättningarna
            för den svenska livsmedelskedjan och landsbygden.
          </p>
          <head xml:id="i-AXyWEHcSek4h3cmhdHcFCZ" type="h2">
            Säkra generellt goda företagsvillkor
          </head>
          <p xml:id="i-KhVBfpWWnPWqAJjjjFNN8c">
            Konkurrenskraften för livsmedelsföretag ska stärkas. Det måste
            finnas goda företagsvillkor för hela livsmedelskedjan. Därför
            är det oroande med regeringens politik som innebär högre skatter
            på jobb och företagande. Regelverk som rör företag i primär- och
            livsmedelsproduktion är i hög utsträckning gemensamma för EU:s
            inre marknad. Det gör att alla nationella regler och krav som
            går utöver den EU-gemensamma lagstiftningen riskerar att försämra
            konkurrenssituationen för de svenska företagen. Därför ska nationella,
            mer långtgående regler alltid vara väl motiverade och prövas noga.
          </p>
          <head xml:id="i-SVfvfVtWUpYJrySe4jt6Qd" type="h2">
            Effektiva och förutsägbara godkännandeprocesser
          </head>
          <p xml:id="i-5A6Vvq1z4fBccBbfWx8bVf">
            För att skapa mer långsiktighet och förutsägbarhet för livsmedelsproducenter
            bör regeringen verka för att myndigheterna i större utsträckning
            använder sig av ömsesidigt erkännande av växtskyddsmedel. Hänsyn
            bör tas till hur andra EU-medlemsstater förhåller sig till växtskyddsmedel
            för att skapa konkurrensneutrala förutsättningar för det svenska
            jordbruket.
          </p>
          <head xml:id="i-NNV7sNbH133HSMWwsa3P8y" type="h1">
            Främjandeuppdrag till myndigheter
          </head>
          <p xml:id="i-RrqqEsrt24AyQ6uxX96GL9">
            Myndigheter har en viktig roll i att stötta företag och underlätta
            för dem. Detta fungerar inte alltid på önskvärt sätt. Myndigheter
            behöver enklare rutiner, regler och processer som förenklar för
            livsmedelsföretagare. Myndigheter och tjänstemän ska även ha företagsaspekten
            i fokus när de fattar beslut eller utformar regler. Det kan handla
            om att genomföra en konsekvensbeskrivning innan datasystem byts
            ut, så att man förhindrar att utbetalningar av stöd fördröjs.
            Vi vill att berörda myndigheter ska få ett främjandeuppdrag som
            förtydligar att de inte enbart ska utgöra ett kontrollerande organ.
            Fokus bör skifta från ett myndighetsperspektiv till ett tydligare
            brukarperspektiv, vilket tydligt bör framgå av regeringens regleringsbrev.
            Myndigheter som arbetar med livsmedelsföretag bör i högre utsträckning
            tillhandahålla information samt underlätta och stödja livsmedelsföretagande.
          </p>
          <head xml:id="i-GXpek8PLJ12T9EsKc3Ngtv" type="h1">
            Stärkt konsumentmakt
          </head>
          <head xml:id="i-Tr2iitCxtB7iF4AdvjS2a2" type="h2">
            Konsumenternas efterfrågan ska styra i stället för politiskt
            bestämda kvantitativa mål för konsumtion och produktion
          </head>
          <p xml:id="i-7tse6u91PQKz2wK4yjkD34">
            Ekologiskt producerad mat utgör en växande konsumentmarknad,
            och den svenska ekologiska livsmedelsproduktionen täcker inte
            efterfrågan. Men i stället för att sätta upp mål för ekologisk
            konsumtion och produktion bör fokus vara på att stärka konkurrenskraften
            i hela kedjan. Det handlar exempelvis om att minska de höga kostnaderna
            för företagande och insatsvaror som gör att svensk ekologisk produktion
            inte står sig mot konkurrentländerna. Målsättningen bör i stället
            vara att sträva mot att allt jordbruk blir mer hållbart och att
            stärka konsumenternas kunskap om livsmedel.
          </p>
          <p xml:id="i-39cCz1ovv5suXy3gE87Xw1">
            Vi vet inte hur livsmedelsproduktionen ser ut 2030, varken i
            Sverige eller i världen, än mindre vilken produktionsform som
            är mest attraktiv eller vilka varor som konsumenter efterfrågar.
            Det finns en risk i att låsa in sig i kvantitativa mål för en
            viss produktionsform. Det bör inte vara politiken som avgör vilka
            livsmedel vi producerar och konsumerar i framtiden. Alliansen
            vill i stället att konsumenters efterfrågan ska styra och skapa
            förutsättningar för att möta detta behov.
          </p>
          <head xml:id="i-N6MrEAxjy6hV9729nCDSvu" type="h2">
            Underlätta för konsumenter att göra hållbara, medvetna val samt
            arbeta för att utbudet ska möta konsumenternas efterfrågan
          </head>
          <p xml:id="i-6cv1rBMyAXjgRw3dqrnyn4">
            Konsumenters efterfrågan och köpvilja är i stor grad styrande
            för de livsmedel vi i dag konsumerar och vilka som säljer bäst.
            Politiken ska inte tvinga konsumenten till särskilda val men däremot
            säkerställa att information finns tillgänglig för dem som är engagerade
            och underlätta möjligheten att själv välja mat som är bra för
            hälsa och miljö. Detta kan exempelvis ske genom tydlig och lättillgänglig
            information i form av bl.a. miljömärkningar som nyckelhålet och
            ursprungsmärkningar, konsumentupplysningstjänster, produktinformation
            i butiker samt webbaserad information. Detta gör det möjligt för
            konsumenter och andra aktörer att göra ansvarsfulla och hållbara
            val av produkter och tjänster och att ställa om till hållbarare
            livsstilar. Utbudet av livsmedel som produceras och förädlas bör
            motsvara det som efterfrågas av konsumenter.
          </p>
          <head xml:id="i-VnLRxDAMRCnaSaj59XFdTH" type="h1">
            Underlätta och främja livsmedelsexporten
          </head>
          <p xml:id="i-GxRHoJnfw9gvUxtA75M1Xz">
            Sverige har stor potential att exportera mer livsmedel. Vi har
            mervärden såsom högt smittskydd och djurskydd, vilket skapar säkra
            livsmedel som är attraktiva på den internationella marknaden.
            Den framgångssaga som alliansregeringen påbörjade vill vi fortsätta.
            Den svenska livsmedelsindustrin kan växa ytterligare.
          </p>
          <p xml:id="i-E115aB3xaQsMgkhs5mdGLK">
            För att underlätta och främja livsmedelsexporten vill vi förenkla
            för livsmedelsföretag att exportera och marknadsföra sig i andra
            länder. Vi vill ge Business Sweden ett tydligare främjandeuppdrag
            för att förenkla för livsmedelssektorn att ta sig in på nya och
            befintliga marknader. För att lyckas med detta behöver kompetensen
            på livsmedel förbättras hos myndigheten, och näringen behöver
            få en tydligare position i marknadsföringen av Sverige. Många
            livsmedelsföretag upplever svårigheter med att exportera varor,
            och vi vill att Business Sweden ska tillhandahålla information
            till livsmedelsföretag om tillvägagångssätt liksom om potential
            och mervärdet i att förädla produkter för export.
          </p>
          <head xml:id="i-ESjxmoFmnWQ8AW4oeFtcyx" type="h1">
            Strategin ska bidra till att uppnå Agenda 2030-målen
          </head>
          <p xml:id="i-MjmY57nVB5yQSx9Hb7oDm9">
            Den svenska livsmedelskedjan kan och bör bidra till att uppnå
            FN:s globala Agenda 2030-mål, och detta bör vara en målsättning
            för alla delar i kedjan. Det är en möjlighet för Sverige som matnation
            och med livsmedel som präglas av hög kvalitet, säkerhet, djurskydd
            och miljöhänsyn att exportera produkter och kunskap till andra
            länder.
          </p>
          <p xml:id="i-H4NzZPaBzoCeDcmMG4cDVt">
            Svenska livsmedel kan bidra till att trygga den inhemska livsmedelsförsörjningen
            liksom den globala. Med forskning och förädling kan vi utveckla
            och exportera näringstäta produkter och råvaror som går att odla
            i områden med sämre odlingsmark och som kräver mindre resurser,
            såsom vatten. Forskning och förädling bör vara riktade mot att
            möta framtidens behov av innovationer från lokal till global nivå,
            liksom att möta konsumenters efterfrågan.
          </p>
          <head xml:id="i-GUMhKaXWqEtA4Te7WZeSR5" type="h1">
            Moderaternas inriktning för livsmedelspolitiken
          </head>
          <head xml:id="i-HRoA6hHuFCyBF2QYJoQk2V" type="h1">
            Nedan redovisar Moderaterna hur vi anser att målen i livsmedelsstrategin
            ska uppnås.
          </head>
          <p xml:id="i-43P6fcmJjSVhfgLR7SiQYb">
            Livsmedelskedjan är en basnäring – Sveriges fjärde största näring
            – med stor potential till högre förädling och som kan bidra till
            att hela Sveriges utvecklingskraft, tillväxtpotential och sysselsättningsmöjligheter
            tas till vara. Genom att öka den svenska livsmedelsproduktionen
            och dess förädlingsvärde och genom att stärka exporten skapas
            ekonomisk tillväxt och fler arbetstillfällen.
          </p>
          <p xml:id="i-KJqG4VWeinoeUx77LYuGGk">
            I Sverige har vi, trots våra nordliga breddgrader, goda förutsättningar
            för växtodling och kan i delar av landet producera stora skördar
            per odlad yta, trots relativt låg användning av exempelvis växtskyddsmedel.
            Svenskt kött och andra animalieprodukter är förstklassiga, bl.a.
            tack vare vårt höga djurskydd, vår låga antibiotikaanvändning
            och stora miljö- och klimathänsyn. Många av våra livsmedelsföretag
            befinner sig i framkant, när det gäller både produktutveckling
            och miljöhänsyn.
          </p>
          <p xml:id="i-R2tyupk3mLZPQJCGzB4ikv">
            Svensk livsmedelsproduktion är generellt sett miljövänlig. Det
            skulle vara bättre för miljön om en större andel av de livsmedel
            som konsumeras i världen kom från svenska livsmedelsföretag. För
            att det ska vara möjligt måste det svenska jordbrukets och livsmedelsindustrins
            konkurrenskraft stärkas. Många viktiga förslag finns i Konkurrenskraftsutredningen
            (SOU 2015:15).
          </p>
          <p xml:id="i-6N46pBzoZX9kt9qGo3bcNt">
            Moderaterna vill att den svenska livsmedelsproduktionen ökar.
            Vi måste fokusera på hur vi kan förbättra de svenska livsmedelsproducenternas
            konkurrensvillkor, både i primärledet och i förädlingsledet, att
            öka möjligheterna till export, lätta på regelbördan, förenkla
            kontroller och administration samt att uppmuntra fler konsumenter
            att välja högkvalitativa livsmedel som är producerade under goda
            villkor. Svensk livsmedelsexport är en av våra mest framgångsrika
            exportgrenar. Under 2014 ökade svensk livsmedelsexport med 9,4
            procent, medan varuexporten som helhet ökade med 3,1 procent.
            Under 2014 uppgick livsmedelsexporten till närmare 70 miljarder
            kronor. Vi ser dock att potentialen är betydligt större än så.
          </p>
          <p xml:id="i-24UrkHzwPvLStzFNbS6U6F">
            För att nå bättre konkurrenskraft inom livsmedelsproduktionen
            måste vi ta ett samlat grepp kring livsmedelsfrågorna ur flera
            perspektiv – primärproducent, livsmedelsföretag, handel, konsument
            samt stat, kommun och landsting. För Moderaterna är det viktigt
            att värna frihandel och öppna gränser, det tjänar Sverige på.
            Samtidigt måste vi arbeta för att svenska bönder och livsmedelsföretag
            i Sverige kan verka under lika goda konkurrensförutsättningar
            som sina europeiska grannar.
          </p>
          <p xml:id="i-YWCkVRw9hAYpMtiVxJXBsU">
            Vi har ett stort antal förslag på hur de olika frågorna kan adresseras
            i flera av våra motioner från allmänna motionstiden, bl.a. i vår
            motion Bättre förutsättningar för svenskt jordbruk och svensk
            livsmedelsproduktion (mot. 2016/17:3173), i vår budgetmotion Plan
            för ett starkare Sverige – Moderaternas budgetmotion 2017 (mot.
            2016/17:3350) och i utgiftsområdesmotionen Utgiftsområde 23 Areella
            näringar, landsbygd och livsmedel (mot. 2016/17:3170). Flera av
            dessa förslag redovisas här i text, medan yrkandena återfinns
            i respektive motion. I denna motion återfinns således endast yrkanden
            som inte finns i ovan nämnda motioner.
          </p>
          <head xml:id="i-i8zGPEYmk7fsPYHU1ik4A" type="h2">
            Syftet med en livsmedelsstrategi
          </head>
          <p xml:id="i-CcPWrKsER1abG7FGFVfHTC">
            Ett viktigt syfte med en strategi är att tydliggöra viktiga vägval
            och att föreslå prioriteringar. En strategi som säger att allt
            är viktigt och undviker att sätta ned foten i viktiga målkonflikter
            fyller inte sin funktion. Livsmedelsstrategins övergripande mål
            fokuserar på konkurrenskraft och på att livsmedelsproduktionen
            ska öka, men tyvärr lever resten av dokumentet inte upp till de
            förväntningar, som följer av ett så tydligt mål.
          </p>
          <p xml:id="i-8EcbE6wWLPrGLLoSahL9ZX">
            Varken livsmedelsstrategin i sig eller den handlingsplan som
            regeringen nyligen presenterade innebär några större konkreta
            förändringar, och de måste därför omgående följas av skarpa åtgärder
            som stärker konkurrenskraften. Det finns förslag i rätt riktning
            i strategin, huvudsakligen från den av alliansregeringen tillsatta
            Konkurrenskraftsutredningen (SOU 2015:15), men sedan utredningen
            presenterades har svensk livsmedelsproduktion förlorat två år
            då ingenting har hänt för att stärka konkurrenskraften. Det räcker
            inte att prata om konkurrenskraft, det krävs politisk handling
            också. Moderaterna redogör i motionen för vilken inriktning och
            vilka åtgärder vi anser vara viktigast för att nå livsmedelsstrategins
            övergripande och strategiska mål.
          </p>
          <head xml:id="i-8fjKGuixWaxUJhokiPoJwh" type="h3">
            Målen för livsmedelsstrategin
          </head>
          <p xml:id="i-E84xMCNkgtXigpsNzg5fcG">
            Regeringens proposition, En livsmedelsstrategi för Sverige –
            fler jobb och hållbar tillväxt i hela landet, innehåller ett övergripande
            mål samt tre strategiska mål. Regeringen har förhandlat om målen
            med Alliansen. Moderaterna har tillsammans med övriga allianspartier
            aktivt bidragit till att målen har blivit betydligt bättre. Vi
            ställer oss bakom det övergripande målet och de tre strategiska
            målen.
          </p>
          <p xml:id="i-E7NaFWqBcApSFpLbhUNK3m">
            Det övergripande målet syftar till ökad produktion och de tre
            strategiska målen – Regler och villkor, Konsument och marknad
            samt Kunskap och innovation – syftar till att det övergripande
            målet ska nås. Målen omfattar bland annat regelförenklingar, ändamålsenliga
            skatter, konkurrenskraftshöjande insatser, satsningar för ökad
            export, bättre möjligheter att fylla konsumenternas efterfrågan
            med svenska livsmedel och goda möjligheter för innovation, produktutveckling
            och kompetensförsörjning. Moderaterna anser att berörda myndigheter
            snarast ska få i uppgift att arbeta för att nå målen i livsmedelsstrategin,
            bl.a. i instruktioner och regleringsbrev från regeringen.
          </p>
          <p xml:id="i-7KGkEudtEtQFjDUg4HfHND">
            Det övergripande målet säger att svensk livsmedelsproduktionen
            ska öka. Det framgår dock inte hur detta mål ska mätas. Det finns
            sannolikt olika relevanta variabler för att mäta detta, och det
            kan dessutom finnas skäl att ha olika mått för olika typer av
            produktion. Ett exempel på hur vi på ett övergripande och bra
            sätt kan mäta hur väl vi lyckas stärka vår konkurrenskraft i förhållande
            till andra kan vara att jämföra med relevanta konkurrentländer.
            Regeringen bör snarast återkomma till riksdagen med en redogörelse
            för hur målen för strategin ska mätas och hur måluppföljningen
            ska ske.
          </p>
          <head xml:id="i-NB8JCbFgYRtGdCkx5Dzg8m" type="h3">
            Moderata utgångspunkter för att nå målen i livsmedelsstrategin
          </head>
          <p xml:id="i-49t6r7C5XedCbSfXjCfaMV">
            För att stärka konkurrenskraften i livsmedelskedjan är det enskilt
            viktigaste att sänka kostnader som är högre i Sverige än i jämförbara
            konkurrentländer. Det handlar dels om direkta kostnader i form
            av skatter och avgifter, dels om indirekta kostnader genom regelkrångel,
            administration och kostsamma särkrav. Regeringens livsmedelsstrategi
            och handlingsplan ekar tomma på sådana åtgärder och fokuserar
            i stället på nya utredningar.
          </p>
          <p xml:id="i-RwzMEymfiP9mYjXdAeb1fP">
            Regeringen påstår sig, i den handlingsplan som presenterades
            den 7 februari 2017, satsa 1 miljard på livsmedelsstrategin. Men
            mer än hälften av pengarna kommer från landsbygdsprogrammet. Det
            är således inga nya pengar utan en omfördelning av medel som redan
            var öronmärkta för landsbygden. Regeringens påstådda satsning
            bör också ses i ljuset av att regeringen under mandatperioden
            har höjt skatterna på jobb och tillväxt med 40 miljarder, och
            därmed avsevärt har försämrat konkurrenskraften för alla näringar,
            även för livsmedelskedjan.
          </p>
          <p xml:id="i-CvJzxQFQDR9KuvaoARXxpW">
            I Moderaterna grupperar vi våra förslag i sju strategiskt viktiga
            huvudområden, vilka vi anser att man behöver adressera på rätt
            sätt för att målen för livsmedelssektorn ska kunna uppfyllas.
          </p>
          <list style="ul">
            <item xml:id="i-Ltjwf8tFqpLJq8KiQtUdaD">
              Stärkt konkurrenskraft genomsänkta kostnaderminskad regelbörda
              färre särkrav stärkt kompetensförsörjning i hela kedjan.
            </item>
            <item xml:id="i-TYNxAXn7NrhCAfSj417yHp">
              Ökad efterfrågan på svensk kvalitet genomexportfrämjande åtgärderoffentliga
              upphandlingarökad medvetenhet hos konsumenter.
            </item>
          </list>
          <p xml:id="i-3maGEJkki13mo9doKFnAzR">
            Moderaterna har i ovan nämnda motioner lagt fram förslag till
            viktiga åtgärder för att nå målen i livsmedelsstrategin. Här presenterar
            moderaterna förslag på hur livsmedelsstrategin bör följas upp
            i handling samt nya förslag som livsmedelsstrategin behöver kompletteras
            med.
          </p>
          <head xml:id="i-LxTKUdiPAZ8zVfNLHx4hrk" type="h2">
            Vår syn på livsmedelsproduktion, hållbarhet och ekologisk produktion
          </head>
          <p xml:id="i-XXkFmrxrkXRoDjrqKhRVGX">
            Hållbarhet handlar om att sträva efter balans mellan miljöhänsyn,
            ekonomi och sociala frågor. Ensidigt fokus på endera delen riskerar
            att skapa problem både på kort och lång sikt. Vi ska därför värna
            om fortsatt god miljöhänsyn i svensk livsmedelsproduktion på ett
            sätt som säkerställer att produktionen även fortsättningsvis är
            konkurrenskraftig. Det är bra för miljön och leder dessutom till
            tillväxt och arbetstillfällen.
          </p>
          <p xml:id="i-GTgYUVg5fTNoYXahbDBr1u">
            Den svenska livsmedelsproduktionen är genom både regelkrav och
            producenternas grundläggande inställning miljövänlig. Samtidigt
            riskerar alltför långtgående miljökrav att leda till att svensk
            produktion blir för dyr och därmed riskerar att slås ut. Det innebär
            att produkterna i stället produceras någon annanstans, och eftersom
            svensk livsmedelsproduktion är världsledande sett till miljöhänsyn
            innebär det att miljöpåverkan ökar. Det betyder att ett ensidigt
            fokus på att skärpa svenska miljökrav kan vara sämre för miljön.
          </p>
          <p xml:id="i-9EBdheWxYQdqpq1z871GTW">
            Av detta skäl, men också eftersom miljöpåverkan tenderar att
            röra sig över nationsgränserna, anser vi att det viktigaste miljöarbetet,
            och det som har förutsättningar att ge bäst resultat, handlar
            om att försöka nå internationella överenskommelser. Miljökrav
            som exempelvis gäller inom hela EU har effekt på 12 miljoner jordbrukare,
            medan svenska krav endast påverkar 64 000 jordbrukare.
          </p>
          <p xml:id="i-5nyDHut2BfG748X2B2bNTj">
            Regeringen lyfter upp inriktningsmål för ekologisk konsumtion
            och produktion som prioriterade delar i handlingsplanen. Det anser
            vi är dåligt av flera skäl. Principiellt anser vi att det är konsumenternas
            efterfrågan och inte politiska beslut som ska styra produktionen.
          </p>
          <p xml:id="i-Sa2TsNRXGBECwkFpLXgrif">
            Enligt vår mening blir uppdelningen mellan ekologisk och konventionell
            produktion alltmer irrelevant i framtiden. Svensk konventionell
            livsmedelsproduktion är redan i dag mycket långt framme på miljöområdet
            och med ny teknik blir den successivt ännu bättre. Vi ställer
            oss därför tveksamma till att politiskt försöka styra mer produktion
            mot ekologisk, som oftast innebär lägre volymer till högre kostnad.
          </p>
          <p xml:id="i-N6gJnGZiog2pzqHHCLinfM">
            Ett problem med ekologisk produktion är just att volymerna generellt
            sett är lägre. Det innebär att en ökad andel ekologisk produktion
            medför minskad svensk produktion totalt, vilket strider mot de
            övergripande målen för livsmedelsstrategin.
          </p>
          <p xml:id="i-CWigCiMXZE23hzWpC2DFAR">
            Det vore bättre för miljön om en större del av den globala livsmedelskonsumtionen
            kom från svenska förhållanden, eftersom den då tränger undan annan
            livsmedelsproduktion som är sämre för miljön. Men med ökad ekologisk
            produktion går utvecklingen i stället åt motsatt håll. Sverige
            producerar i så fall lägre volymer och tar inte ansvar för en
            hållbar global livsmedelsproduktion, eftersom miljöpåverkan globalt
            sett då ökar.
          </p>
          <p xml:id="i-XLUmsW7p45a7GseuwobTHu">
            Lägre svenska produktionsvolymer innebär dessutom att importen
            ökar. Eftersom importerade varor generellt sett har större miljöpåverkan
            än svenskproducerade innebär det att Sverige bryter mot det av
            riksdagen beslutade generationsmålet, som säger att vi inte ska
            exportera vår miljöpåverkan.
          </p>
          <p xml:id="i-WbXcT6N2utmvvEHVuatgJd">
            Moderaterna anser att den samordnande funktion för ekologisk
            produktion som regeringen har för avsikt att inrätta (propositionen
            s. 75) i stället bör ha till uppgift att se till hela jordbrukets
            hållbarhet på vetenskapliga grunder, inte till konsumtionstrender
            och ideologi eller inriktas mot en specifik produktionsform. Vi
            anser inte heller att det finns någon rimlig grund för att upprätta
            politiskt beslutade konsumtionsmål för exempelvis ekologiska livsmedel.
            Det är upp till marknaden, inte politiken, att tillgodose konsumenternas
            önskemål i detta avseende.
          </p>
          <head xml:id="i-MeYe6Z6H8D3ZqaqNuqup2C" type="h2">
            Produktionsresurser – tillgång till odlingsmark
          </head>
          <p xml:id="i-SmrychQezW2oF79dqFaSQG">
            Regeringen anser att hänsyn ska tas till jordbruksproduktionen
            i den fysiska planeringen och att man vid exploatering av jordbruksmark
            ska sträva efter att minimera fragmentering. Moderaterna delar
            åsikten att fragmentering av jordbruksmark medför att ett effektivt
            jordbruk försvåras och fördyras med följd att lönsamheten i jordbruksproduktionen
            riskerar att minska. Vi anser också att det är angeläget att sträva
            efter att värna den mest produktiva jordbruksmarken. Samtidigt
            är det varken önskvärt eller lämpligt att helt blockera användandet
            av mark för andra ändamål. Den fysiska planeringen är kommunernas
            ansvar och det är därför rimligt att kommunerna får göra avvägningen
            mellan olika angelägna intressen. Dessutom vill vi påminna om
            vikten av att värna äganderätten. Hinder mot att nyttja, ändra
            användning av eller sälja privatägd mark innebär inskränkningar
            i äganderätten.
          </p>
          <head xml:id="i-NQWoxy9NSua4hicgZ1pnEb" type="h2">
            Stärkt konkurrenskraft genom sänkta kostnader
          </head>
          <p xml:id="i-5sAgnsg3ccZBLVbeqDCXf6">
            De svenska skatterna och andra kostnader orsakade av politiska
            beslut är höga i jämförelse med våra konkurrentländer och är en
            viktig orsak till försämrad konkurrenskraft. Moderaterna anser
            att det är nödvändigt att minska den totala skatte- och kostnadsbördan
            i hela livsmedelskedjan, om målen för livsmedelsstrategin ska
            kunna nås till 2030.
          </p>
          <head xml:id="i-8TwtVJWmQqJteUizvw23eA" type="h3">
            Kostnader för arbetskraft
          </head>
          <p xml:id="i-5y1A41t5ZawQsrKKGCAp5m">
            Arbetskraftskostnaderna i Sverige är höga. Enligt Konkurrenskraftsutredningen
            (SOU 2015:15) är den svenska arbetskraftskostnaden för anställda
            i jordbruket den näst högsta i EU. Det är en konkurrenshämmande
            faktor. Moderaterna har förslag till hur detta kan bemötas, bl.a.
            genom flexibla anställningsformer och arbetsgivarutbildning för
            företagare inom jordbruks- och trädgårdsnäringen (se vidare i
            mot. 2016/17:3173 Bättre förutsättningar för svenskt jordbruk
            och svensk livsmedelsproduktion).
          </p>
          <head xml:id="i-MYJgb9UEoi9UBAGBbgG6ap" type="h3">
            Skatter
          </head>
          <p xml:id="i-2mojQrv2cYsKud7SuBGgUg">
            Moderaterna anser att såväl regeringen som myndigheter alltid
            ska beakta effekterna på svenska företags konkurrenskraft när
            nya skatter och andra ekonomiska styrmedel ska införas eller befintliga
            ska förändras. Skatter på för livsmedelssektorn nödvändiga insatsvaror,
            såsom diesel och handelsgödsel, hämmar sektorns konkurrenskraft.
            Moderaterna står fast vid att skatt på handelsgödsel inte ska
            införas, eftersom den inte har en miljöstyrande effekt, och sannolikt
            minskar användningen av handelsgödsel endast marginellt eftersom
            alternativen är så mycket mindre effektiva – det blir enbart en
            kostnad och en konkurrensnackdel för jordbruket och livsmedelssektorn.
          </p>
          <p xml:id="i-DdNhuxoYHgQRNRv8o1pyxF">
            För att det svenska lantbruket och den svenska livsmedelsindustrin
            ska kunna stå sig i den internationella konkurrensen krävs att
            kostnaderna för livsmedelsproduktionens nödvändiga transporter
            minskar. Kostnaderna för drivmedel är en stor nackdel för konkurrensen
            med andra jämförbara länder, till stor del beroende på högre skatt.
            Regeringen har valt att satsa på en överindexering av drivmedelsskatterna.
            Det försämrar konkurrenskraften snarare än att stärka den. Vi
            står fast vid vårt förslag om att sänka koldioxidskatten för diesel
            som används i jordbruket, och vi säger nej till regeringens överindexering
            av drivmedelsskatterna (se vidare i vår budgetmotion 2016/17:3350
            Plan för ett starkare Sverige – Moderaternas budgetmotion 2017).
          </p>
          <p xml:id="i-M6pKLqy97Y8sgNjV4q97gF">
            Regeringen utreder för närvarande möjligheterna för att införa
            en skatt på avstånd för lastbilstransporter, en kilometerskatt.
            I det senaste budet från regeringens utredare talas om skattenivåer
            på 10–12 kronor per mil. Sverige är ett stort land i Europas utkant
            och avstånden är redan i dag en konkurrensnackdel för det svenska
            näringslivet i allmänhet och för de areella näringarna i synnerhet.
            Att införa en kilometerskatt vore förödande för livsmedelssektorn
            och landsbygden. Det skulle göra det mycket svårt att kunna uppnå
            målen i livsmedelsstrategin. Moderaterna tar kraftigt avstånd
            från införandet av en kilometerskatt. Vi menar att utmaningen
            med att få ned de klimatskadliga utsläppen från transportsektorn
            bättre löses genom ny teknik, exempelvis utökad elektrifiering
            av transportsektorn och inblandning av mer biodrivmedel i bränslemixen,
            vilket dessutom innebär ytterligare utvecklingsmöjligheter för
            både jordbruks- och skogsnäringen.
          </p>
          <p xml:id="i-MJWjJ8yUCesbVMwpHwkvTL">
            Punktskatter på enskilda livsmedel, såsom kött och socker, har
            vid flera tillfällen aktualiserats i debatten. Moderaterna inskärper
            att vi är emot denna typ av beskattning av flera skäl. Vi tycker
            att det är principiellt tveksamt att politiskt styra konsumtion
            på det viset, även om det finns vissa undantag där det kan vara
            befogat. Erfarenheter från andra länder visar att det är osäkert
            huruvida sådana skatter bidrar till minskad konsumtion av exempelvis
            kött eller socker. Samtidigt finns det en uppenbar risk att en
            särskild beskattning av vissa livsmedel främst skulle slå mot
            svenskproducerade produkter, som ofta är premiumprodukter i det
            övre prissegmentet, och därmed ytterligare försämra det svenska
            jordbrukets och den svenska livsmedelsproduktionens konkurrenskraft.
          </p>
          <p xml:id="i-RzRenz4fJfChtfN5MBGV8E">
            Den främsta garanten för att inte skadliga skatter för livsmedelssektorn
            och samhället i övrigt införs eller höjs är en gemensam alliansbudget.
          </p>
          <head xml:id="i-9a72LuWtMpSatUHnxSgp6p" type="h2">
            Konkurrenskraftiga regler
          </head>
          <p xml:id="i-JexbizTrDKVsykq1c2yEV5">
            Regeringen konstaterar att det är viktigt att regler som berör
            företagen i livsmedelskedjan, både på EU-nivå och nationell nivå,
            är långsiktiga och tydliga för att företagen ska ha möjlighet
            att utveckla sin verksamhet och öka konkurrenskraften. Regler
            och processer bör utformas så att de är relevanta och anpassade
            till företagens villkor och verklighet. Moderaterna delar den
            synen. Det finns ett omfattande behov av att lätta på regelbördan
            för svenska jordbrukare och livsmedelsföretag. Därför anser vi
            också att det är synd att arbetet med att utveckla befintliga
            och nya regler har avstannat under den tid som regeringen har
            arbetat med att ta fram livsmedelsstrategin.
          </p>
          <p xml:id="i-UPHSEVewNtdD6XQwTCQXym">
            Moderaterna har ett stort antal förslag till förändringar, och
            vi anser att regeringen ska ta fasta på dessa i både framlagda
            och framtida handlingsplaner för livsmedelsstrategin.
          </p>
          <head xml:id="i-7K1YK3zCJRTrZ8Sbc6yz3F" type="h3">
            Resultat framför åtgärd i miljö- och djurskyddet
          </head>
          <p xml:id="i-KxbtJSKPDFGtzZqpykyQQv">
            Sverige har bland de högst ställda kraven på miljö- och djurskydd
            i världen. Det är något vi är stolta över och som vi ser som viktiga
            mervärden för det svenska lantbruket och den svenska livsmedelsproduktionen.
            Ett problem är dock att producenterna har svårt att få betalt
            för mervärden när de utgör lagkrav.
          </p>
          <p xml:id="i-9FZroSGegmvicSjjDhQ1fZ">
            Syftet och målet med svensk djurskyddslagstiftning bör vara att
            djuren ska må bra och vara hälsosamma. Samtidigt är risken med
            tuffa och omfattande regelverk att de blir rigida och inte bidrar
            till en ekonomiskt hållbar utveckling – de uppsatta målen eftersträvas
            genom åtgärder som i stället leder till minskad produktion. Moderaterna
            vill se mer resultatstyrda regler för miljö- och djurskydd samt
            för EU:s miljöersättningar (se vidare i mot. 2016/17:3173 Bättre
            förutsättningar för svenskt jordbruk och svensk livsmedelsproduktion).
          </p>
          <head xml:id="i-G2UtGc1k5jNynnXUrWTU9r" type="h3">
            Effektiva och enhetliga livsmedelskontroller
          </head>
          <p xml:id="i-Gt6bwD5ddWvuKvCttx7Mb9">
            Formerna för och effektiviteten i livsmedelskontrollerna påverkar
            livsmedelsindustrin. Bristen på dialog mellan kontrollant och
            livsmedelsföretag kan orsaka att produktionen störs. Moderaterna
            har föreslagit att en ny, effektivare modell för livsmedelskontroller,
            som syftar till färre förelägganden och ett rimligare uttag av
            kontrollavgifter, ska tas fram (se vidare i mot. 2016/17:3173
            Bättre förutsättningar för svenskt jordbruk och svensk livsmedelsproduktion).
          </p>
          <head xml:id="i-4ZMTLJub8QRfVzSrv3jiKQ" type="h3">
            Standardiserade kontrollsymboler
          </head>
          <p xml:id="i-5ao6xtCQj35v3ksDbTZurD">
            I bl.a. Danmark och Finland har man ett system med standardiserade
            kontrollsymboler som gör det enkelt för kunden att se hur företaget
            har klarat sig i livsmedelskontrollen. Det bör övervägas huruvida
            ett liknande system bör införas även i Sverige. Det gör det enkelt
            för kunden att välja säkra livsmedel, och de företag, butiker
            och restauranger som har en god livsmedelssäkerhet kan marknadsföra
            det gentemot kunderna.
          </p>
          <head xml:id="i-MUq1TF5p7eM8bXYBMmRpyD" type="h3">
            Byte av livsmedelsinspektör
          </head>
          <p xml:id="i-GpnKt19pWnvuMDa9JeAvuY">
            I vissa fall kan skiljaktigheter mellan livsmedelsföretag och
            livsmedelsinspektör orsaka tidskrävande rättsprocesser. För att
            undvika onödiga rättsprocesser har Moderaterna föreslagit att
            livsmedelsföretag ska ges rätt att, under vissa omständigheter,
            få byta livsmedelsinspektör (se vidare i mot. 2016/17:3173 Bättre
            förutsättningar för svenskt jordbruk och svensk livsmedelsproduktion).
          </p>
          <p xml:id="i-C2o3QgowX3fWKKKfFztTLp">
            I vissa mindre kommuner finns det bara en livsmedelsinspektör,
            vilket med dagens lagstiftning innebär att det inte skulle gå
            att byta livsmedelsinspektör. För att kunna tillgodose möjligheten
            att byta inspektör föreslår vi att mindre kommuner bör åläggas
            att samverka med andra kommuner och regionförbund för att kunna
            erbjuda möjligheten till byte av livsmedelsinspektör. Genom fördjupad
            samverkan ökar även möjligheten till specialisering för de olika
            inspektörerna jämfört med i dag då en inspektör måste kunna allt
            och det ger möjlighet till generellt högre kompetens på området.
          </p>
          <head xml:id="i-VbmZJ1WpvPubsv5Wg9gEKv" type="h3">
            Enklare att starta livsmedelsföretag
          </head>
          <p xml:id="i-VN1s4j2QCTFF5e3rzvGbB1">
            Att starta företag i livsmedelsbranschen kan vara tufft, särskilt
            för små företag som arbetar i liten skala. Vi tycker att det ska
            bli lättare att starta företag, och en del i det är att se över
            möjligheterna för att ge företag som fortfarande är i uppstartsskedet
            dispens från vissa krav som medför kostsamma investeringar.
          </p>
          <head xml:id="i-XZrkPKmnubZ18fNiuKvY9z" type="h3">
            Plan- och byggregler
          </head>
          <p xml:id="i-C72vi2Wq82VVyLyyhEfKs4">
            Konkurrenskraftsutredningen (SOU 2015:15) har identifierat problem
            med uteblivna investeringar i för jordbruket och livsmedelsproduktionen
            viktigt byggande. Moderaterna anser att reglerna för byggande
            inom jordbruket och livsmedelsindustrin bör ses över (se vidare
            i mot. 2016/17:3173 Bättre förutsättningar för svenskt jordbruk
            och svensk livsmedelsproduktion).
          </p>
          <head xml:id="i-H2r43KmvDe42DjCEef8YG1" type="h3">
            Bättre möjligheter för egen produktion och försäljning
          </head>
          <p xml:id="i-9MadPR46DSmSa59ppoDkBp">
            Många jordbrukare har under senare år vågat ta steget att börja
            sälja den egna gårdens produkter och i många fall även förädla
            sina råvaror till färdiga livsmedel. Det är en utveckling som
            Moderaterna välkomnar. Vi vill bidra till att fler ska våga ta
            steget och har därför förslag till regelförenklingar som gör det
            lättare att satsa på livsmedelsproduktion och -försäljning. Moderaterna
            välkomnar därför att regeringen identifierar måltidsupplevelser
            som en del av besöksnäringen. Samtidigt understryker detta det
            märkliga i regeringens agerande när satsningen Sverige – det nya
            matlandet lades ner. Satsningen hade som delsyfte att lyfta just
            måltidsupplevelsen som en viktig del av besöksnäringen. Regeringens
            agerande har inneburit en onödig, tvåårig paus i arbetet i väntan
            på livsmedelsstrategin.
          </p>
          <p xml:id="i-JpWvQrhFptz9RtJLuzzq1K">
            Småskaliga och mobila slakterier är viktiga för att möjliggöra
            ett ökat utbud av närproducerade livsmedel samt skapar en viktig
            infrastruktur för att stärka den växande gastronomiturismen. Fler
            småskaliga och mobila slakterier runt om i landet leder dessutom
            till kortare djurtransporter och skapar arbetstillfällen, samtidigt
            som försörjning av kött förenklas i händelse av störningar i infrastrukturen.
            Alliansregeringen sänkte avgiften för småskaliga slakterier just
            av dessa anledningar, vilket ökade konkurrenskraften både för
            primärproducenter och slakterier, och under Alliansens tid fördubblades
            antalet småskaliga slakterier. Vi vill gärna att fler småskaliga
            och mobila slakterier ska kunna etableras och vill därför att
            de regler som gäller ska ses över i syfte att ytterligare förenkla
            dem.
          </p>
          <head xml:id="i-97G5ZfmmjGnAKVNM2bL3bH" type="h3">
            Gårdsförsäljning
          </head>
          <p xml:id="i-GWbm9fSvtJ8LQN14Ee7vDZ">
            Allt fler mikrobryggerier, musterier och vinodlingar etableras
            i Sverige. Det är en utveckling som bör tas till vara, eftersom
            den bidrar till en levande landsbygd med fler jobb i tillverkningen
            och god potential till fler jobb i besöksnäringen. Ett stort problem
            för de företag som tillverkar alkoholhaltiga drycker är att det
            i dag inte är tillåtet att sälja de egna produkterna på gården,
            beroende på alkoholmonopolet. Moderaterna anser att de svenska
            mikrobryggerierna, vinproducenterna och andra alkoholtillverkare
            ska få motsvarande möjligheter till försäljning vid produktionsstället
            som i övriga EU. Vi anser därför att gårdsförsäljning av alkoholhaltiga
            drycker ska tillåtas. Formerna för det kan variera, men ett första
            steg som enkelt bör gå att genomföra utan större förändringar
            av befintliga regelverk kan vara att tillåta att alkoholproducenterna
            blir ombud för Systembolaget.
          </p>
          <head xml:id="i-QqnNdnLk9mzYTs5kjGBDzC" type="h2">
            Färre särkrav
          </head>
          <head xml:id="i-Vwpe7RXcdjX9TCCopRJkD" type="h3">
            Myndigheternas roll för att stärka konkurrenskraften
          </head>
          <p xml:id="i-RBW3v8ERAjj7VFcPKh5NAc">
            Svenska myndigheter har i vissa fall en tendens att tolka EU-regler
            på hårdast möjliga sätt, vilket är negativt för konkurrenskraften
            för det svenska lantbruket och livsmedelsindustrin. Konkurrenskraftsutredningen
            (SOU 2015:15) föreslår att regeringen ska uppdra åt berörda myndigheter
            att samverka och medverka till förbättrad konkurrenskraft inom
            livsmedelssektorn. I propositionen tar regeringen fasta på detta
            och bedömer att förslaget bör utredas. Moderaterna delar åsikten
            att myndigheterna bör bidra till ökad konkurrenskraft. Vi anser
            att formerna för detta bör utredas snarast och att myndigheterna
            omgående måste börja arbeta för stärkt konkurrenskraft.
          </p>
          <head xml:id="i-6mrPw2Gc5k6oTFB9m3dLSv" type="h3">
            Förhållandet till EU och internationell konkurrens
          </head>
          <p xml:id="i-Kb9KcC3U5icfWSeXtozE3f">
            EU-medlemskapet har medfört stora förändringar för livsmedelssektorn,
            som under de senaste decennierna har utsatts för en hårdare internationell
            konkurrens. Moderaterna ser att det finns stora fördelar för den
            svenska livsmedelssektorn att konkurrera på en öppen marknad.
            Det gäller särskilt för den svenska livsmedelsindustrin, vars
            företag exporterar förädlade livsmedel till ett värde av 70 miljarder
            kronor årligen. Det kan inte nog understrykas att det finns ett
            ständigt behov av att de svenska reglerna anpassas till hur den
            internationella konkurrensen i livsmedelssektorn utvecklas och
            att de svenska uttolkningarna av EU-regler inte försvårar för
            sektorn i förhållande till andra EU-länder.
          </p>
          <p xml:id="i-WLC2xuwPQvhriaH532cqBN">
            De EU-gemensamma regelverken för företag i primär- och livsmedelsproduktion
            kan anses vara lägstanivån för EU:s inre marknad. Det innebär
            att alla mer långtgående nationella regler och särkrav utöver
            den EU-gemensamma lagstiftningen riskerar att hämma de svenska
            företagens konkurrenskraft. Därför måste alla nationella särkrav
            alltid vara väl motiverade och konkurrensbedömda. Vi anser att
            svenska, mer långtgående särkrav för primär- och livsmedelsproduktionen
            med jämna mellanrum bör prövas och vid behov förändras i förhållande
            till rådande marknadssituation i syfte att tillåta större flexibilitet.
          </p>
          <p xml:id="i-ME2fc2PCnhxbWW8Wz7X1gK">
            Att svensk tillämpning av EU-regler i lagstiftningen och att
            myndigheternas uttolkning av EU-direktiv har en tendens att bli
            onödigt strikt och ofta orsakar försämrad konkurrenskraft för
            livsmedelssektorn är högst problematiskt. Moderaterna föreslår
            därför att det i instruktionerna till samtliga berörda myndigheter
            ska framgå att när myndigheter ska tillämpa EU-direktiv eller
            EU-förordningar ska de göra det på ett sätt som ger så goda konkurrensförutsättningar
            som möjligt, inom EU-reglernas ramar, för berörda näringar.
          </p>
          <head xml:id="i-65K7GD11qfwLjJaCeffmHu" type="h3">
            Ett fungerande växtskydd
          </head>
          <p xml:id="i-2Uyh46H3bfJjryCom6T6B3">
            All odling, såväl konventionell som ekologisk, har behov av växtskydd.
            Moderaterna och Alliansen ser att det finns ett behov av att se
            över godkännandeprocessen för växtskyddsmedel, i syfte att göra
            den snabbare.
          </p>
          <p xml:id="i-U9eFEYP9ng1fUHFrUvgMoR">
            Kemikalieinspektionens förbud mot vissa växtskyddsmedel har bl.a.
            orsakat att den svenska lökodlingen och rapsodlingen är hotad.
            Det är negativt ur flera aspekter. Framförallt orsakar sådana
            beslut att produktion i Sverige försvåras, med följd att enskilda
            företagares investeringar förlorar i värde samt att de svenska
            producenterna riskerar att konkurreras ut. Dessutom leder det
            till att odlingssuccessionen störs, med följd att odling av andra
            grödor kan ta skada. Med tanke på att den svenska användningen
            av växtskyddsmedel generellt sett är låg i jämförelse med konkurrentländer
            bidrar Kemikalieinspektionens beslut om förbud mot olika växtskyddsmedel
            till att större mängder växtskyddsmedel används i andra länder,
            vilket i långa loppet bidrar till en försämrad miljö och står
            i strid med det av riksdagen fastslagna generationsmålet. Vi anser
            att beslut om växtskyddsmedel ska fattas av Statens jordbruksverk
            i stället för av Kemikalieinspektionen, eftersom det ger bättre
            förutsättningar för en helhetsbedömning enligt intentionerna i
            växtskyddsförordningen. Dessutom anser vi att regeringen bör verka
            för att myndigheterna i större utsträckning använder sig av ömsesidigt
            erkännande av växtskyddsmedel och tar hänsyn till hur andra EU-medlemsstater
            förhåller sig i syfte att skapa konkurrensneutrala förutsättningar
            för det svenska jordbruket.
          </p>
          <p xml:id="i-ANV9r3vXQ8AKsBgbdzddYq">
            Tyvärr ser vi även hur regeringen, på tvärs mot de överenskomna
            målen, fortsätter att införa nya särkrav som försämrar svensk
            konkurrenskraft. Nyligen beslutade regeringen om ytterligare ett
            förbud mot vissa växtskyddsmedel. Det är ett helt obegripligt
            beslut, eftersom de berörda produkterna inte används i Sverige
            och förbudet således inte behövs. Förbudet innebär dock att svenska
            bönder inte kan ta betalt för mervärdet, och det slår därmed mot
            konkurrenskraft och lönsamhet – i direkt strid med målen i livsmedelsstrategin.
          </p>
          <head xml:id="i-7wVXCT9oA2P2JNwGUwGrom" type="h2">
            Förbättrad kompetens i hela kedjan
          </head>
          <p xml:id="i-FCqNKzCB5kPYHG9wM5srkh">
            Förbättrad kompetensförsörjning är ett viktigt medel för att
            stärka livsmedelskedjans konkurrenskraft och utvecklingsmöjligheter.
            Svensk livsmedelsindustri har en tradition av stark innovationskraft,
            vilken vi anser bör stärkas, bl.a. genom satsningar på tillämpad
            forskning och enklare regler för att låta nya företag och produkter
            komma ut på den svenska och internationella marknaden.
          </p>
          <head xml:id="i-QtiCDjxLQrobPQaePjZxb4" type="h3">
            Mer forskning för en starkare livsmedelssektor
          </head>
          <p xml:id="i-8vMamXcScbYHzKqjUSwdGa">
            För att Sverige ska ligga i framkant i livsmedelssektorn och
            för att fler svenska livsmedelsföretag även fortsättningsvis ska
            kunna etablera sig på den globala marknaden behövs mer forskning
            för att utveckla nya och vidareförädlade livsmedel. I Konkurrenskraftsutredningen
            presenteras olika förslag till inriktning i jordbruks- och livsmedelsforskningen,
            vilka bör tas till vara. Mer behovsdriven forskning som stärker
            konkurrenskraften inom jordbruks- och trädgårdssektorn behövs.
            Några av framtidens viktigaste utmaningar berör hälsa och en hållbar
            livsmedelsproduktion, vilket är områden där Sverige ligger i framkant.
            Det är därför på flera plan viktigt att vi värnar och utvecklar
            livsmedelsforskningen i Sverige. Vi ser att det finns behov av
            stärkt tillämpad forskning inom livsmedelsproduktionen.
          </p>
          <p xml:id="i-BugkoyiDZtetHFxqvYPbDj">
            Konkurrenskraftsutredningen anser att behovsdriven forskning
            som stärker konkurrenskraften inom jordbruks- och trädgårdssektorn
            bör ges högre prioritet och att regeringen bör beakta detta i
            arbetet med nästa forsknings- och innovationsproposition. Vi delar
            bilden av att behovsdriven forskning som stärker konkurrenskraften
            är viktig och att det finns goda skäl för att göra en samlad forskningssatsning
            inom såväl primärproduktionen som förädlingen. Innan en stor satsning
            kan göras bör dock prioriteringarna klarläggas. För det behövs
            en bättre samordning mellan olika forskningsaktörer. Vi har därför
            föreslagit att Sveriges lantbruksuniversitet (SLU), Formas, Rise,
            Jordbruksverket och Livsmedelsverket i samarbete med relevanta
            intressenter ska få i uppdrag att ta fram ett förslag till vad
            en samlad forskningssatsning ska omfatta.
          </p>
          <head xml:id="i-26o5aT6bjbC63T4YBJrg9P" type="h3">
            Vässade utbildningar
          </head>
          <p xml:id="i-KohnpDrGgy9smXzL6cfRuj">
            Konkurrenskraftsutredningen föreslår att SLU i samarbete med
            näringslivet, samt svensk och internationell expertis inom universitet
            och högskolor får i uppdrag att analysera och lämna förslag till
            hur kompetensförsörjningen för primärproduktionen kan stärkas
            genom högre utbildning. Utredningen föreslår att viktiga kunskapsområden
            för att stärka konkurrenskraften prioriteras inom ramen för kompetensutveckling
            och rådgivning inom Landsbygdsprogrammet. Vi anser att Konkurrenskraftsutredningens
            förslag är en viktig utgångspunkt och att det bör genomföras.
            Dessutom anser vi att insatser behövs göras för att öka attraktiviteten
            hos universitetsutbildningar inom livsmedelssektorn. Vi har därför
            föreslagit att SLU får i uppdrag att i samarbete med relevanta
            intressenter se över hur livsmedelsutbildningar på universitetsnivå
            kan göras mer attraktiva.
          </p>
          <p xml:id="i-U9rFM8XRQDd6Ye7zwcjeh6">
            Det finns också ett behov för en bred översyn av utbildningarna
            inom primär- och livsmedelsproduktionen samt av viltvårdsutbildningar
            i gymnasieskolan, yrkesvux och yrkeshögskolan. Det rör sig bl.a.
            om bättre samverkan med branscherna med ökade inslag av praktik
            och med bättre möjligheter till spjutspetsinriktning. I vissa
            utbildningar behövs en bättre anpassning till verksamheternas
            säsongsmässiga skiftningar. Vi anser att en översyn av dessa frågor
            skulle göra det lättare att utforma utbildningar som stärker kompetensförsörjningen
            inom primär- och livsmedelsproduktionen och tydligare leder till
            jobb och därför bör övervägas.
          </p>
          <head xml:id="i-44fSu9qi336JA1bvAz5g5C" type="h3">
            Bejaka och prioritera teknikutveckling
          </head>
          <p xml:id="i-TqZhMDWAFjKDhhxTds4KLU">
            Teknikutvecklingen inom primärproduktionen och livsmedelsförädlingsindustrin
            går med snabba steg framåt. För att målen i livsmedelsstrategin
            ska kunna nås – när det gäller stärkt konkurrenskraft, ökad livsmedelsproduktion
            och värnad miljö – behöver nya tekniker bejakas och prioriteras.
            I detta ligger också frågan om var gränserna mellan konventionell
            och ekologisk odling kommer att gå i framtidens jordbruk.
          </p>
          <p xml:id="i-SxdqFQT5Fni1RbMVTJuxwk">
            Redan i dag används handelsgödsel och växtskyddsmedel endast
            i liten utsträckning inom det konventionella jordbruket i Sverige.
            Med den snabba teknikutveckling som vi har i dag, både inom odlingstekniken
            och inom växtförädlingen, finns stor potential för ytterligare
            effektivisering. Inom en snar framtid finns exempelvis kommersiellt
            gångbar teknik där robotar kan genomföra ogräsrensning eller med
            stor precision fördela gödning där sådan krävs eller spruta växtskyddsmedel
            endast på ogräsplantorna. Ny teknik ger goda möjligheter att ytterligare
            minska användningen av växtskyddsmedel. Gränsen mellan ekologisk
            och konventionell produktion kommer således att bli irrelevant
            och riskerar att rikta fokus mot fel typ av åtgärder. Svensk konventionell
            livsmedelsproduktion är redan i dag långt framme på miljöområdet
            och det finns inget egenvärde att försöka styra mer produktion
            mot ekologisk, som oftast innebär lägre volymer till högre kostnad.
          </p>
          <p xml:id="i-7vnfRHDz5n78vLhgemhyub">
            Utvecklingen inom drönartekniken samt framtagandet av förarlösa
            fordon och arbetsmaskiner går i snabb takt framåt. Det är något
            som bör bejakas och snabbt komma till användning i Sverige. För
            det krävs att lagstiftningen följer med i utvecklingen och tillåter
            att sådana redskap kan tas i bruk utan juridiskt krångel.
          </p>
          <p xml:id="i-DS18uR1o14fHR4CXxYYSbG">
            Nya former av trädgårdsodling i artificiella miljöer prövas ut,
            vilket har stor potential att öka tillgången till närodlade grönsaker
            och örter året runt. Det kan också bidra till att tillgången till
            grönsaker i händelse av hindrad import eller störningar i trafiksystemet
            förbättras.
          </p>
          <p xml:id="i-CwuUMNkUFb5MX4JRZBcBgA">
            Det pågår forskning inom ”odlat kött”, som syftar till att framställa
            animaliskt protein på syntetisk väg, vilket har potential att
            revolutionera världens tillgång till kött och resursåtgången för
            produktionen. Därtill kan nämnas det ökande intresset för insekter
            och andra alternativa proteinkällor. Vi anser inte att det finns
            ett motsatsförhållande mellan sådan ny teknik och den svenska
            köttproduktionen som i ett globalt perspektiv är bättre för miljö
            och klimat än motsvarande produktion i många andra länder. Med
            en växande befolkning globalt och med ökande levnadsstandard krävs
            det sannolikt en kombination av många åtgärder för att mätta världens
            befolkning utan att miljöbelastningen blir för stor. Omfattande
            teknikutveckling inom primärproduktionen och livsmedelsindustrin
            bidrar till att relevanta miljömål kan uppnås, samtidigt som produktionen
            och exporten av livsmedel kan öka avsevärt. Men för att det ska
            vara möjligt måste Sverige ligga i framkant när det gäller exempelvis
            lagstiftning, innovationsförmåga och tillämpad forskning, men
            även i bildsättningen av vad den alltmer flytande gränsen mellan
            konventionell och ekologisk odling innebär.
          </p>
          <p xml:id="i-3tdTBwMU7ptdKqqtwB7nix">
            Modern växtförädling är en viktig framtidsfråga, särskilt avseende
            den globala livsmedelsförsörjningen. Den mest avancerade växtförädlingstekniken,
            där organismens gener förändras, leder till nya genetiskt modifierade
            organismer (GMO), vilka får nya önskade egenskaper som bidrar
            med t.ex. vitaminberikning, större härdighet eller bättre förutsättningar
            för att bidra till omställningen till ett fossiloberoende samhälle.
            Den potential som finns i att utveckla nya grödor genom GMO-teknik
            bör tas till vara. Det finns ett behov av en tydligare svensk
            inriktning inom området, eftersom de genmodifierade grödor som
            tas fram oftast inte är anpassade för att användas i det svenska
            jordbruket, med kortare odlingssäsong, kallare klimat och stora
            skillnader i dagsljus mellan årstiderna. Moderaterna anser att
            möjligheterna för ett växtförädlingsprogram med syfte att ta fram
            grödor som passar för svenska förhållanden bör övervägas.
          </p>
          <p xml:id="i-6JwfVHJHGyzJLPrdRfvx7g">
            Vetenskaplig utvärdering av ny teknik tar ofta lång tid och vid
            marknadsintroduktion är teknikerna också ofta dyra. För att ny
            teknik snabbare ska komma ut i produktionsledet är det angeläget
            att prövningen av den förenklas. Vi anser att en översyn av de
            regler som omfattar vetenskaplig utvärdering av ny teknik för
            primär- och livsmedelsproduktionen bör göras, i syfte att ta fram
            lämpliga regelförenklingar. På sikt kan möjligheterna för stöd
            till testprojekt inom primär- och livsmedelsproduktionen behöva
            ses över.
          </p>
          <p xml:id="i-2bGCuSyd7oTurhfUzCRtXM">
            Den statliga myndigheten Gentekniknämnden har varnat för att
            offentliga forskningsfinansiärer, både i Sverige och på EU-nivå,
            i allt större utsträckning avslår ansökningar där genmodifierade
            växter ingår. Vi ser med oro på denna utveckling. För att säkerställa
            att potentialen hos modern växtförädling, inklusive framtagandet
            av GMO, tas till vara, i framtiden anser vi att utlysningar av
            offentligt finansierad forskning som rör modern växtförädling
            i Sverige liksom i övriga EU ska utlysas och bedömas på vetenskapliga
            och teknikneutrala grunder. Vidare anser vi att det kan finnas
            ett behov av en översyn av den nationella lagstiftning som hanterar
            genteknik och GMO i syfte att modernisera den och göra den mer
            teknikneutral. Hösten 2015 förkastade Europaparlamentet ett lagförslag
            som skulle ha gjort det möjligt för EU-länderna att begränsa eller
            förbjuda försäljning och användning av EU-godkända GMO-livsmedel
            eller GMO-foder på sitt eget territorium. Det är bra att förslaget
            inte gick igenom, eftersom det skulle försvåra för viktig forskning
            och produktutveckling. Vi vill att regeringen verkar för att GMO
            även fortsättningsvis ska regleras och prövas på unionsnivå.
          </p>
          <head xml:id="i-CUe8vsd37Jte3bYW8vmVib" type="h2">
            Ökad efterfrågan på svensk kvalitet
          </head>
          <p xml:id="i-4CrF3tcwBfKZzE4Zi5kpZs">
            Vi kan konstatera att ökad medvetenhet hos konsumenter i Sverige
            och utomlands är en fördel för svenska livsmedelsproducenter,
            med tanke på den höga livsmedelssäkerheten och hållbarhetsaspekter
            såsom krav på miljö- och djurskydd. Moderaterna anser att det
            finns goda skäl och förutsättningar för att arbeta för en ökad
            efterfrågan på svenska livsmedel.
          </p>
          <head xml:id="i-Rg3xGHAcjMtxMXUKjG4v3g" type="h3">
            Exportfrämjande åtgärder
          </head>
          <p xml:id="i-XTYFuLhnsgUGFrPux5GzAN">
            Svensk livsmedelsexport är en av våra mest framgångsrika exportgrenar
            och exporten ökade kraftigt under åren med alliansregeringen.
            Ökad livsmedelsexport är en grundbult för att öka svenskt livsmedelsföretagande
            och svensk livsmedelsproduktion, vilket innebär att det också
            är en nyckel för att nå det övergripande målet för livsmedelsstrategin.
            Svensk livsmedelsproduktion behöver stå på fler ben än den inhemska
            marknaden för att öka lönsamheten och möta den internationella
            konkurrensen. Svenska livsmedel är i världsklass, och vi har all
            anledning att arbeta för ökad livsmedelsexport. Fler och fler
            får upp ögonen för bra livsmedel, oron över antibiotikaresistens
            ökar och allt fler vill konsumera livsmedel som producerats under
            bra förhållanden. Där har svensk livsmedelsproduktion allt att
            vinna. Vi föreslår därför i vår budget ett exportfrämjande paket,
            i vilket en exportportal, livsmedelsattachéer och ökat arbete
            för landsgodkännanden och anläggningsgodkännanden är bärande delar.
          </p>
          <p xml:id="i-BP9pJjvaumqDBpWriJBAxC">
            Då Sverige gick med i EU och blev en del av EU:s inre marknad
            fick vi en betydligt större hemmamarknad, som i dag omfattar ungefär
            500 miljoner europeiska konsumenter i stället för endast 10 miljoner
            svenska konsumenter. Det skapar fantastiska möjligheter för livsmedelsföretagen
            i Sverige och vi ser att det finns stor potential att öka exporten
            till EU-länderna. Det finns även en stor marknad utanför EU dit
            vi har potential att öka exporten.
          </p>
          <p xml:id="i-PwvWKmbszkSUBzAYWxjRem">
            Genom att införa en webbaserad exportportal kan vi förenkla svensk
            livsmedelsexport. Exportportalens syfte bör vara att marknadsföra
            svensk mat och göra det enkelt för importörer i andra länder att
            välja svenska livsmedel. En exportportal bör kunna erbjuda både
            relevant information och erforderliga formulär och blanketter
            för att underlätta import och export.
          </p>
          <p xml:id="i-8pxerVQqcGvhSRw91oWb1r">
            Alliansregeringen verkade för att öka livsmedelsexporten till
            Kina genom handelsavtal. Sverige exporterar även mycket spannmål
            till tredjeland. Det finns flera länder där svensk mat borde vara
            attraktiv och där vi bör verka för handelsavtal, däribland Japan.
            Det är därför viktigt att driva frågan om handelsavtal med fler
            länder utanför EU. Det planerade frihandelsavtalet TTIP mellan
            EU och USA oroar en del livsmedelsproducenter, men faktum är att
            ett frihandelsavtal kan förenkla livsmedelsexporten till USA.
            Vissa beräkningar visar att det kan vara just livsmedelsexporten
            som kommer att öka mest. Med fler handelsavtal kan svenska livsmedelsproducenter
            öka sin export, vilket gynnar både primärproducenter och livsmedelsföretag.
            Moderaterna understryker vikten av att fler frihandelsavtal tas
            fram.
          </p>
          <p xml:id="i-aKfEucHPb3KsYFW9wZFyN">
            Vidare är landsgodkännanden och anläggningsgodkännanden en viktig
            faktor för ökad export och bör därför prioriteras. Sverige bör
            också tillsätta livsmedelsattachéer på strategiskt viktiga exportmarknader
            för att förbättra tillgången till dessa.
          </p>
          <p xml:id="i-GSES43KXDwyShxm7Gn3J46">
            Snus är en traditionell svensk tobaksprodukt som omfattas av
            svensk livsmedelslagstiftning och som har utvecklats med sin samtid.
            Även om snus inte kan anses vara en hälsoprodukt, medför det fördelar
            genom att bidra till en lägre förekomst av rökningsrelaterad cancer
            i Sverige. Genom att tillåta export av snus till EU, finns det
            goda förutsättningar för fler svenska jobb, samtidigt som frekvensen
            av rökningsrelaterad cancer potentiellt kan minska i EU. Vi anser
            därför att regeringen bör verka för att upphäva exportförbudet
            av snus inom EU.
          </p>
          <head xml:id="i-T5ZsKW7NirANiZ4J6yvGcC" type="h3">
            Offentlig upphandling
          </head>
          <p xml:id="i-3ErTaeW5yKfRBFSbnkqxqy">
            År 2013 upphandlades livsmedel i den offentliga sektorn för 8,9
            miljarder kronor. I Sverige har riksdagen lagstiftat om relativt
            hårda krav när det gäller miljö och djurskydd, som måste följas
            av svenska producenter. Samtidigt är det fortfarande vanligt att
            delar av offentlig sektor, när man upphandlar livsmedel, inte
            ställer motsvarande krav.
          </p>
          <p xml:id="i-5rU7QjzKAxPiysdCn1XRJ5">
            I praktiken betyder det att riksdagen har stiftat lagar som producenterna
            måste följa, samtidigt som en väsentlig del av konsumtionen (den
            som sker via offentlig upphandling) sker utan att motsvarande
            krav ställs. I stället kan billigare och sämre alternativ, producerade
            i länder utan våra hårda krav, köpas in.
          </p>
          <p xml:id="i-2a9SiKFMUL8LKu5g5rHhhC">
            Det här är en orimlig ordning. Det är inte försvarbart att en
            del av offentlig sektor ställer krav i lagstiftning som en annan
            del av offentlig sektor inte anser sig förpliktigad att följa.
          </p>
          <p xml:id="i-77JDsJNJ1Si5AiCtSzUY5Q">
            Kommuner och landsting är stora aktörer på livsmedelsmarknaden
            och har därmed stora möjligheter att påverka den. Hur offentliga
            upphandlingar genomförs är därför viktigt för konsumenter som
            inte kan välja själva, såsom elever, boende i äldreomsorgen och
            patienter i sjukvården som också har rätt till bra kvalitet.
          </p>
          <p xml:id="i-Q5Z6995wjV2CkLubXtyozZ">
            Om offentliga upphandlare i större utsträckning skulle ställa
            krav motsvarande svenska djurskydds- och miljökrav skulle de som
            levererar mat som har producerats i Sverige få avsevärt bättre
            möjligheter att vinna upphandlingar. Med fler smarta upphandlingar
            kan vi få bättre livsmedel i offentlig verksamhet och stärka företag
            som producerar livsmedel under goda förutsättningar, inklusive
            mindre svenska företag som i dag har svårt att konkurrera i offentliga
            upphandlingar. Vi anser att det är rimligt att alla delar av offentlig
            verksamhet anstränger sig för att vid inköp följa de krav som
            gäller för svensk produktion. Eftersom vi värnar det kommunala
            självstyret måste det dock i slutändan vara respektive kommun
            eller landsting som avgör vilka krav man ska ställa. Vi anser
            därför att regeringen i större utsträckning bör uppmuntra att
            det vid offentlig upphandling ställs krav på gott djurskydd och
            god miljöhänsyn.
          </p>
          <head xml:id="i-SoMUQTUsCN7s1WYAk3mQJV" type="h3">
            Högre självförsörjningsgrad
          </head>
          <p xml:id="i-LqCiKsZq9tDCpVWumuuxKD">
            Säkerhetsläget har försämrats i vår omvärld under en rad år och
            till följd av händelser utom vår kontroll. Det gör att det har
            blivit nödvändigt med ett ökat fokus på exempelvis försvars- och
            säkerhetsfrågor. Som ett led i den diskussionen följer också frågor
            som rör vår beredskap, exempelvis livsmedel. Det är bekymmersamt
            att den svenska konkurrenskraften har urholkats så mycket att
            bara ungefär varannan portion faktiskt produceras här.
          </p>
          <p xml:id="i-PExewGtsQTLFgAcHeJTZrS">
            Den svenska livsmedelsförsörjningen är i dag till stor del beroende
            av importerade livsmedel. I händelse av begränsningar eller avbrott
            i importen finns stor risk för att vissa livsmedel relativt snabbt
            blir en bristvara. Ur det perspektivet är ökad livsmedelsproduktion
            viktig, eftersom det innebär minskad sårbarhet. Det är viktigt
            att understryka att det inte är ett problem med ökande export
            i nuläget, eftersom all ökad produktion – även den som exporteras
            – innebär minskad sårbarhet i händelse av kris. Om en bristsituation
            skulle uppstå kan produkter, som annars skulle ha exporterats,
            i stället användas i Sverige.
          </p>
          <p xml:id="i-NXTTfMNtynwgyhfXNtdtdY">
            Livsmedelsförsörjningen är också beroende av fungerande transporter.
            Även vårt beroende av import av fossila drivmedel innebär i det
            perspektivet ökad sårbarhet. Såväl skogen som jordbruket kan dock
            bidra till en produktion av biodrivmedel där förutsättningarna
            för expansion är goda i Sverige. Det innebär också en möjlighet
            till fler jobb. Regeringen behöver därför snarast säkerställa
            långsiktiga spelregler för biodrivmedel, till nytta både för klimatet
            och för vårt oberoende.
          </p>
          <head xml:id="i-7wbnSay43NV7y3GYEtwa6N" type="h1">
            Uppföljning och genomförande av strategin
          </head>
          <head xml:id="i-9PZEgtHsrJJDAoPdPwMwiy" type="h2">
            Uppföljning
          </head>
          <p xml:id="i-SoSXfidi2rPN32RgguZfwm">
            Det är viktigt att det långsiktiga arbetet med livsmedelsstrategin
            kontinuerligt följs upp. En årlig resultatredovisning görs rimligen
            i budgetpropositionen. Utöver det är det nödvändigt att en mer
            utförlig extern utvärdering görs med jämna mellanrum. Ett rimligt
            intervall för en sådan utvärdering kan exempelvis vara en gång
            per mandatperiod. En av dessa bör ha karaktären av en mer omfattande
            halvtidsutvärdering, för att viktiga reformer ska kunna genomföras
            i tid för att målen ska kunna nås till 2030. Med startår 2017
            och slutår 2030 bör denna halvtidsutvärdering göras 2024.
          </p>
          <head xml:id="i-8PVZgQtE4wPLTFzECYmaFu" type="h2">
            Genomförande
          </head>
          <p xml:id="i-Eft52MDNSjrmFci8gnorC1">
            Moderaterna delar regeringens syn på att livsmedelsstrategin
            måste genomföras i samverkan mellan berörda aktörer. Det är viktigt
            med dialog och samarbete och att det finns en kontinuitet i arbetet.
            Därtill är det också viktigt att lagstiftaren är lyhörd för olika
            inspel och alltid väger nya eller förändrade åtgärder mot hur
            de påverkar jordbruket och livsmedelsindustrin.
          </p>
          <p xml:id="i-UYZbxwQ3Btr2akxzu9z6s1">
            Moderaterna ser att höga skattekostnader i förhållande till jämförbara
            länder är direkt konkurrenshämmande för det svenska jordbruket.
            Vi har därför föreslagit ett ökat avdrag för jordbruksdiesel om
            50 öre per liter, dvs. 170 miljoner kronor 2017 och 140 miljoner
            kronor 2018. Vi säger också nej till regeringens överindexering
            av drivmedelsskatterna, vilket innebär en satsning om totalt 8,1
            miljarder kronor 2017–2020. Dessutom satsar vi på ett exportpaket,
            bredbandsuppkoppling samt ökade medel till den tillämpade forskningen
            inom livsmedelsområdet.
          </p>
        </div>
        <div type="motSignatures">
          <list>
            <item xml:id="i-Dzhjvs2QHCXi7DRYatasUy">
              Jonas Jacobsson Gjörtler (M)
            </item>
            <item xml:id="i-U1L2Ah3QbGYwABxmi6ADpb">
              Åsa Coenraads (M)
            </item>
            <item xml:id="i-JVdN3rPH58Xd1LZVKkcy7d">
              Gunilla Nordgren (M)
            </item>
            <item xml:id="i-Dq4SnHSe8Rg4a6RmCX49Yf">
              Jesper Skalberg Karlsson (M)
            </item>
            <item xml:id="i-56wpPQMz8BaaqTH66sm5N4">
              Roland Gustbée (M)
            </item>
            <item xml:id="i-LYfSDUtkCqM2aDbWjj731K">
              Lars-Arne Staxäng (M)
            </item>
            <item xml:id="i-GoNSCiWuHZ1ui7jXW7XdaT">
              Cecilie Tenfjord-Toftby (M)
            </item>
            <item xml:id="i-KWzNaz1WHg5UUy2dmmBL6V">
              Sten Bergheden (M)
            </item>
          </list>
        </div>
      </div>
    </body>
  </text>
</TEI>
