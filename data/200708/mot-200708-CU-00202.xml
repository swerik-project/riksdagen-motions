<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-CU-00202">
  <teiHeader>
    <fileDesc>
      <titleStmt>
        <title>Barnets bästa vid tvister om vårdnad, boende och umgänge</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Barnets bästa vid tvister om vårdnad, boende och umgänge</title>
          <idno type="rdwebb">GV02C202</idno>
          <rs type="number">C202</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/GV02C202/text</ref>
          <ref type="dokument_url_html">http://data.riksdagen.se/dokument/GV02C202</ref>
          <ref type="dokumentstatus_url_xml">http://data.riksdagen.se/dokumentstatus/GV02C202</ref>
          <ref type="doc">http://data.riksdagen.se/fil/5E720562-1885-4FF6-90F9-BCC24033A659</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-WZeTx4exHmuyH3huxtDr2o" type="signed"/>
        <correspContext corresp="i-WZeTx4exHmuyH3huxtDr2o">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction xml:id="i-La9GsTdYoNkfz3CkMTBfMm" type="referral">
          <date when="2007-10-16"/>
        </correspAction>
        <correspAction xml:id="i-2iNMhvNCdwsJkA1tMSfJWL" type="dismissal">
          <date when="2007-10-16"/>
        </correspAction>
        <correspAction xml:id="i-PPvfYSKKDLBnhuAzADoT2F" type="numbering">
          <date when="2007-09-28"/>
        </correspAction>
        <correspAction xml:id="i-XfrPM1vRsfmgxRseZs31WL" type="submission">
          <date when="2007-09-25"/>
        </correspAction>
        <correspAction xml:id="i-8X13MdP8fmo9sRc6HYKPn9" type="transfer">
          <date when="2007-09-25"/>
        </correspAction>
        <correspAction xml:id="i-4RgCznULyGeHagr3YMN3jp" type="assigned"/>
        <correspContext corresp="i-4RgCznULyGeHagr3YMN3jp">
          <ref type="assignedTo">Civilutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-5x4ke7MnDypWtoB53WoN9s">
            Förslag till riksdagsbeslut
          </head>
          <list style="ol">
            <item xml:id="i-A6etSVhGUAcD8MYT5sMBty">
              Riksdagen tillkännager för regeringen som sin mening vad som
              anförs i motionen om att regeringen ska utvärdera socialtjänstens
              och domstolarnas tillämpning av de nya vårdnadsreglerna.
            </item>
            <item xml:id="i-Djegx1Zskqm2du6d2HmhuB">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att en av vårdnadshavarna
              efter domstolsbeslut kan få självständig bestämmanderätt när det
              gäller ett barns tillgång till hälso- och sjukvård, tandvård,
              stöd enligt SOL och LSS samt barnets skolgång och skolbarnsomsorg.
            </item>
            <item xml:id="i-8M1N391bsmaJbTdZSeJmFd">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att all relevant
              lagstiftning som rör barn samlas i en barnbalk.
            </item>
            <item xml:id="i-BityAaDtxaqrHeiCdNe1y7">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att krav ställs
              på att de domare som ska döma i mål om vårdnad, boende och umgänge
              ska ha förvärvat särskild barnkompetens. 1
            </item>
            <item xml:id="i-PTczGUM8fjpvuGHy69iVWq">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att det blir
              obligatoriskt för domstolar att upprätta särskilda barnprotokoll
              i mål om vårdnad, boende och umgänge. 1
            </item>
            <item xml:id="i-Q8R9eiDsw45ps7cZPowNUK">
              Riksdagen tillkännager för regeringen som sin mening vad som
              anförs i motionen om att se över hur socialtjänstens utredningar
              i mål om vårdnad, boende och umgänge ska kunna kvalitetssäkras.
              2
            </item>
            <item xml:id="i-QbaJ3KreQJeGiUQTYyHgkH">
              Riksdagen tillkännager för regeringen som sin mening vad som
              anförs i motionen om att se över hur länsstyrelsens tillsynsverksamhet
              över socialtjänstens hantering av ärenden om vårdnad, boende och
              umgänge kan förbättras. 2
            </item>
            <item xml:id="i-AH6qQYW6WmF4kxeSSg93HL">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att Barnombudsmannen
              får befogenhet att granska och uttala sig om huruvida principen
              om barnets bästa tillgodosetts i enskilda ärenden och beslut om
              vårdnad, boende och umgänge. 2
            </item>
            <item xml:id="i-EKp2sXgVQY4u1AmsBY4L9h">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att strama
              upp hanteringen av och lagreglera beslut om stödperson vid umgänge.
            </item>
            <item xml:id="i-FrnszP477NBJ9gba6SwWfQ">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att det barn
              som växer upp med flera sociala föräldrar har rätt till umgänge
              även med en icke-biologisk förälder.
            </item>
          </list>
          <p xml:id="i-PACGAoQxAxTJpCEwG9RQYh">
            1 Yrkandena 4 och 5 hänvisade till JuU.
          </p>
          <p xml:id="i-R9cquxqWEhyprp3tsNwFbD">
            2 Yrkandena 68 hänvisade till SoU.
          </p>
        </div>
        <div type="motContent">
          <head xml:id="i-9VEFvJjcEGnwPYXmHSmwpS" type="h1">
            Inledning
          </head>
          <p xml:id="i-9fAXjgw4pWBn534JyVv1sv">
            I juli 2006 trädde nya regler om vårdnad, boende och umgänge
            i kraft. Lagändringen syftade framför allt till att stärka barnperspektivet
            i föräldrabalken. Risken för att barnet far illa lyftes fram och
            den s.k. riskbedömning som domstol och socialtjänst ska göra betonades
            ytterligare.
          </p>
          <p xml:id="i-7iNjYtJQK4oAGUuWxjbJ1N">
            Av förarbetena (prop. 2005/06:99) framgår att om en förälder
            utsätter barnet eller någon annan i familjen för övergrepp är
            det i princip bäst för barnet att den föräldern inte får del i
            vårdnaden (prop. 2005/06:99 s. 42, s. 51). Socialtjänst och domstol
            ska ta hänsyn till barnets vilja i alla frågor som rör vårdnad,
            boende och umgänge samt verkställighet av beslut. Då barnets vilja
            inte knutits till en bestämd åldersgräns ökar möjligheterna att
            beakta även mindre barns vilja (prop. 2005/06:99 s. 45, s. 83).
          </p>
          <p xml:id="i-F9kQ8fvWCLaozRETqebtTt">
            Domstolen ska verka för att föräldrarna når en samförståndslösning,
            men av motiven till 42 kap. 17 § rättegångsbalken framgår att
            domstolen ska vara försiktig med att verka för eller acceptera
            en samförståndslösning i de fall där den ena föräldern gjort sig
            skyldig till våld eller övergrepp mot den andra föräldern, barnet
            eller något syskon till barnet (prop. 2005/06:99 s.104).
          </p>
          <p xml:id="i-Nb96HhJmUrPXADJCLbFNf9">
            När det gäller verkställighet av ett avgörande om vårdnad eller
            boende ska polishämtning endast kunna användas om barnet riskerar
            att lida allvarlig skada av att vara kvar i den miljö där barnet
            vistas. Hämtning av barn till umgänge ska bara förekomma i rena
            undantagsfall. Enbart det förhållandet att en förälder systematiskt
            försöker sabotera barnets umgänge med den andra föräldern är inte
            ett tillräckligt skäl för att besluta om hämtning (prop. 2005/06:99
            s.74 ff).
          </p>
          <p xml:id="i-q9jKv84mA7TtPrwhSjXrz">
            Vänsterpartiet deltog i egenskap av dåvarande samarbetsparti
            i arbetet med de nya vårdnadsreglerna. Vi har fått igenom en rad
            förändringar, framför allt skarpa skrivningar i förarbetena till
            den nya lagen, som förhoppningsvis ska leda till förbättringar
            och stärkt skydd för de barn vars föräldrar tvistar om vårdnad,
            boende och umgänge. Vi har speciellt fokuserat vårt arbete på
            att de barn som utsätts för övergrepp eller annat våld av en förälder
            måste tas på allvar av socialtjänst och domstol. Trots lagändringarna
            finns det dock en del problem kvar som snarast måste åtgärdas.
            Vidare vill vi att de nya vårdnadsreglerna ska utvärderas fortlöpande.
          </p>
          <head xml:id="i-CGMtq2TeVRfk5gLiKXLZBt" type="h1">
            Utvärdering av de nya vårdnadsreglerna
          </head>
          <p xml:id="i-UPa8wMJHueDjieZWWfBfjK">
            De ändrade bestämmelserna om prövningen av frågor om vårdnad,
            boende och umgänge som trädde i kraft den 1 juli 2006 försågs
            inte med några övergångsbestämmelser. De ska därför tillämpas
            fullt ut fr.o.m. ikraftträdandet även de mål och ärenden som då
            redan pågick (prop. 2005/06:99 s. 84). Domstolarnas och socialtjänstens
            tillämpning av de nya vårdnadsreglerna bör utvärderas fortlöpande.
          </p>
          <p xml:id="i-3Rxc5bxZUhWn7yKQsGePo7">
            Detta är nödvändigt för att kunna ta ställning till om lagstiftarens
            intention med ändringarna fullföljs, d v s. att det enskilda barnets
            bästa ska tillgodoses i domar och beslut om vårdnad, boende och
            umgänge.
          </p>
          <p xml:id="i-5GkPJxxmACRTT1t68CD8db">
            Trots ändringarna av vårdnadslagstiftningen finns det exempel
            på att socialtjänst och domstolar inte gör de riskbedömningar
            som krävs för att skydda ett barn som varit utsatt för eller riskerar
            att utsättas för övergrepp. De nya vårdnadsreglerna har i skrivande
            stund varit i kraft i över ett år. Lagstiftaren och regeringen
            bör hålla sig uppdaterade om utfallet av en lagändring för att
            kunna avgöra om några ytterligare åtgärder behöver vidtas.
          </p>
          <p xml:id="i-8AzSEKy6m7NJpGLoYbzZJj">
            Regeringen bör därför göra en översyn av hur de nya vårdnadsreglerna
            tillämpas i praktiken. Detta bör riksdagen som sin mening ge regeringen
            till känna.
          </p>
          <head xml:id="i-TozwqY9c6iSG9qWHhgcafp" type="h1">
            Bestämmanderätten vid gemensam vårdnad
          </head>
          <p xml:id="i-N1MvTwJwYPWYk1TA6WNFjQ">
            Barnets vårdnadshavare har rätt och skyldighet att bestämma i
            frågor som rör barnet enligt 6 kap. 1 § FB. Om vårdnaden är gemensam
            ska vårdnadshavarna tillsammans utöva bestämmanderätten (6 kap.
            13 § FB). Huvudregeln om gemensamt beslutsfattande innebär dock
            inte att föräldrarna måste vara eniga i alla frågor.
          </p>
          <p xml:id="i-X6F87PGB7QGAtYUibJypBz">
            När det gäller beslut som tillhör den vardagliga omsorgen är
            det den förälder som barnet vistas hos som fattar besluten (SOU
            2005:43 s. 125 ff). Så länge föräldrarna är överens och kan samarbeta
            om frågor som rör barnet torde den nuvarande regleringen vara
            ändamålsenlig. I fall där det finns en djupgående konflikt mellan
            föräldrarna förekommer det dock att den ena vårdnadshavaren vägrar
            ge barnet vård eller stöd. Bakgrunden kan vara att en förälder
            är orolig över att barnet varit utsatt för någon form av övergrepp
            från den andra föräldern.
          </p>
          <p xml:id="i-V9GGhNzSYRPHCKvjpCB9Uq">
            Vänsterpartiet anser att det är orimligt att en vårdnadshavare
            på detta sätt ska kunna blockera barnets tillgång till t.ex. läkarundersökning
            eller psykologkontakt. Om det skulle visa sig att barnet inte
            har något behov av behandling kommer vårdgivaren att göra den
            bedömningen, varför det inte finns någon anledning att tro att
            ett barn skulle bli utsatt för vård som det inte har behov av.
            Vårdnadskommittén anför i sitt betänkande att reglerna om bestämmanderätten
            vid gemensam vårdnad inte bör ändras men att barnet måste ges
            möjlighet att få tillgång till hälso- och sjukvård och andra stödinsatser
            även om en vårdnadshavare motsätter sig detta.
          </p>
          <p xml:id="i-GgBQdP5RzAjnwtGFaQccn8">
            Kommittén hade dock inte möjlighet att undersöka förutsättningarna
            för en sådan ändring närmare (SOU 2005:43 s. 135). Till följd
            av att utredningsunderlag saknades behandlades inte frågan inom
            ramen för lagstiftningsärendet om nya vårdnadsregler (prop. 2005/06:99
            s. 52). Dock har frågan utretts och ett förslag presenterats i
            juli 2007 av Utredningen om beslutanderätten vid gemensam vårdnad
            (SOU 2007:52).
          </p>
          <p xml:id="i-5nytRKbrKV5GuLk11eDkvE">
            I utredningen föreslås att en av vårdnadshavarna ska kunna ges
            självständig beslutanderätt i vissa frågor som rör barnet. Tanken
            är att domstol ska kunna ge den ena vårdnadshavaren en vidgad
            rätt att fatta beslut på egen hand när det gäller ett visst ämnesområde
            som ligger utanför ramen för den dagliga omsorgen om barnet (SOU
            2007:52 s. 104). De områden som är aktuella är barnets tillgång
            till hälso- och sjukvård samt tandvård, barnets tillgång till
            insatser enligt socialtjänstlagen (SoL) och lagen om stöd och
            service till vissa funktionshindrade (LSS) samt förskole- och
            skolverksamhet och skolbarnsomsorg (SOU 2007:52 s. 110).
          </p>
          <p xml:id="i-HisawLqX75LTBHDtYjCN45">
            Om förslaget leder till lagstiftning kommer vårdnadshavarnas
            oenighet i frågor om t.ex. vård och behandling inte att gå ut
            över barnet på samma sätt som kan ske i dag. Förslaget leder även
            till att det blir lättare för föräldrar att utöva ett gemensamt
            vårdnadsansvar i de fall där det finns förutsättningar för detta.
            I de fall där konflikten mellan föräldrarna är djupgående, t.ex.
            till följd av att barnet utsatts för övergrepp, bör enligt vår
            mening gemensam vårdnad inte komma i fråga.
          </p>
          <p xml:id="i-5DU12cBLegi6Lo6Cb4G5je">
            Vi anser i likhet med utredaren att ett barn måste kunna få tillgång
            till hälso- och sjukvård och annan behandling även om båda föräldrarna
            inte är överens om detta. I de fall där lagstiftning som anknyter
            till hälso- och sjukvårdslagen uttryckligen kräver att båda vårdnadshavarna
            lämnat sitt samtycke till en behandling eller ett ingrepp förordar
            vi dock ingen ändring (se 3 § lag [2001:499] om omskärelse av
            pojkar).
          </p>
          <p xml:id="i-vPYGo6P9SeBttPYcUm2NZ">
            Regeringen bör snarast återkomma med förslag till ändring i lagstiftning
            som innebär att en av vårdnadshavarna efter domstolsbeslut kan
            få självständig bestämmanderätt när det gäller ett barns tillgång
            till hälso- och sjukvård, tandvård, stöd enligt SoL och LSS, samt
            barnets skolgång och skolbarnsomsorg.
          </p>
          <head xml:id="i-4bmaMEUFq5zf9Q2u9gU19C" type="h1">
            Barnbalk i stället för föräldrabalk
          </head>
          <p xml:id="i-2BasEmQVdJx5aCuUrxPkn2">
            Vänsterpartiet anser att all relevant lagstiftning som rör barn
            ska samlas i en särskild barnbalk där det tydligt framgår att
            barnets rätt sätts främst. Vi menar att det även av rent pedagogiska
            skäl är av värde att införa en barnbalk. Civilutskottet har tidigare
            avstyrkt motioner med yrkanden om en barnbalk (bet. 2006/07:CU8
            s. 16). Den bärande tanken i FN:s konvention om barnets rättigheter
            är att barnet är en fullvärdig människa med egna rättigheter.
            Enligt vår mening ligger en barnbalk helt i linje med ambitionen
            i barnkonventionen. Frågan om innehållet och utformningen av en
            barnbalk med barnperspektivet som utgångspunkt bör övervägas i
            en utredning.
          </p>
          <p xml:id="i-EYn4hp92vnBt5JxwXVa98D">
            Regeringen bör därför återkomma med förslag till ändring i lagstiftning
            som innebär att all relevant lagstiftning som rör barn samlas
            i en barnbalk.
          </p>
          <head xml:id="i-NHbJGecuro8kFyQGiR2nen" type="h1">
            Särskilda ombud för barn
          </head>
          <p xml:id="i-9sp4JoeWaHecVGmDYgy4b2">
            När föräldrarna tvistar om vårdnad, boende eller umgänge i domstol
            företräds de vanligtvis av var sitt ombud. Ofta kommer den rättsliga
            processen att handla om att rättvisa ska skipas mellan föräldrarna
            varpå barnet, som egentligen är huvudperson, blir osynliggjort.
            För att barnets rätt och principen om barnets bästa verkligen
            ska tas på allvar menar vi att barn bör ha rätt till ett juridiskt
            ombud som är frikopplad från föräldrarna och deras eventuella
            biträden. Ett barnombud skulle ha det enskilda barnets intresse
            för ögonen och skulle kunna utgå enbart ifrån barnets bästa och
            barnets synpunkter i sin argumentation inför rätten.
          </p>
          <p xml:id="i-3v8BwczKdSZQEvURLVoKsF">
            Vi anser att varje barn bör ha en klar och uttalad rätt att föra
            fram sina åsikter i samband med tvister om vårdnad, boende och
            umgänge. En ovillkorlig rätt för barn att komma till tals i dessa
            frågor ligger helt i linje med FN:s konvention om barnets rättigheter.
            Vi menar att även små barn har åsikter om sin levnadssituation
            som är värda att tas på allvar.
          </p>
          <head xml:id="i-Ln2JEdKQsNiwDi43fwk2YA" type="h1">
            Tidigare utredning
          </head>
          <p xml:id="i-DC6AyzJPfih2YxGd7RSyta">
            Frågan om juridiskt biträde till barn behandlas bl.a. i promemorian
            Utövandet av barns rättigheter i familjerättsprocesser (Ds 2002:13).
            I promemorian föreslås en möjlighet för domstol att i särskilt
            konfliktfyllda mål om vårdnad, boende och umgänge kunna förordna
            ett särskilt biträde för barnet (Ds 2002:13 s. 88 ff).
          </p>
          <p xml:id="i-FSNcfavqb3CrmWRLmBrYNU">
            Vänsterpartiet vill poängtera att anledningen till att tvister
            om vårdnad, boende och umgänge över huvud taget förs till domstol
            är att det finns en underliggande konflikt mellan föräldrarna.
            Om föräldrarna hade kunnat samarbeta i frågor kring barnet hade
            det inte funnits någon tvist. Vidare torde det vara de allra svåraste
            och mest konfliktfyllda fallen som kommer till domstolen. I promemorian
            anförs att enbart de mål där anmälningar till socialtjänst och
            polis förekommit definieras som särskilt konfliktfyllda (Ds 2002:13
            s. 90).
          </p>
          <p xml:id="i-13APx5qJ1nc5n9dqNKk155">
            Vi menar att detta ställningstagande inte ligger i linje med
            principen om barnets bästa. Ambitionen måste i stället vara att
            alla barn som är föremål för en process om vårdnad, boende eller
            umgänge ska ha rätt att få sina åsikter framförda just för att
            slippa behandlas som objekt under den rättsliga hanteringen. En
            rätt till ett eget juridiskt biträde gynnar alla barn vars föräldrar
            tvistar om vårdnad, boende eller umgänge och i synnerhet de barn
            som far illa.
          </p>
          <p xml:id="i-LVMUAEsC2PN4uewzibRL27">
            Riksdagen tillkännagav i samband med behandlingen av de nya vårdnadsreglerna
            (se bet. 2005/06: LU27 s. 36 ff, riksdagens protokoll 2005/06:131)
            att varje barn bör ha rätt till ett eget juridiskt biträde i alla
            mål om vårdnad, boende och umgänge. Vänsterpartiet anser att det
            är glädjande att frågan är föremål för beredning inom Justitiedepartementet
            (bet. 2006/07:CU8 s. 10) och lägger därför inte fram något formellt
            yrkande om lagstiftning i denna motion.
          </p>
          <head xml:id="i-VC7fjSjGvdThEcKcQjc22E" type="h1">
            Domares barnkompetens
          </head>
          <p xml:id="i-K6r5CL1Uk2JN4XnyGR4sqb">
            Bristande kompetens hos domstolar och socialtjänst när det gäller
            barns utveckling kan få förödande konsekvenser för de barn som
            är föremål för föräldrarnas tvist om vårdnad, boende eller umgänge.
          </p>
          <p xml:id="i-ANsTq8e9mq65pL4eSULoKS">
            Vänsterpartiet menar att det behövs en särskild barnkompetens
            för de domare som ska döma i familjerättsliga mål. Det är vår
            bestämda uppfattning att ett krav på särskild barnkompetens hos
            domare skulle leda till mindre godtyckliga tolkningar av principen
            om barnets bästa. För närvarande är det upp till varje domstol
            att överväga frågan om specialisering av domare i syfte att förbättra
            kompetensen i frågor som rör vårdnad, boende och umgänge (prop.
            2005/06:99 s. 68 ff). Domstolsverket arbetar förvisso kontinuerligt
            med att utbilda domare i frågor som rör barn, men vi menar att
            utvecklingen på området går för långsamt, vilket drabbar enskilda
            barn.
          </p>
          <p xml:id="i-VoaJPoPT4YN5gAtrAAABMR">
            Vi anser att de tolkningar av barnets bästa som domare gör dessvärre
            ofta strider mot FN:s konvention om barnets rättigheter (se art.
            3, 9 p. 1, 9 p. 3, 12). Vänsterpartiet har tagit del av flera
            domar där en förälder tillerkänts vårdnaden om ett barn trots
            överhängande risk för att barnet ska fara illa hos den föräldern.
            Vår förhoppning är självfallet att den nya vårdnadslagstiftningen
            (prop. 2005/06:99), där riskbedömningen har lyfts fram, ska leda
            till att domstolen i ett enskilt ärende fattar ett beslut som
            är till barnets bästa.
          </p>
          <p xml:id="i-CYNVXmj32BHe59FEzopLKm">
            I förarbetena till ändringarna i föräldrabalken betonas att uppgifter
            om våld som förs fram i ett mål om vårdnad, boende eller umgänge
            alltid måste prövas och att domstolen måste göra en riskbedömning.
            I de fall där domstolen kommer fram till att det finns en risk
            för att barnet kommer att fara illa bör detta väga tungt i den
            helhetsbedömning av samtliga omständigheter som ska göras. Om
            en förälder utsätter barnet eller någon annan i familjen för våld,
            trakasserier eller andra kränkningar, är det i de allra flesta
            fall bäst för barnet att den föräldern inte får del i vårdnaden.
            Prövningen kan också mynna ut i att något umgänge inte alls bör
            äga rum. (Prop. 2005/06:99 s. 42).
          </p>
          <p xml:id="i-TTsTvXHbrXdyRBGoYgXNbV">
            För några år sedan infördes särskilda krav på domare som dömer
            i ungdomsmål. Enligt Vänsterpartiets mening är det även motiverat
            att de domare som dömer i familjerättsliga mål ska ha erforderlig
            kompetens.
          </p>
          <p xml:id="i-SmivYZ1JN2ibQYAp7kmWzs">
            Regeringen bör därför återkomma med förslag till ändring i lagstiftning
            som innebär att de domare som ska döma i mål om vårdnad, boende
            och umgänge ska ha förvärvat en särskild barnkompetens.
          </p>
          <head xml:id="i-HQvSsdeEMu829VGQ4gUdDB" type="h1">
            Barnprotokoll
          </head>
          <p xml:id="i-Tnj3Eb7AprbshF1oVTrTRP">
            För att säkerställa att principen om barnets bästa står i fokus
            vid den rättsliga hanteringen av mål eller ärenden om vårdnad,
            boende och umgänge vill vi att det ska upprättas särskilda barnprotokoll
            som en bilaga till domen där avgörandet motiveras utifrån vad
            som är bäst för barnet.
          </p>
          <p xml:id="i-PyRX5zXouiNexcXSzCSBWD">
            Den bärande tanken i FN:s barnkonvention är att barnet är en
            fullvärdig människa med egna rättigheter. Enligt vår mening ligger
            ett krav på obligatoriska barnprotokoll helt i linje med ambitionen
            i barnkonventionen. Ett barnprotokoll skulle kunna utformas som
            en bilaga till domen och fungera som en checklista där domaren
            på punkt efter punkt går igenom att det är barnets bästa som legat
            till grund för domstolens ställningstagande i en viss fråga och
            inget annat som t.ex. rättvisa mellan föräldrarna.
          </p>
          <p xml:id="i-J7FHRBUcwUcMLAUqf64v6j">
            Vårt förslag innebär inte att vi vill styra hur domstolarna motiverar
            sina domar utan att vi vill skapa en garanti för att det enskilda
            barnets bästa tas på allvar. Vi menar att obligatoriska barnprotokoll
            kommer att stärka principen om barnets bästa i den rättsliga hanteringen.
          </p>
          <p xml:id="i-BdY21DLMGR18x22KaPhyUh">
            Det ska inte som i dag vara möjligt att motivera ett avgörande
            genom att enbart konstatera att barnets bästa tillgodosetts. Krav
            måste ställas på att en domstol eller myndighet ska kunna motivera
            varje beslut och ställningstagande i ett avgörande utifrån barnets
            bästa.
          </p>
          <p xml:id="i-W4pn8FsK9yeq44AKCJWAcM">
            Regeringen bör därför återkomma med förslag till ändring i lagstiftning
            som innebär att det blir obligatoriskt för domstolar att upprätta
            särskilda barnprotokoll i mål om vårdnad, boende och umgänge.
          </p>
          <head xml:id="i-8XZ9FhyVvULTcgASpxxccf" type="h1">
            Socialtjänstens vårdnadsutredningar
          </head>
          <p xml:id="i-RCEY3ZqmXUU7ogtpDLsXgz">
            Mål om vårdnad, boende och umgänge är indispositiva, vilket innebär
            att domstolen har en egen utredningsskyldighet i sådana mål. Enligt
            6 kap. 19 § FB ska domstolen se till att frågor om vårdnad, boende
            och umgänge blir tillbörligt utredda. Innan domstolen avgör ett
            ärende ska socialnämnden ges tillfälle att lämna upplysningar.
            Domstolen får även uppdra åt socialnämnden eller annat organ att
            utse någon som ska verkställa en sådan utredning. Rätten får fastställa
            riktlinjer för utredningen samt ska se till att denna bedrivs
            skyndsamt. Den som verkställer utredningen ska söka klarlägga
            barnets inställning om det inte är olämpligt.
          </p>
          <p xml:id="i-UuW8XQnACetNE8AvU47P8k">
            Socialtjänstens utredningar om vårdnad, boende och umgänge kommer
            följaktligen i flertalet mål att ligga till underlag för domstolens
            bedömning i det enskilda fallet. Den som verkställer en vårdnadsutredning
            är inte skyldig att lämna en rekommendation till beslut. Vårdnadskommitténs
            granskning av vårdnadsutredningar visar dock att utredaren som
            regel lämnar en rekommendation till beslut i utredningen. Domstolen
            följde utredarens förslag i mer än åtta av tio fall (SOU 2005:43
            s. 249). Utredaren har därför en stor makt över domstolens beslut
            och barnets framtida tillvaro. I en ideal situation är utredaren
            väl insatt i barnets situation och förmår att se vad som objektivt
            är bäst för barnet. I en ideal situation förmår utredaren bedriva
            sitt arbete objektivt utan att ta ställning för eller emot den
            ena föräldern. Dessvärre har vi sett alltför många exempel på
            fall som avviker från den önskvärda situationen.
          </p>
          <p xml:id="i-NM7vYhLzFksHVfaXWDqmPQ">
            Vi har tagit del av vårdnadsutredningar som färdigställts två
            år före rättegången varpå barnets situation hunnit ändras avsevärt.
            Vi har sett hur utredare redan från början bestämt sig för att
            stödja den ena förälderns utsaga och därför inte förmått bedriva
            utredningen på ett objektivt sätt.
          </p>
          <p xml:id="i-CJ3EikzW3R2kcpi4vcPpFz">
            Vi har blivit varse hur föräldrar t.o.m. blivit kränkta av enskilda
            utredare och hur svårt det kan vara för privatpersoner att få
            till stånd en rättelse av uppenbara felaktigheter och missvisande
            uppgifter i utredningarna. Vi har tagit del av fall där uppgifter
            i utredningen som tillförts från en av föräldrarna inte kommunicerats
            till den andra föräldern.
          </p>
          <p xml:id="i-KVLic3jtyTL99sUaPsAkjr">
            Vi har kunnat konstatera att enskilda socialsekreterare saknar
            adekvat kunskap om gällande lagstiftning på området. Vi har sett
            exempel på att barnets vilja och inställning alltför ofta negligeras.
            Det är inte acceptabelt att utredningar som tillmäts så stor vikt
            för ärendets utgång bedrivs på detta sätt. Barnets bästa måste
            alltid vara ledstjärnan för utredningsarbetet. Därför måste barnets
            inställning alltid beaktas.
          </p>
          <p xml:id="i-5QZZLjtec7WBNqDBqcCQRt">
            Utredningen ska bedrivas objektivt. Misstankar om övergrepp mot
            barnet som förs fram av den ena föräldern måste alltid tas på
            största allvar. En kvalitetssäkring av utredningarna bör ske genom
            ett medvetet arbete på flera plan samtidigt. Således bör socionomutbildningens
            kurser i utredningsmetodik när det gäller barn stärkas. De socialsekreterare
            som verkställer utredningar om vårdnad, boende och umgänge bör
            delta i fortlöpande vidareutbildning på området.
          </p>
          <p xml:id="i-EWPP3BxKUSS8VCQuQwPXRg">
            Länsstyrelsen bör få ökad möjlighet att bedriva tillsynsverksamhet.
            Sist men inte minst bör studenter och verksamma socialsekreterare
            ta del av aktuell kunskap och forskning om könsmaktsordningen
            och om mäns våld mot kvinnor.
          </p>
          <p xml:id="i-LnafvfLMA5EyNkyVA6JHin">
            Regeringen bör därför snarast tillsätta en utredning med uppdrag
            att se över hur socialtjänstens utredningar i mål om vårdnad,
            boende och umgänge ska kunna kvalitetssäkras. Detta bör riksdagen
            som sin mening ge regeringen till känna.
          </p>
          <head xml:id="i-MoAq1JPDtUsES6UWHk5uen" type="h1">
            Länsstyrelsens tillsyn över socialtjänsten
          </head>
          <p xml:id="i-UdQWFFDoqebbA2JEmrkop6">
            Länsstyrelsen utövar tillsyn över socialtjänstens verksamhet.
            Det innebär bl.a. att länsstyrelsen ska se till att kommunerna
            följer gällande lagar och bestämmelser samt granskar hur personer
            som varit i kontakt med socialtjänsten behandlats. Vid granskningen
            av vårdnads- och barnavårdsutredningar inriktar sig länsstyrelsen
            på om utredarna handlagt ärendet formellt korrekt och om barnperspektivet
            finns med eller inte.
          </p>
          <p xml:id="i-Qd6hWmpYJJefSh565TEXYS">
            Länsstyrelsens tillsynsrapporter visar ofta att barnperspektivet
            saknas i socialtjänstens utredningar. Kritiken handlar ofta om
            brister i rättssäkerheten eller att det barn som är huvudperson
            i utredningen inte tillfrågats om sin inställning. Den person
            som anser sig ha blivit partiskt behandlad av socialtjänsten har
            mycket små möjligheter att få rättelse. Avsikten med länsstyrelsens
            kritik är snarare att den kritiserade socialnämnden ska förändra
            sitt arbetssätt än att ge enskilda personer upprättelse. Om socialnämnden
            har följt lagstiftningen har inte länsstyrelsen någon möjlighet
            att agera. Länsstyrelsen saknar dessutom ofta tillräckliga resurser
            för att kunna utöva en tillräckligt omfattande tillsyn av socialtjänstens
            verksamhet.
          </p>
          <p xml:id="i-Kxc9vp5RJZHaQRwxgdCBgK">
            Vi har sett exempel där en länsstyrelse med tillsynsansvar över
            socialtjänsten i 33 kommuner enbart har fyra tjänstemän anställda
            för att fullgöra detta omfattande uppdrag. Sammantaget med den
            enligt ovan redovisade ofta bristfälliga kvaliteten på socialtjänstens
            vårdnads- och barnavårdsutredningar får länsstyrelsens otillräckliga
            möjligheter att utöva tillsyn som konsekvens att rättssäkerheten
            för de barn som är huvudpersoner för socialtjänstens utredningar
            riskerar att bli lidande.
          </p>
          <p xml:id="i-N5sujuh894r4WFhaXRHE6Y">
            Regeringen bör därför omgående tillsätta en utredning med uppdrag
            att se över hur länsstyrelsens möjligheter att bedriva en adekvat
            tillsyn över socialtjänstens hantering av frågor om vårdnad, boende
            och umgänge ska kunna förbättras.
          </p>
          <p xml:id="i-RgdLdvsnpujBX7Hh7t8iVp">
            Detta bör riksdagen som sin mening ge regeringen till känna.
          </p>
          <head xml:id="i-S29s99ecnvGbyWRKRKpjs" type="h1">
            Ge Barnombudsmannen ökade befogenheter
          </head>
          <p xml:id="i-RwugVjYNwbd9xVdvjTRMks">
            Barnombudsmannens huvuduppgift är att företräda barns och ungdomars
            rättigheter med utgångspunkt i FN:s konvention om barnets rättigheter.
            Myndigheten ska utbilda och informera om barnkonventionen men
            också bevaka hur konventionen efterlevs i samhället. Barnombudsmannen
            (BO) fungerar som remissinstans åt regeringen i frågor som rör
            barn.
          </p>
          <p xml:id="i-SMofWL9cNGAjieUAPe51Xy">
            En viktig del i Barnombudsmannens arbete är att delta i den allmänna
            debatten, skapa opinion och påverka beslutsfattares och allmänhetens
            förhållningssätt i frågor som rör barn. Barnombudsmannen saknar
            dock befogenhet att utöva tillsyn över andra myndigheter och kan
            inte heller agera i enskilda fall. Trots det är det många föräldrar
            som hör av sig till Barnombudsmannen i tron att myndigheten är
            den instans som till sist, efter att alla andra möjligheter uttömts,
            ska kunna granska om principen barnets bästa verkligen efterlevts
            i det enskilda fallet.
          </p>
          <p xml:id="i-WCnvqzVbcQBM8nriVQvz8M">
            I stället är det till Justitieombudsmannen (JO) som föräldern
            ska vända sig. Justitieombudsmannen har till uppgift att övervaka
            att domstolar och andra myndigheter vid myndighetsutövning följer
            lagar och andra författningar och i övrigt respekterar grundläggande
            fri- och rättigheter samt de mänskliga rättigheterna. I Justitieombudsmannens
            uppdrag ingår därför även att övervaka att myndigheter och domstolar
            avgör alla ärenden och fattar beslut i enlighet med principen
            om barnets bästa.
          </p>
          <p xml:id="i-2GTpK3VGoX7GU9QfPuo74m">
            Vänsterpartiet anser dock att det i mål och ärenden om vårdnad,
            boende och umgänge finns särskilda skäl att ge Barnombudsmannen
            befogenhet att granska om ett enskilt fall handlagts i enlighet
            med principen om barnets bästa. Vi kan konstatera att barnets
            bästa hamnar i skymundan även i JO:s uttalanden. Att skapa möjligheter
            till en särskild granskningsordning som fokuserar enbart på principen
            om barnets bästa ger en nödvändig garanti för att barnperspektivet
            i ärenden om vårdnad, boende och umgänge tas på allvar av myndigheter
            och domstolar. Detta förslag ligger helt i linje med barnkonventionens
            intentioner.
          </p>
          <p xml:id="i-Ncjwvx94aNyoLVm7rFwwQC">
            Regeringen bör därför återkomma med förslag till ändring i lagstiftning
            som ger Barnombudsmannen befogenhet att granska och uttala sig
            om huruvida principen om barnets bästa tillgodosetts i enskilda
            ärenden om vårdnad, boende och umgänge.
          </p>
          <head xml:id="i-Y6DCfLnasKg2zi3R4ap1JP" type="h1">
            Barns rätt till umgänge i närvaro av stödperson
          </head>
          <p xml:id="i-QSuFn9bzmpZod2sMSW6V8y">
            Domstolen ska grunda ett beslut om umgänge på vad som är bäst
            för barnet i det enskilda fallet. Ibland kan prövningen leda till
            att något umgänge inte alls bör äga rum t.ex. då den umgängesföräldern
            utsätter barnet eller någon annan i familjen för våld, trakasserier
            eller andra kränkningar (se prop. 2005/06:99 s. 42, s. 57). I
            vissa fall kan umgänge behöva ske i närvaro av en kontaktperson
            t.ex. om umgänge inte skett under väldigt lång tid och barnet
            eller den förälder som barnet bor hos därför känner oro inför
            umgänget.
          </p>
          <p xml:id="i-CcnJLoYeAmMZpdtzA4zScK">
            Kontaktperson kan även behövas vid hämtning och lämning av barnet
            för att barnet ska slippa konfrontationer mellan föräldrarna.
            Domstolen kan därför i sitt beslut om umgänge förordna att umgänget
            sker i närvaro av kontaktperson. Socialnämnden ansvarar sedan
            för att en kontaktperson utses. En kontaktperson kan även utses
            som en för föräldrarna frivillig åtgärd enligt SoL. I samband
            med ändringen av vårdnadslagen fick en utredare i uppdrag att
            se över om domstols förordnande av kontaktperson vid umgänge bör
            regleras i lag. Detta p.g.a. att det funnits vissa oklarheter
            när det gäller kontakten mellan domstol och socialnämnd före domstolens
            beslut samt när det gäller socialnämndens hantering.
          </p>
          <p xml:id="i-MVUcu9bTMp9TZkywGTrz85">
            Utredaren har bl.a. föreslagit att domstolen får besluta att
            det vid umgänge ska medverka en person som utses av socialnämnden.
            Detta ska uttryckligen regleras i lag, och innan beslut fattas
            ska domstolen samråda med socialnämnden. Stödpersonerna ska benämnas
            umgängesstöd för att skilja mellan dem och kontaktpersoner förordnade
            enligt SoL. Ett beslut om umgängesstöd ska vara tidsbegränsat
            (SOU 2007:52 s. 218 ff).
          </p>
          <p xml:id="i-3oxRv26p5RCPhHB3ZXrVWn">
            Att socialnämnderna i dag inte är skyldiga att utse någon kontaktperson
            då domstolen har beslutat om umgänge i närvaro av sådan har fått
            till följd att umgänge i många fall inte alls kunnat komma till
            stånd. Vidare finns det flera andra problem med användningen av
            kontaktpersoner.
          </p>
          <p xml:id="i-W3jH7gVrXQZXnP8f7yZHqk">
            Enligt en undersökning av Rädda Barnen och Socialstyrelsen visar
            intervjuer att en majoritet av boendeföräldrarna tycker att umgänget
            med kontaktperson fungerat dåligt (Ekbom, Landberg, Innerst inne
            var man rädd, s. 55).
          </p>
          <p xml:id="i-8We8QfX3uycJnMVAeKvCkD">
            Undersökningen visar att målsättningen att barnet och umgängesföräldern
            ska få en god och nära relation i många fall inte har förverkligats.
            En av slutsatserna är att insatsen kanske skulle ha större chans
            att lyckas om tingsrätt och socialtjänst satte målet lägre. Författarna
            menar att det finns ett antagande om att enbart tid tillsammans
            reparerar de skador som en uppväxt präglad av svek, våld eller
            missbruk orsakat. Författarna anser att insatsen skulle göra större
            nytta för barn där relationen till umgängesföräldern inte är alltför
            bräcklig (Ekbom, Landberg, Innerst inne var man rädd, s. 56).
          </p>
          <p xml:id="i-aTs9DFQun3iH3kpwpZEJR">
            Vårdnadskommittén har betonat att ett umgängesstöd inte är en
            övervakare eller en person som rent fysiskt kan förväntas förhindra
            att barnet utsätts för kränkande behandling av umgängesföräldern.
            I dessa fall ska alltså ej heller umgänge med stödperson komma
            i fråga (SOU 2005:43 s. 174).
          </p>
          <p xml:id="i-N6Jc436JxQPHbe7Basg4jL">
            I likhet med utredningens förslag anser Vänsterpartiet att förordnanden
            om umgängesstöd alltid ska vara tidsbegränsade. Även i övrigt
            är vi i huvudsak mycket nöjda med utredarens förslag i den del
            som behandlar umgängesstöd. Vi menar att det är mycket viktigt
            att dagens hantering av umgänge med kontaktperson skärps upp och
            regleras i lag då även vi kunnat se exempel på umgängesbeslut
            som fallit mellan stolarna på tingsrätt och socialnämnd. Vi vill
            dock betona att umgängesstöd under inga omständigheter får förordnas
            i fall där barnet riskerar att utsättas för övergrepp eller andra
            kränkningar av umgängesföräldern.
          </p>
          <p xml:id="i-5MbJzTJQgNMvWC28ZTZmR7">
            Regeringen bör återkomma med förslag till ändring i lagstiftning
            som syftar till att strama upp hanteringen av och lagreglera beslut
            om stödperson vid umgänge.
          </p>
          <head xml:id="i-WmaN3foPTF4ahsqStZmPre" type="h1">
            Barn med fler än två sociala föräldrar
          </head>
          <p xml:id="i-8jQmFKP7MAJoYWwXiZFjJP">
            Enligt dagens lagstiftning kan ett barn bara ha två juridiska
            vårdnadshavare. Många barn växer dock upp med flera sociala föräldrar.
            Det kan handla om barn vars biologiska föräldrar lever i samkönade
            relationer eller om barn vars biologiska föräldrar separerat.
            Ett exempel där ett barn med flera sociala föräldrar har hamnat
            i kläm till följd av luckan i lagstiftningen är den pojke vars
            två lesbiska mammor skrivit ett eget avtal med pojkens pappa om
            att de alla tre skulle ha delat föräldraansvar. Då de biologiska
            föräldrarna hamnat i en konflikt med den icke-biologiska mamman
            visade det sig att det skriftliga avtalet saknade juridisk betydelse.
            Pojken har ingen som helst juridisk rättighet att umgås med sin
            icke-biologiska mor. Då medmamman begärde att socialnämnden skulle
            väcka talan i domstol om umgängesrätt avslog majoriteten i nämnden
            hennes begäran.
          </p>
          <p xml:id="i-Ky4FSDfPqugH2vmBLshjYf">
            Länsstyrelsen anser dock att socialnämnden borde ha väckt talan
            i tingsrätten samt påtalar bristen på vägledning i liknande ärenden.
            I förarbetena till den nya vårdnadslagen tas barn som växer upp
            med samkönade föräldrar upp som ett exempel på varför socialnämnderna
            bör ges en egen talerätt i umgängesfrågor (prop. 2005/06:99 s.
            57).
          </p>
          <p xml:id="i-VKb5w2w5ePC4NCAyD7T6Wb">
            Vänsterpartiet anser att det är angeläget att alla barn har ett
            juridiskt skydd i lagstiftningen, oavsett i vilken typ av familjebildning
            barnet växer upp. Barn kan ha lika starka band till en social
            förälder som till en biologisk förälder. Därför föreslår vi att
            socialnämnderna ges en uttrycklig skyldighet i föräldrabalken
            att väcka talan i domstol när det handlar om umgänge mellan ett
            barn och barnets sociala förälder.
          </p>
          <p xml:id="i-Y795NWjogaSTq4ik7utVnP">
            Talerätten bör vara utformad så att socialnämnden för barnets
            talan om rätt till umgänge med en icke-biologisk förälder som
            barnet levt tillsammans med. Vårt syfte med förslaget är inte
            att fler vuxna än de biologiska föräldrarna ska kunna föra processer
            i domstol om umgänge. Tanken är i stället att det är barnets rätt
            till sin sociala förälder som ska lyftas fram i stället för den
            förälderns rätt till umgänge med barnet.
          </p>
          <p xml:id="i-Av5zvZaH1Twx7x4tApqZSS">
            Regeringen bör därför återkomma med förslag till ändring i lagstiftning
            som innebär att ett barn som växer upp med flera sociala föräldrar
            har rätt till umgänge även med en icke-biologisk förälder.
          </p>
        </div>
        <div type="motSignatures">
          <list>
            <item xml:id="i-XmC14ntmLthGwXMRV7ofNP" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-NPUAkK5QT8uAyQ6ALFY58o" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-KrEZLMJRmjuKPX1W4g2jHq" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-8TtUXkF3GJ67GKFMxd4m7e" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-Ny3sCDXHPjxudGrF239PpX" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-SctMXhBxP6Gxo5rE17897g" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-TVV15Lo3aYvTrV8fWbYupz" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-SFBstJHXh5h5zYe3CpMQgQ" who="i-Sn3HArFcXWQDenVvrpFSQe">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
