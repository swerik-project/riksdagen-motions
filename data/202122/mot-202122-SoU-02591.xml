<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-02591">
  <teiHeader>
    <fileDesc>
      <titleStmt>
        <title>Mäns våld mot kvinnor och andra former av våld i nära relationer</title>
        <author corresp="i-3SiHjpmKqDX1ahURx9ZWt3">av Maj Karlsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2591 av Maj Karlsson m.fl. (V)</title>
          <idno type="rdwebb">H9022591</idno>
          <rs type="number">2591</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9022591/text</ref>
          <ref type="dokument_url_html">http://data.riksdagen.se/dokument/H9022591</ref>
          <ref type="dokumentstatus_url_xml">http://data.riksdagen.se/dokumentstatus/H9022591</ref>
          <ref type="docx">http://data.riksdagen.se/fil/EA114404-A3EA-4A62-8430-3E8C17BDFCC6</ref>
          <ref type="pdf">http://data.riksdagen.se/fil/4C5889E2-61E9-4F6D-8C21-0168EEA615A7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-EVzK4RSYrU5zJqxmWWWn5Z" type="signed"/>
        <correspContext corresp="i-EVzK4RSYrU5zJqxmWWWn5Z">
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-GEhYJNArGNT6GX1xzu1c1u" type="submitted">
          <date when="2021-10-04"/>
          <time when="10:26:38"/>
        </correspAction>
        <correspAction xml:id="i-5HjhHA7unfJ8FZEsdLvoQA" type="reviewed">
          <date when="2021-10-04"/>
          <time when="17:51:15"/>
        </correspAction>
        <correspAction xml:id="i-XvKgA6Pp4fi8VEdczEBhFf" type="referred">
          <date when="2021-10-14"/>
        </correspAction>
        <correspAction xml:id="i-3eFKWkdsxYuE1kohfHfSaK" type="assigned">
          <date when="2022-10-05"/>
          <time when="11:48:16"/>
        </correspAction>
        <correspContext corresp="i-3eFKWkdsxYuE1kohfHfSaK">
          <ref type="assignedTo">Socialutskottet</ref>
        </correspContext>
        <correspAction xml:id="i-RGE29z5EDm1C2buVQHaNAT" type="behandlas_i"/>
        <correspContext corresp="i-RGE29z5EDm1C2buVQHaNAT">
          <ref type="uppgift">2021/22:SoU12</ref>
          <ref type="ref_dok_id">H901SoU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU12</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-qtXg8RtiQRSUqwaBjuuon" type="behandlas_i"/>
        <correspContext corresp="i-qtXg8RtiQRSUqwaBjuuon">
          <ref type="uppgift">2021/22:AU8</ref>
          <ref type="ref_dok_id">H901AU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ErkniWrrMXeNkeLCpYjLeq" type="behandlas_i"/>
        <correspContext corresp="i-ErkniWrrMXeNkeLCpYjLeq">
          <ref type="uppgift">2021/22:UbU15</ref>
          <ref type="ref_dok_id">H901UbU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU15</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6CPF93kex4tizpM7R5yAPD" type="behandlas_i"/>
        <correspContext corresp="i-6CPF93kex4tizpM7R5yAPD">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Qy8gvWjymYWFZtszanxm4v" type="behandlas_i"/>
        <correspContext corresp="i-Qy8gvWjymYWFZtszanxm4v">
          <ref type="uppgift">2021/22:SfU20</ref>
          <ref type="ref_dok_id">H901SfU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU20</ref>
          <ref type="ref_dok_titel">Migration, asylpolitik och anhöriginvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YP57SjfwoUXRZGiE7bZCpY" type="behandlas_i"/>
        <correspContext corresp="i-YP57SjfwoUXRZGiE7bZCpY">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EMFUYu5weYwUnsdJR7PaC8" type="behandlas_i"/>
        <correspContext corresp="i-EMFUYu5weYwUnsdJR7PaC8">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8KJB1ug7LVJEqHiV44skfY" type="behandlas_i"/>
        <correspContext corresp="i-8KJB1ug7LVJEqHiV44skfY">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-DSaWPLbu4bPC4wcNHLxiT5" type="motHeader">
        <div xml:id="i-WxLrhEBSX8WcHoUZPvLFu1" type="motTitle">
          Motion till riksdagen 2021/22:2591 av Maj Karlsson m.fl. (V)
          Mäns våld mot kvinnor och andra former av våld i nära relationer
        </div>
      </div>
      <div xml:id="i-TNwwKwpywcykbY6f3giE15" type="motBody">
        <div xml:id="i-UcTSWmXPuAvurTThuA5yu2" type="TOC">
          <head xml:id="i-VFJvLDiCZsF1p9czZLGcrN">
            1 Innehållsförteckning
          </head>
          <list xml:id="i-ATHLuAcGHtmd4XbJS6HkSe">
            <item xml:id="i-W41C6ZJwukWsCzircnij8X" style="indent-level: 1">
              2 Förslag till riksdagsbeslut
            </item>
            <item xml:id="i-UStcEBzSimUoDmJLBhgDvP" style="indent-level: 1">
              3 Inledning
            </item>
            <item xml:id="i-3aYrPhruhUeLHAJKk3JZiz" style="indent-level: 1">
              4 Förebyggande arbete
            </item>
            <item xml:id="i-5rx1Bk7LMf3HuppvundsKr" style="indent-level: 1">
              5 Dödligt våld och psykiskt våld
            </item>
            <item xml:id="i-Cg2NvhQcHDQ1we6SToVMnG" style="indent-level: 1">
              6 Resurser och utbildning
            </item>
            <item xml:id="i-Pgnjf818tYznv7TVT4HFBf" style="indent-level: 1">
              7 Kvinnojourer
            </item>
            <item xml:id="i-AS3aMHAK6CP71Ei3eQtiq3" style="indent-level: 1">
              8 Bostad
            </item>
            <item xml:id="i-VC9AsPCa3V3as6knkxe8xX" style="indent-level: 1">
              9 Heder och könsstympning
            </item>
            <item xml:id="i-DnfFp9nVZihZb6u2tkssgP" style="indent-level: 3">
              9.1.1 Hedersrelaterat våld och förtryck och tvångsgifte
            </item>
            <item xml:id="i-Y1ppALUJp3B3cLXLNV2wfs" style="indent-level: 3">
              9.1.2 Könsstympning
            </item>
            <item xml:id="i-9igeBFVpmxGy9GuV2evAu2" style="indent-level: 1">
              10 Särskilt utsatta och sårbara
            </item>
            <item xml:id="i-Vv3BwrQcAsLc5sVc3J5rr7" style="indent-level: 3">
              10.1.1 Våldsutsatta äldre kvinnor
            </item>
            <item xml:id="i-SXZok2eSK3Hr4bSXoHMfxA" style="indent-level: 3">
              10.1.2 Våldsutsatta kvinnor med funktionsnedsättning
            </item>
            <item xml:id="i-8u669XrxY1prG8GHHzPUY8" style="indent-level: 3">
              10.1.3 Våldsutsatta kvinnor med beroendeproblematik
            </item>
            <item xml:id="i-RMVTJZPqE2WxKfqc4uUbS" style="indent-level: 3">
              10.1.4 Våldsutsatta kvinnor utan rättigheter
            </item>
            <item xml:id="i-V3eXGbz7HF7s5q7pa2NkEj" style="indent-level: 3">
              10.1.5 Hbtqi
            </item>
            <item xml:id="i-Uee5tVu7Pb3KNDtsg4uuvS" style="indent-level: 1">
              11 Unga våldsutsatta
            </item>
            <item xml:id="i-Gz3teU2PzzfMdyWd3C6Xam" style="indent-level: 1">
              12 Sexuella övergrepp och prostitution
            </item>
          </list>
        </div>
        <div xml:id="i-Rr22KZdSEeb3kgdWy7V6Sd" type="motProposal" subtype="förslag">
          <head xml:id="i-82LvZzD6PnT2tevx7V65Hb">
            2 Förslag till riksdagsbeslut
          </head>
          <list xml:id="i-2zuT254wPRrnXtQeyUpge8" style="ol">
            <item xml:id="i-Y42aKAQhwA1wmin2QAAzrc">
              Riksdagen ställer sig bakom det som anförs i motionen om att
              regeringen bör ge kommunerna i uppdrag att utveckla förebyggande
              insatser inom förskolor, skolor, fritidsverksamheter och inom
              idrottsrörelsen för ett aktivt normkritiskt arbete mot våld och
              tillkännager detta för regeringen.
            </item>
            <item xml:id="i-LoZR5pSMqnDnKdwEqBwe6v">
              Riksdagen ställer sig bakom det som anförs i motionen om att
              regeringen bör ta initiativ till implementering av modellen ”En
              kommun fri från våld” eller liknande modeller som syftar till
              att förändra destruktiva normer och värderingar och tillkännager
              detta för regeringen.
            </item>
            <item xml:id="i-5HgQUfMG1PU4cZ7bU1QJDE">
              Riksdagen ställer sig bakom det som anförs i motionen om att
              regeringen bör ta initiativ till en ny kvinnofridskommission med
              uppdrag att utifrån ett helhetsgrepp föreslå åtgärder för att
              förebygga och motverka mäns våld mot kvinnor och barn och tillkännager
              detta för regeringen.
            </item>
            <item xml:id="i-48gBTCWninhnqfQe2dzvv7">
              Riksdagen ställer sig bakom det som anförs i motionen om att
              regeringen bör vidta åtgärder för att en haverikommission ska
              göras direkt efter att en kvinna mördats och varje dödsfallsutredning
              följas av en konkret åtgärdsplan och tillkännager detta för regeringen.
            </item>
            <item xml:id="i-J52qb7XGqCBEWmoKahFYC1">
              Riksdagen ställer sig bakom det som anförs i motionen om att
              regeringen bör uppdra åt lämplig myndighet att utveckla arbetet
              med att inom hälso- och sjukvård, socialtjänst, ungdomsmottagningar
              och elevhälsa göra riskbedömningar för att hitta de våldsamma
              männen innan kvinnor dödas, och detta tillkännager riksdagen för
              regeringen.
            </item>
            <item xml:id="i-sjdkXpZDhpHrmwh3Wvim1">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att kartlägga det
              psykiska våldet och ta fram förslag på åtgärder och tillkännager
              detta för regeringen.
            </item>
            <item xml:id="i-Te1F3MvT1mmNCRwJn8PdWS">
              Riksdagen ställer sig bakom det som anförs i motionen om att
              regeringen bör tillföra resurser i syfte att anställa fler socialsekreterare
              i varje kommun för att stärka socialtjänstens arbete mot mäns
              våld mot kvinnor och för att fler kvinnor som söker hjälp faktiskt
              ska beviljas skyddat boende och tillkännager detta för regeringen.
            </item>
            <item xml:id="i-JGAdpX3YrVzVxz4mM8dXRY">
              Riksdagen ställer sig bakom det som anförs i motionen om att
              regeringen bör tydliggöra att kvinnojourernas verksamhet inklusive
              deras skyddade boenden kommer att garanteras långsiktiga, stabila
              ekonomiska lösningar och tillkännager detta för regeringen.
            </item>
            <item xml:id="i-YUDqigYMJaZmyZnLnGfJuG">
              Riksdagen ställer sig bakom det som anförs i motionen om att
              regeringen bör ta initiativ till att öka informationen till kommunerna
              om alternativa vägar för finansiering utan upphandlingsprocess
              i konkurrens med privata aktörer och tillkännager detta för regeringen.
            </item>
            <item xml:id="i-FiMqDcSPemMo9BQeiachni">
              Riksdagen ställer sig bakom det som anförs i motionen om att
              regeringen bör ta initiativ till att det ska finnas kvinnojourer
              i alla kommuner samt en mobil jour i varje län och tillkännager
              detta för regeringen.
            </item>
            <item xml:id="i-VuSBCQLuqTEYvcrUnBxCm2">
              Riksdagen ställer sig bakom det som anförs i motionen om att
              regeringen bör tillföra resurser för att inrätta ett nationellt
              skyddat boende för kvinnor som är våldsutsatta av gängkriminella
              och tillkännager detta för regeringen.
            </item>
            <item xml:id="i-32RQocHKWbjbiuyL2gKGYR">
              Riksdagen ställer sig bakom det som anförs i motionen om att
              regeringen bör utöka stödet till kommunerna för att de ska kunna
              erbjuda stabilt boende till våldsutsatta kvinnor efter placering
              på skyddat boende och tillkännager detta för regeringen.
            </item>
            <item xml:id="i-7xXcFK4JmJZsVVwQJivnT7">
              Riksdagen ställer sig bakom det som anförs i motionen om att
              regeringen bör ge Brå i uppdrag att kartlägga omfattningen av
              hedersrelaterat förtryck och tillkännager detta för regeringen.
            </item>
            <item xml:id="i-6tSexvWd8wEH3Khi1uNktq">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att ta fram tydliga
              riktlinjer för hur svenska myndigheter ska agera när unga riskerar
              att giftas bort utanför landets gränser, och detta tillkännager
              riksdagen för regeringen.
            </item>
            <item xml:id="i-P3V832HJDhLEDorJQNT4uU">
              Riksdagen ställer sig bakom det som anförs i motionen om att
              regeringen bör uppdra åt lämplig myndighet att ta fram nationella
              riktlinjer för en tillgänglig vård i hela landet för flickor och
              kvinnor som utsatts för könsstympning, och detta tillkännager
              riksdagen för regeringen.
            </item>
            <item xml:id="i-7qefQxQsDShXbT39B9NSyM">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att följa upp och
              utvärdera de kunskapshöjande insatser om könsstympning som ska
              genomföras och tillkännager detta för regeringen.
            </item>
            <item xml:id="i-Fxc1W2VWqkikhUG8RWZbVk">
              Riksdagen ställer sig bakom det som anförs i motionen om att
              regeringen bör tillsätta en utredning om verksamheter som har
              specialistkompetens om kvinnlig könsstympning kan få ett utvidgat
              ansvar och fungera som regionala eller nationella kompetenscentrum
              och tillkännager detta för regeringen.
            </item>
            <item xml:id="i-CtG2JfBGrFu5LsfaLiCREK">
              Riksdagen ställer sig bakom det som anförs i motionen om att
              regeringen bör återkomma med förslag på hur ett avsnitt om våld
              mot äldre kan införas i grundutbildningar för yrkesverksamma som
              möter äldre, och detta tillkännager riksdagen för regeringen.
            </item>
            <item xml:id="i-3kY9gfAXGBbXqj8nYYTXKV">
              Riksdagen ställer sig bakom det som anförs i motionen om att
              regeringen bör tillsätta en särskild utredning om våld mot kvinnor
              med funktionsnedsättning i syfte att öka kunskapen, förbättra
              upptäckten samt ta fram förslag på åtgärder och tillkännager detta
              för regeringen.
            </item>
            <item xml:id="i-8RL8xwF8KHEcap6h9yzNny">
              Riksdagen ställer sig bakom det som anförs i motionen om att
              regeringen bör avsätta riktade medel för anpassning av lokaler
              i syfte att öka tillgängligheten för våldsutsatta personer med
              funktionsnedsättning och tillkännager detta för regeringen.
            </item>
            <item xml:id="i-RUHTTB7aVQydsPBziSypBb">
              Riksdagen ställer sig bakom det som anförs i motionen om att
              regeringen bör uppdra åt lämplig myndighet att tillsätta en utredning
              för att ta fram riktlinjer för stöd och behandling av kvinnor
              med dubbel sårbarhet i form av beroende och våldsutsatthet och
              tillkännager detta för regeringen.
            </item>
            <item xml:id="i-4tsGvnTT2RDFL8BPgx5JZg">
              Riksdagen ställer sig bakom det som anförs i motionen om att
              regeringen bör återkomma med ett handlingsprogram för inrättande
              av resursjourer som har kompetens att ta emot kvinnor med beroendetillstånd
              respektive kvinnor med psykisk ohälsa och tillkännager detta för
              regeringen.
            </item>
            <item xml:id="i-SuqTXucnaHUcTAyDjGAeSh">
              Riksdagen ställer sig bakom det som anförs i motionen om att
              regeringen bör arbeta för att missbrukande kvinnor som är utsatta
              för våld ska erbjudas vård och behandling i könsuppdelade grupper
              och tillkännager detta för regeringen.
            </item>
            <item xml:id="i-AM1ZxbXXZrzGqPYFghB7ZH">
              Riksdagen ställer sig bakom det som anförs i motionen om att
              regeringen bör uppdra åt Socialstyrelsen att sammanställa läget
              för papperslösa kvinnors våldsutsatthet och tillkännager detta
              för regeringen.
            </item>
            <item xml:id="i-TNKWcwjotgiZgcoXWvhUrL">
              Riksdagen ställer sig bakom det som anförs i motionen om att
              regeringen skyndsamt bör ändra lagstiftningen så att kvinnors
              behov av skydd mot våld och sexuella övergrepp överordnas utlänningslagen
              och tillkännager detta för regeringen.
            </item>
            <item xml:id="i-2P2JKikduT3wsPNa3k7hQp">
              Riksdagen ställer sig bakom det som anförs i motionen om att
              regeringen bör uppdra åt Migrationsverket att utvärdera och analysera
              sina genomförda satsningar med fokus på kvinnors våldsutsatthet
              och tillkännager detta för regeringen.
            </item>
            <item xml:id="i-MvEse9m9ocfPwswjSyrGPc">
              Riksdagen ställer sig bakom det som anförs i motionen om att
              regeringen bör tillsätta en utredning med fokus på att kartlägga
              förekomst av våld i nära relation för hbtqi-personer samt återkomma
              med förslag på konkreta åtgärder och tillkännager detta för regeringen.
            </item>
            <item xml:id="i-L35bmxs2eE3caKWJ6pAs48">
              Riksdagen ställer sig bakom det som anförs i motionen om att
              regeringen bör säkerställa att hbtqi-perspektivet finns med och
              att hbtqi-personers behov beaktas i framtagandet av nationella
              strategier, handlingsplaner och andra åtgärder som syftar till
              att motverka våld i nära relationer, och detta tillkännager riksdagen
              för regeringen.
            </item>
            <item xml:id="i-QZ7X2juutCePpSAW1WQ6Vx">
              Riksdagen ställer sig bakom det som anförs i motionen om att
              regeringen omgående bör tillföra resurser för att en nationell
              stöd- och kunskapsplattform ska finnas för unga och tillkännager
              detta för regeringen.
            </item>
            <item xml:id="i-HnLLJYfTeBCTtEJurBNrLv">
              Riksdagen ställer sig bakom det som anförs i motionen om att
              regeringen bör uppdra åt kommunerna att snarast inrätta insatser
              för att upptäcka, minska och förhindra våld i ungas parrelationer
              och tillkännager detta för regeringen.
            </item>
            <item xml:id="i-KntCbJ5sDpG8iPXFELGXPq">
              Riksdagen ställer sig bakom det som anförs i motionen om att
              regeringen bör ta initiativ till att utarbeta ett nationellt exitprogram
              för personer som vill lämna prostitution, och detta tillkännager
              riksdagen för regeringen.
            </item>
            <item xml:id="i-8JVXoYCZxG8GuVubzt9o5i">
              Riksdagen ställer sig bakom det som anförs i motionen om att
              regeringen bör inrätta ett nationellt resurscentrum mot prostitution
              och människohandel för sexuella ändamål och tillkännager detta
              för regeringen.
            </item>
            <item xml:id="i-UfYFkL28X89zTC5qY6NqFY">
              Riksdagen ställer sig bakom det som anförs i motionen om att
              regeringen bör förtydliga kommunernas ansvar att arbeta för tidig
              upptäckt av prostitution och människohandel för sexuella ändamål
              och tillkännager detta för regeringen.
            </item>
            <item xml:id="i-226ibhETDznXV4kk2an4x7">
              Riksdagen ställer sig bakom det som anförs i motionen om att
              regeringen särskilt bör uppdra åt kommunerna att utveckla sociala
              stödinsatser för personer som befinner sig i sexuell utsatthet
              och prostitution, och detta tillkännager riksdagen för regeringen.
            </item>
          </list>
        </div>
        <div xml:id="i-DJM4mhKxsDJzavZDxPPUEd" type="motContent">
          <head xml:id="i-BerjAHDZh8o81uhkPt4sxE" type="h1">
            3 Inledning
          </head>
          <p xml:id="i-CpjkuggnMebWXfvRUnotbB">
            Våld mot kvinnor är ett allvarligt samhällsproblem som har förödande
            och långtgående konsekvenser både för de individer som drabbas
            och för samhället i stort, i form av mänskligt lidande men även
            utifrån ett samhällsekonomiskt perspektiv. Mäns våld mot kvinnor
            kostar samhället väldigt mycket pengar. Det finns inga fredade
            zoner, våldet finns i alla länder och samhällsskikt och bygger
            på en ojämn fördelning av makt, både i hemmet och i samhället.
            Kvinnoförtryck är inte betingat av en viss kultur eller vissa
            traditioner.
          </p>
          <p xml:id="i-GxRavoDinwxostwJtBTBzV">
            Våld mot kvinnor i nära relationer har sina rötter i den rådande
            samhällsstrukturen där det finns en given över- och underordning
            kopplad till kön, och därför är det så viktigt att det våldspreventiva
            arbetet både utvecklas och utökas. Genom preventivt arbete över
            tid och på många arenor samtidigt kan våldet minska. Det arbetet
            får dock inte ske på bekostnad av stöd och insatser för personer
            som utsätts, eller ställas emot de straffrättsliga regler som
            gäller.
          </p>
          <p xml:id="i-GV89HW7xRH1Ys6R8VZQ1Jb">
            Det har tillsatts utredningar, genomförts kartläggningar och
            gjorts satsningar inom flera områden som rör mäns våld mot kvinnor,
            våld i nära relationer, hedersrelaterat våld och förtryck, prostitution
            och människohandel för sexuella ändamål samt våld i ungas partnerrelationer.
            Utifrån att ämnet mäns våld mot kvinnor aktualiserades under våren
            2021 har regeringen vidtagit en rad ytterligare åtgärder och kommit
            med nya förslag. Detta välkomnar Vänsterpartiet men vill samtidigt,
            väl medvetna om att vi som parti har drivit dessa frågor länge,
            flagga för att det krävs konsekvens, idoghet, lång­siktighet och
            gemensam kraftsamling i hela samhället för att förändring ska
            bli möjlig. Därför vill vi lyfta, för Vänsterpartiet, viktiga
            frågor där det behövs ytterligare åtgärder för att ännu bättre
            kunna få stopp på mäns våld mot kvinnor och våld i nära relationer.
            Det handlar om allt från lagstiftning om barn- och tvångsäktenskap
            till förebyggande insatser och långsiktig finansiering av kvinnojourernas
            viktiga arbete.
          </p>
          <p xml:id="i-6NXFAh27EDsLSJWUi5uTbw">
            Vänsterpartiet för en politik både för ökad jämställdhet och
            för att bekämpa mäns våld mot kvinnor och vill framhålla att det
            fortfarande är vissa grupper som sällan omnämns i debatten, som
            kvinnor med dubbel utsatthet i form av funktionsnedsättning, äldre
            kvinnor, kvinnor med beroende och psykisk ohälsa samt kvinnor
            som lever gömda i Sverige och helt saknar rättigheter och som
            dessutom ofta är offer för människohandel och trafficking samt
            kvinnor som är utsatta för sexuella övergrepp och prostitution.
            Dessutom försvinner ofta frågor som rör kvinnors möjlighet till
            eget boende och vikten av trygga anställningsvillkor och därmed
            ekonomisk självständighet, faktorer som är helt avgörande för
            att kvinnor överhuvudtaget ska ha en chans att lämna en våldsam
            och destruktiv relation. I arbetet med att bekämpa mäns våld mot
            kvinnor är det viktigt att kvinnor och män som utsatts för partnervåld
            i samkönade relationer samt övriga hbtqi-personer inte hamnar
            i skymundan. Detsamma gäller kvinnor och män som utsatts för hedersrelaterat
            våld och förtryck.
          </p>
          <head xml:id="i-FK2rWDkTh4ZMXPNzm2fqRF" type="h1">
            4 Förebyggande arbete
          </head>
          <p xml:id="i-U6dvApqKtn4AFBz2yXhVMo">
            Enligt Jämställdhetsmyndigheten
            <ref xml:id="i-KMuWbLkrDbg34qaRUBUX76" target="i-8EBv8Kg2yUgbCXEiDceWXN">
              [1]
            </ref>
            är mäns våld mot kvinnor, inklusive våld i nära relationer, hedersrelaterat
            våld och förtryck, prostitution och människohandel för sexuella
            ändamål samt våld i ungas partnerrelationer den yttersta konsekvensen
            av ett ojämställt samhälle. Eftersom främjandet av jämställdhet
            och arbete för att förändra stereotypa normer om kön och maktförhållanden
            är grundläggande för att förebygga mäns våld mot kvinnor, är jämställdhetsarbete
            i sig viktigt för att förebygga våld.
          </p>
          <p xml:id="i-XfTidG1ahEgAXk7mhhGU7r">
            Genusförändrande insatser har visat sig ha effekt för förändring
            av attityder och beteenden, särskilt vid en bred insats som vänder
            sig till hela samhället. Vidare har insatser som vänder sig till
            pojkar och män som grupp visat sig vara mer effektiva än utbildningsinsatser
            som enbart adresserar flickor och kvinnor, utifrån att män är
            primära våldsutövare. Våldsförebyggande arbete med pojkar och
            män, som har fokus på att förändra normer kring manlighet som
            understödjer våld och som möjliggör en positiv plats för män i
            arbetet mot våld, har m.a.o. visat sig vara framgångsrikt.
            <ref xml:id="i-Wtv2z223c13sEKy2JzcLHy" target="i-TGy9pwUGf3AxonZbGocQtw">
              [2]
            </ref>
            Även i Istanbul­konventionen lyfts särskilt det förebyggande
            arbetet genom att ”parterna ska vidta nöd­vändiga åtgärder för
            att främja förändringar i kvinnors och mäns sociala och kulturella
            beteendemönster i syfte att utrota fördomar, sedvänjor, traditioner
            och all annan praxis som utgår från föreställningen om kvinnors
            underordning eller från stereotypa roller för kvinnor och män”.
            <ref xml:id="i-G5pyEmdrxTBrhVrXXFyWFg" target="i-XwcZoQ5qS4KBkxXDuNwPS8">
              [3]
            </ref>
            För att nå det övergripande jämställdhetspolitiska målet om att
            kvinnor och män ska ha samma makt att forma samhället och sina
            egna liv behöver det våldsförebyggande arbetet prioriteras, enligt
            Jämställdhetsmyndigheten.
            <ref xml:id="i-9hVh34bpobMzfXAjdfGqde" target="i-F1UR7M1ug4Yvj6NrEP6w3R">
              [4]
            </ref>
            Vänsterpartiet har alltid fört en politik både för ökad jämställdhet
            och för att bekämpa mäns våld mot kvinnor och vill därför särskilt
            framhålla vikten av ett sådant genomgripande arbete i hela samhället.
          </p>
          <p xml:id="i-bUaKrjBF8qXYKcSQcZ18Y">
            Regeringen bör ge kommunerna i uppdrag att utveckla förebyggande
            insatser inom förskolor, skolor, fritidsverksamheter och inom
            idrottsrörelsen för ett aktivt normkritiskt arbete mot våld. Detta
            bör riksdagen ställa sig bakom och ge regeringen till känna.
          </p>
          <p xml:id="i-XUSgmdb5qLFW8Y9VexnFYR">
            Det finns redan i dag goda exempel på arbetsmodeller som i första
            hand är riktade mot flera olika verksamheter på kommunal nivå
            i syfte att förändra normer och värder­ingar. ”En kommun fri från
            våld” är t.ex. en socioekologisk modell som finns i flera kommuner
            och som identifierar risker på olika nivåer och tar fram förslag
            på förebyg­gande åtgärder. Hela kommunen och dess verksamheter
            involveras för att det förebyg­gande arbetet ska ha så stort genomslag
            som möjligt. Kulturer av att inte säga ifrån när det sker ett
            övergrepp eller en kränkning innebär ökad risk för utveckling
            av våld och det är känt att utsatthet för våld i unga år och acceptans
            av våld är riskfaktorer för att bli både våldsutsatt och våldsutövare,
            men att såväl kompis- som familjerelationer kan utgöra ett skydd
            mot detta. Det är därför viktigt att så många som möjligt tränas
            i detta tanke- och synsätt och får verktyg att våga agera och
            att detta genomgripande arbete utgår ifrån att traditionella genusnormer
            ökar risken för våld. Förändring behöver ske inom flera arenor
            såväl som på arbetsplatser, i idrottsföreningar och i bostadsområden.
          </p>
          <p xml:id="i-UrR3X49aPoM1J5PKeD2BqX">
            Regeringen bör ta initiativ till implementering av modellen ”En
            kommun fri från våld” eller liknande modeller som syftar till
            att förändra destruktiva normer och värderingar. Detta bör riksdagen
            ställa sig bakom och ge regeringen till känna.
          </p>
          <p xml:id="i-QA3UuAiLAZWtFv7W2HDq4g">
            Som angavs inledningsvis har en hel del åtgärder vidtagits för
            att fördjupa kunskapen om och arbetet med frågor som rör våldsutsatthet
            och våldsutövande, men insatserna berör en rad olika politikområden
            och består av både kortare projekt och lite längre upp­drag. 1993
            tillsattes den s.k. Kvinnovåldskommissionen m.a.a. att det behövdes
            göras en översyn av frågor rörande våld mot kvinnor och med uppdrag
            att föreslå åtgärder för att motverka sådant våld. Kommissionens
            arbete resulterade i ett slutbetänkande (SOU 1995:60) som bl.a.
            lade grunden till införandet av brottstyperna grov fridskränkning
            och grov kvinnofridskränkning. Det är fortfarande mycket svårt
            att få en samlad bild av läget och att kunna göra en bedömning
            av om åtgärderna är tillräckliga. Vänsterpartiet vill ha en ny
            kvinnofridskommission som får ett brett uppdrag och kan ta ett
            helhets­grepp när det gäller att ta fram förslag på åtgärder i
            syfte att förebygga mäns våld mot kvinnor och barn.
          </p>
          <p xml:id="i-94gUQ4ophBwmR6ZqZyo7BY">
            Regeringen bör ta initiativ till en ny kvinnofridskommission
            med uppdrag att utifrån ett helhetsgrepp föreslå åtgärder för
            att förebygga och motverka mäns våld mot kvinnor och barn. Detta
            bör riksdagen ställa sig bakom och ge regeringen till känna.
          </p>
          <head xml:id="i-SFZEeoQReSWqFNomq6d6kw" type="h1">
            5 Dödligt våld och psykiskt våld
          </head>
          <p xml:id="i-XmmqR55jZsjw3hjJkx2JmH">
            Socialstyrelsen har sedan 2012 haft uppdraget att under vissa
            förutsättningar genomföra s.k. dödsfallsutredningar då ett barn
            eller en vuxen har avlidit med anledning av ett brott av en närstående
            eller tidigare närstående person. Uppdraget kan ses som en del
            i reger­ingens långsiktiga nationella strategi för att förebygga
            och bekämpa mäns våld mot kvinnor.
            <ref xml:id="i-LpKmb65kzxr4nvXBLNSvF8" target="i-SEBCHPzrW5oUwHdeF3XcC2">
              [5]
            </ref>
            För Vänsterpartiet var det särskilt positivt med den lagändring
            som trädde i kraft 2019 som bl.a. innebar ett utökat utredningsförfarande,
            <ref xml:id="i-JTewKrSd39p5fBFAhcFKpn" target="i-URRCGeQUT1x7xrnVud4tV1">
              [6]
            </ref>
            vilket vi även anförde i vår motion 2017/18:4132 med anledning
            av propositionen Utredningar för att förebygga vissa skador och
            dödsfall. Enligt den senast publicerade rapporten framgår att
            under de drygt 10 år som utredningsverksamheten då hade bedrivits
            var 85 procent av brotts­offren kvinnor, 98 procent av gärningspersonerna
            män och drygt 85 procent av brotts­offren hade dödats av sin partner
            eller tidigare partner
            <ref xml:id="i-AobNhc9qKJsw3UyddRchRC" target="i-BMsD5nHRY4wdvbeebxYEWU">
              [7]
            </ref>
            . Det är av största vikt att det tillsätts utredningar med syftet
            att kartlägga och förtydliga vilka insatser som gjorts och var
            bristerna finns, allt för att undvika att ytterligare dödsfall
            sker p.g.a. brister i rutiner eller handhavande av myndigheter.
            Dock omfattas fortfarande inte självmord av utred­ningssystemet,
            vilket Vänsterpartiet anser skulle behöva ändras. Detta särskilt
            efter den lagändring som trädde i kraft i år om att även uppmaning
            till självmord ska ses som en brottslig gärning.
            <ref xml:id="i-6PFXzuDFzhYv6ZWR7xEUEo" target="i-CRKh6QcCrnVRieYpXbQBWx">
              [8]
            </ref>
          </p>
          <p xml:id="i-WaoF7CkoZcDtBVbJPhqcBk">
            Utredningsverksamhetens resultat och slutsatser redovisas i en
            rapport till regeringen vartannat år. Rapporten omfattar bl.a.
            en redovisning av de brister i samhällets skydds­nät som har identifierats
            i analysarbetet. Nästa rapport förväntas publiceras den 31 januari
            2022. Vänsterpartiet anser att det är alldeles för sällan att
            rapportera om utred­ningarna vartannat år. En utredning måste
            göras direkt för varje dödad kvinna och redo­visas så fort utredningen
            är klar. Detta för att regering, riksdag och myndigheter ska kunna
            agera så snabbt som möjligt så att fler kvinnor inte mördas. Varje
            dödsfalls­utredning måste även kopplas till en konkret åtgärdsplan.
            Syftet är inte att hänga ut enskilda vårdinrättningar eller beslutsfattare
            på myndigheter utan att faktiskt förhindra att fler kvinnor dödas.
            För att våldet ska kunna upptäckas i tid är det viktigt att vården,
            socialtjänsten m.fl. instanser som haft kontakt med kvinnan får
            chans att åtgärda brister när det gäller arbetet mot mäns våld.
          </p>
          <p xml:id="i-Ddm1hh1CTm4JZTD8VaxZwg">
            Regeringen bör vidta åtgärder för att en haverikommission ska
            göras direkt efter att en kvinna mördats och att varje dödsfallsutredning
            följs av en konkret åtgärdsplan. Detta bör riksdagen ställa sig
            bakom och ge regeringen till känna.
          </p>
          <p xml:id="i-Cdvv8hEuahZqrucuNb4UGQ">
            Dödligt våld mot kvinnor skiljer sig åt från annat dödligt våld
            genom att omkring hälften av männen var ostraffade när dådet skedde,
            enligt forskaren Shilan Caman som bl.a. studerat kännetecken och
            trender av dödligt partnervåld.
            <ref xml:id="i-X2HgKdXXszLzhjJ4vmmzzj" target="i-C2jx74WgmrovUT8wzemmFD">
              [9]
            </ref>
            Depressioner och ångest är vanligt förekommande hos förövarna,
            liksom att ha varit påverkad av alkohol vid tiden för brottet.
            Enligt Brå är det ca 7 gånger vanligare att gärningspersoner vid
            dödligt våld har haft kontakt med psykiatrin än vad det är för
            befolkningen som helhet. Det är framför allt m.a.a. olika beroendediagnoser
            som gärningspersoner vid dödligt våld haft kontakt med psykiatrin
            året före brottet. Näst vanligast är ångestsyndrom.
            <ref xml:id="i-FqioSCVCYrdAXAvVUtMvNM" target="i-TVn6d6q1zHKL29TJx9RDAg">
              [10]
            </ref>
            Många av de män som misshandlat kvinnor till döds har alltså
            varit i kontakt med olika instanser som t.ex. psykiatrin eller
            socialtjänsten innan men inte uppmärksammats. Vänsterpartiet vill
            att personal inom vården och socialtjänsten ska kompetensutvecklas
            i hur de ska göra riskbedömningar för att hitta de våldsamma männen
            innan kvinnor dödas. Detta gäller även personal på ungdomsmottagningar
            och inom elevhälsan som kommer i kontakt med unga killar.
          </p>
          <p xml:id="i-53JoNixjfGiAPU81kxcY4Y">
            Regeringen bör uppdra åt lämplig myndighet att utveckla arbetet
            med att göra risk­bedömningar för att hitta de våldsamma männen
            innan kvinnor dödas, inom hälso- och sjukvård, socialtjänst, ungdomsmottagningar
            och elevhälsa. Detta bör riksdagen ställa sig bakom och ge regeringen
            till känna.
          </p>
          <p xml:id="i-Hvxs8bGdp7rkaSkBpgCq9z">
            Psykisk misshandel är en vanlig del av mäns våldsutövande mot
            kvinnor. Våldet riktar sig mot kvinnans självkänsla i syfte att
            dominera, kontrollera och förödmjuka. Det kan innefatta kränkningar,
            nedvärderande omdömen och hån. Vidare förekommer ofta skambeläggande
            eller att skämma ut den utsatta inför andra samt trakasserier,
            hot eller stalking. Som utsatt för psykiskt våld är det även vanligt
            att tvingas göra saker mot sin vilja och att behöva redogöra för
            vardagliga händelser och umgänge samt att bli socialt isolerad
            och hindrad från kontakt med t.ex. familj och vänner. Framträdande
            är även det latenta våldet, dvs. ett underliggande hot om våld
            som gör att den utsatta skräms till att agera på ett visst sätt
            för att undvika våld eller för att skydda en närstående från våld.
            Det kan beskrivas som att våldet ”hänger i luften” och den våldsutsatta
            ständigt behöver vara på sin vakt. Psykiskt våld kan leda till
            stress som ger allvarliga konsekvenser för den fysiska hälsan
            och det psykiska välmåendet för den som utsatts även lång tid
            efter att misshandeln har upphört. Det är viktigt att få ökad
            kunskap om det psykiska våldet, dess utbredning, särskilda mekanismer
            och följdverkningar för att kunna identifiera detta och ge rätt
            stödinsatser till utsatta.
          </p>
          <p xml:id="i-F5i5sXFPJbNC1nZvbojtMY">
            Regeringen bör ge lämplig myndighet i uppdrag att kartlägga det
            psykiska våldet och ta fram förslag på åtgärder. Detta bör riksdagen
            ställa sig bakom och ge regeringen till känna.
          </p>
          <head xml:id="i-RiiJD9mqpNHsSLkf1gLsoR" type="h1">
            6 Resurser och utbildning
          </head>
          <p xml:id="i-KCSQJy3kqHWo3jdDA8MjjV">
            Kvinnojourer och socialarbetare vittnar om att behoven är stora
            men resurserna små. För de kvinnor som behöver skydd och stöd
            i processen att lämna en våldsam och destruktiv relation är det
            dock livsviktigt att hjälp finns nära och tillgängligt. Att flera
            kvinnor under våren 2021 mördades under en period av bara några
            veckor, visar att det behövs mer resurser. Enligt Unizon har antalet
            dygn som kvinnor bott i skyddat boende minskat med 17 procent
            på 2 år. Kvinnor bodde i snitt 55 dygn på kvinnojourernas boenden
            2020, vilket är en markant minskning jämfört med 63 dygn 2019
            och 66 dygn 2018.
            <ref xml:id="i-SuLrrRZiE6HWrB4tPzYbUv" target="i-TQvKi3zSNrEsd2QgwodMWR">
              [11]
            </ref>
            Kvinnojourerna beskriver skillnaden att kvinnor som beviljas
            placering på skyddat boende i dag behöver vara i stort och påtagligt
            behov av skydd. Den möjlighet som tidigare fanns att få bo ett
            par nätter på skyddat boende som ett led i uppbrotts­processen
            och för att våga ta steget fullt ut att lämna finns inte längre.
            Enligt Social­styrelsen har 78 procent av skyddade boenden någon
            gång under perioden från den 1 augusti 2018 till den 31 juli 2019
            avvisat personer som sökt plats på det skyddade boendet p.g.a.
            platsbrist eller annan orsak.
            <ref xml:id="i-52h6SbnZ6zU23FnADf8onc" target="i-Q6jhErJq3gaaW72oQxV1F4">
              [12]
            </ref>
            Det tycks som om det skett en förskjutning mot att endast de
            kvinnor som är utsatta för allvarligt och grovt våld beviljas
            det skyddet. Ytterst ansvarig för det skydd som kvinnor som utsätts
            för mäns våld har rätt till är socialtjänsten, men för att dess
            skyldighet ska kunna fullgöras behövs ökade ekono­miska resurser.
            Även om regeringen nu aviserat ytterligare satsningar inom området
            <ref xml:id="i-98KzT6jXRrLmbiiE663dp" target="i-TgPovTHyCsBWNdir6dTPCm">
              [13]
            </ref>
            som rör mäns våld mot kvinnor behövs särskilt riktade medel i
            syfte att fler social­sekreterare i varje kommun ska kunna anställas
            för att stärka arbetet specifikt inom området mäns våld mot kvinnor.
            Fler kvinnor som söker hjälp hos socialtjänsten behöver även beviljas
            placering på skyddat boende och få vara där under så lång tid
            som de behöver. För att socialtjänsten ska ges möjlighet till
            detta, bör det enligt Vänster­partiet anslås 350 miljoner kronor
            årligen. För närmare beskrivning av våra budget­satsningar på
            området, se vår motion Utgiftsområde 28 Allmänna bidrag till kommuner
            (2021/22:3268).
          </p>
          <p xml:id="i-U73rf4YkF34PXdkjjCrL4B">
            Regeringen bör tillföra resurser i syfte att anställa fler socialsekreterare
            i varje kommun för att stärka socialtjänstens arbete mot mäns
            våld mot kvinnor och för att fler kvinnor som söker hjälp faktiskt
            ska beviljas skyddat boende. Detta bör riksdagen ställa sig bakom
            och ge regeringen till känna.
          </p>
          <p xml:id="i-6JwKYsCERzJ12dMxA9xELy">
            Regeringen har föreslagit att kompetenshöjande insatser ska vidtas
            inom flera verksamhetsområden som skola, polis, socialtjänst och
            för andra yrkesverksamma.
            <ref xml:id="i-2QEyPJ71fbCtTDpeXi88R5" target="i-RWCW6BnUKf4NVLMi1Gnhu4">
              [14]
            </ref>
            Vänsterpartiet välkomnar dessa föreslagna utbildningssatsningar
            som går i linje med det förslag som anges i vår motion Stoppa
            mäns våld mot kvinnor, konkreta åtgärder (2021/22:2599) om ett
            s.k. femicidpaket där polis, åklagare och domare ska ingå för
            att kompetensutvecklas i syfte att mäns våld mot kvinnor, sexköp
            och människohandel för sexuella ändamål ska hanteras med kunskap,
            rättssäkerhet och seriositet i hela rätts­kedjan. Även om det
            i föreliggande motion inte föreslås särskilt kan det inte nog
            betonas att bredare och fler kunskapshöjande insatser behövs för
            att öka uppmärksam­heten och upptäckten av våld i nära relationer.
            För att detta ska lyckas är det angeläget att rutinmässiga frågor
            om våld i olika former ställs inom hälso- och sjukvård, elev­hälsan,
            ungdomsmottagningar, socialtjänst m.fl. Undersökningar visar att
            de flesta som utsätts för våld inte söker vård för akuta skador
            utan för andra symtom som ångest, sömnsvårigheter, långvarig smärta,
            riskbruk, självskadebeteende och depression, våld och psykisk
            ohälsa, såsom depression, ångest eller självmordstankar. Ohälsan
            kan ofta bli långvarig, och ett samband med sociala problem såsom
            sämre ekonomi och social isolering har enligt Socialstyrelsen
            också påvisats
            <ref xml:id="i-8DMkNAF9Yv8pUZ7Lrhk6VN" target="i-AELCyxx9YTk4aymuDABouW">
              [15]
            </ref>
            . Vänsterpartiet tar upp vikten av att ställa frågor om våldsutsatthet
            i vår motion Rutinfrågor om våldsutsatthet inom hälso- och sjukvården
            (2021/22:360).
          </p>
          <head xml:id="i-LeMYdeQTqowPs58Qa8hTzp" type="h1">
            7 Kvinnojourer
          </head>
          <p xml:id="i-H3BAD8huusjFwWvicX6XPm">
            Kvinno- och tjejjourernas arbete bygger på en idéburen grund
            utan vinstintresse och är en uppskattad tillgång för samhällets
            gemensamma strävan att motverka våld. Kvalite­ten på jourernas
            stöd lovordas ofta högljutt och inte minst har detta hörts från
            olika håll under vårens debatt inom politiken. Men det finns en
            skillnad i de olika politiska förslagen för hur jourernas framtid
            ska säkras. De idéburna jourerna har en avgörande funktion som
            röstbärare för kvinnor och barn. Den rösten är och har alltid
            varit avgörande för jämställdhetsarbetet. Detta till skillnad
            från det ökande antalet privata aktörer, vars plats på ”marknaden”
            medför risk för att jourrörelsens mångåriga erfaren­het och kunskap
            utarmas. Ett viktigt bidrag är utbildning och information till
            besluts­fattare och yrkesgrupper som möter våldsutsatta i sitt
            arbete. All denna kunskap, erfarenhet och ideella engagemang riskerar
            att konkurreras ut till förmån för privata vinstintressen när
            skyddet av våldsutsatta kvinnor, tjejer och barn konkurrensutsätts.
          </p>
          <p xml:id="i-4TWni5mhu7Zm95pj3bj7vB">
            Det har skett en ökning av privat drivna skyddade boenden sedan
            2012. Enligt Socialstyrelsen (2020) har antalet fyrdubblats på
            drygt fem år. Vart tredje boende drivs i dag i privat regi med
            vinstintresse. Som orsak till ökningen uppges bl.a. att aktörer
            som tidigare arbetat med unga ensamkommande nu börjat erbjuda
            skyddat boende och att det är enkelt att starta ett skyddat boende
            om företaget har tillgång till fastigheter. Det är inte reglerat
            vad ett skyddat boende är eller vem som får driva ett skyddat
            boende. Krav på bemanning eller kompetens hos personalen är inte
            formulerat, och det finns aktörer som helt saknar erfarenhet inom
            området. En aspekt som sällan belyses i den allmänna debatten
            är att arbetet med våldsutsatta faktiskt innebär mer än bara tak
            över huvudet. Förutom skydd hos jourerna ingår oftast flera delar
            som t.ex. samtalsstöd, gruppverksamhet, praktisk hjälp, barnverksamhet
            och chatt- och mejlstöd. Forskning visar att dessa sammanhållna
            insatser bidrar till att öka självkänslan och välbefinnandet hos
            den som är våldsutsatt. Rådgivning och stöd som ges samtidigt
            med skydd och ett tryggt boende är viktigt för möjligheten att
            bryta upp från en våldsam relation.
          </p>
          <p xml:id="i-BuBbjTuDxBxgtfk2ZSpXvf">
            Vänsterpartiet har vid upprepade tillfällen tidigare lyft frågan
            om kvinnojourernas framtid och behov av stabil finansiering. I
            dag drivs verksamheten ofta i projektform och är beroende av tillfälliga
            satsningar. Den ökade graden av privatisering inom området hotar
            hela den ideella stödverksamheten och all kunskap som byggts upp
            under år av jourkvinnors arbete med utsatta kvinnor och barn.
            Vi vill skydda och bibehålla starka fristående kvinnojourer. Deras
            viktiga arbete med utsatta kvinnor och barn ska inte bedrivas
            som affärsverksamhet.
          </p>
          <p xml:id="i-3eHtBQWwzPEGvLsTcVTJxF">
            Kvinnojourerna beskriver att efterfrågan på stöd och hjälp från
            våldsutsatta har ökat under tiden som coronapandemin pågått. Detta
            kan antas bero på att isolering i hemmet har lett till en ökning
            av våld i nära relationer. När kvinnor blir utsatta för våld drabbas
            även barn och unga, och familjer vars tillvaro blivit extra ansträngd
            till följd av exempel­vis arbetslöshet, distansundervisning och
            trångboddhet, är troligen särskilt utsatta. Regeringen avsatte
            2020 i en extra ändringsbudget 100 miljoner kronor till civilsam­hällesorganisationernas
            arbete med barn och unga i utsatta situationer samt med vålds­utsatta
            kvinnor, hbtqi-personer och de som utsätts för hedersrelaterat
            våld och förtryck. Vänsterpartiet välkomnar detta, men vill framhålla
            risken för att kvinnojourerna fram­ledes försätts i en svår situation
            utifrån att arbetsbelastningen förväntas öka ytterligare. Av den
            anledningen lade Vänsterpartiet ett förslag i motion 2020/21:4019
            med anled­ning av prop. 2020/21:100 2021 års ekonomiska vårproposition,
            om att dessa anslag ska permanentas. Kvinnojourerna behöver kontinuerlig
            och tillräcklig finansiering för att kunna bedriva ett fungerande
            arbete på lång sikt och särskilt nu med tanke på konsekven­serna
            av pandemin. Det är av största vikt med långsiktiga och stabila
            lösningar. Att regeringen valt att permanenta statsbidragen på
            100 miljoner kronor per år samt även skjuta till 50 miljoner kronor
            årligen från 2023 och framåt
            <ref xml:id="i-26jnXopWrPip8gif1NPmRL" target="i-2LusH4c87k9Xs35D1A11v5">
              [16]
            </ref>
            , ser Vänsterpartiet som mycket positivt. Dock måste ett varningens
            finger höjas för det faktum att dessa resurser ska delas av ”andra
            organisationer som arbetar med liknande stöd till våldsutsatta”.
            Här skulle regeringen, enligt Vänsterpartiet, behöva tydliggöra
            att kvinnojourerna faktiskt kommer att garanteras långsiktiga
            och stabila ekonomiska lösningar för att kunna fortsätta bedriva
            sin verksamhet och föreslår därför ett anslag på 50 miljoner kronor
            per år särskilt riktat till kvinnojourerna. För närmare beskrivning
            av våra budgetsatsningar inom området, se vår motion Utgiftsområde
            13 Jämställdhet och nyanlända invandrares etablering (2021/22:3208).
          </p>
          <p xml:id="i-85Kic4PEYmgUVRkPNwCJtk">
            Regeringen bör tydliggöra att kvinnojourernas verksamhet inklusive
            deras skyddade boenden kommer att garanteras långsiktigt stabila
            ekonomiska lösningar. Detta bör riks­dagen ställa sig bakom och
            ge regeringen till känna.
          </p>
          <p xml:id="i-3fFc5vYBRRCMra66NXCgwc">
            Att en kommun väljer att konkurrensutsätta skyddade boenden är
            ett ideologiskt beslut som får stora konsekvenser för arbetet
            med att mäns våld mot kvinnor ska upp­höra. Vänsterpartiet har
            flera gånger lyft frågan om hur regeringen egentligen tänker kring
            detta, och utifrån det engagemang för frågan som regeringen nu
            påstår sig ha, vill vi återigen uppmärksamma att kvinnojourerna
            måste prioriteras högre för det viktiga arbete som de gör och
            att de måste få möjlighet till stabil finansiering.
          </p>
          <p xml:id="i-F9fAMir8eRC95MYX9jtFmo">
            Kommuner kan bestämma lämpligt finansieringsverktyg utifrån verksamhetens
            syfte och brukarnas behov. Det finns alltså utrymme inom gällande
            lagstiftning att ingå avtal utan att det innebär ett offentligt
            kontrakt enligt LOU eller upphandlingsdirektivet. I betänkandet
            Idéburen välfärd (SOU 2019:56) anges att möjlighet finns för kommuner
            att ingå ett idéburet offentligt partnerskap (IOP) med kvinnojourer.
            Utredningen motiverar detta med att dessa insatser inte är lika
            strikt reglerade i socialtjänstlagen och det står:
          </p>
          <p xml:id="i-VdQ4UCrXAcz9SFQ1NJkLnn">
            Det kan konstateras att skyddat boende inte är en reglerad insats
            enligt socialtjänstlagen på samma sätt som hem för vård eller
            boende (HVB), stödboende och familjehem är. Det finns dock en
            beskrivande definition av skyddat boende i Socialstyrelsens termbank.
            Kvinnojourerna tar dels emot kvinnor som vänder sig direkt till
            kvinnojouren för att få stöd och hjälp av olika slag, dels sådana
            som kommer via socialtjänsten. Det kan, som kvinnojourerna påpekat,
            vara svårt att separera de olika verksamheterna som bedrivs. Vissa
            kvinnor behöver mer stöd, t.ex. komma bort från hemmet, medan
            andra behöver praktiskt stöd av olika slag eller samtal och vägledning.
            Ofta behövs en kombination av detta. Utredningens bedömning är
            att det är möjligt att finansiera verksamhet, även skyddade boenden,
            som bedrivs av idéburna kvinnojourer utan att upphandla denna
            verksamhet enligt LOU.
            <ref xml:id="i-JxvxLf4UzhERKQrJmxDQ5S" target="i-UtBaK8sNKgmbfdxWfPaoHS">
              [17]
            </ref>
          </p>
          <p xml:id="i-K9TPypQu1CBkxhMXCht9Ro">
            Skyddat boende kan som en annan lösning direktupphandlas upp
            till ett värde om drygt 2 miljoner kronor. Direktupphandling är
            visserligen en form av upphandling, men den behöver inte konkurrensutsättas,
            varför kommunen kan vända sig direkt till en kvinno­jour. Nya
            regler väntas även träda i kraft 1 februari 2022
            <ref xml:id="i-3y4Gm6JbqKJmSEa61YV77b" target="i-Qwnyft8tAqits91qJXJCYg">
              [18]
            </ref>
            där gränsen för direkt­upphandling föreslås höjas för bl.a. sociala
            tjänster. Detta kan öka möjligheterna för exempelvis kvinnojourer
            att komma överens med kommuner om lösningar för skyddade boenden,
            men det anses inte vara möjligt att bedriva omfattande eller långsiktig
            social verksamhet inom ramen för den föreslagna gränsen. Många
            kommuner är i dag oroliga för att göra fel och vågar inte annat
            än att ta vägen via upphandling, men det finns som angivet andra
            lösningar och den informationen måste kommunerna få, i syfte att
            kunna ha kvar kvinnojourerna som den ovärderliga aktör de är och
            framför allt för att ge kvinnor livsviktigt skydd och stöd.
          </p>
          <p xml:id="i-Bv77bWWLVysK64TibNc5hB">
            Regeringen bör ta initiativ till att öka informationen till kommunerna
            om alternativa vägar för finansiering utan upphandlingsprocess
            i konkurrens med privata aktörer. Detta bör riksdagen ställa sig
            bakom och ge regeringen till känna.
          </p>
          <p xml:id="i-A4t3XznGQJC8msGWdXSJ4a">
            Under våren 2021 efter att fem kvinnor mördats på kort tid och
            frågor om mäns våld mot kvinnor debatterades flitigt i media,
            gick det även att läsa om goda exempel och innovativa lösningar.
            Ett sådant är den mobila kvinnojour som drivs av den ideella organisationen
            Freezonen i Ystad. Idén att starta en mobil jour kom till följd
            av corona­pandemin då många kvinnor till följd av isolering i
            hemmet antogs ha blivit mer kontrol­lerade. För de som saknar
            tillgång till bil eller pengar till bussbiljett är den mobila
            jour­en en förutsättning för vissa kvinnor att få stöd. Om läget
            är akut erbjuder personalen sig att komma ut och möta den som
            är utsatt där hen befinner sig. Enligt Socialstyrel­sen
            <ref xml:id="i-SEJvSW5iYFeMmeSaFCcrki" target="i-TLpD8DU3W4WsdTFt7bPLCq">
              [19]
            </ref>
            finns det ett skyddat boende endast i hälften av landets kommuner
            varav de flesta i storstadsregionerna. I syfte att ge fler våldsutsatta
            möjligheter att få tillgång till stöd anser Vänsterpartiet att
            idén om mobila jourer bör utvecklas och det måste finnas till­gång
            till jourverksamhet i alla kommuner. Det är en fråga om jämlikhet
            att öka tillgäng­ligheten för alla oavsett bostadsort.
          </p>
          <p xml:id="i-MSPcfigWevN678B3tCftkn">
            Regeringen bör ta initiativ till att det ska finnas kvinnojourer
            i alla kommuner samt en mobil jour i varje län. Detta bör riksdagen
            ställa sig bakom och ge regeringen till känna.
          </p>
          <p xml:id="i-2n7H7sjP6JVNbmwWdZLwqA">
            Män är i dag i stor majoritet i de s.k. kriminella gängen eller
            nätverken, och så har det varit länge. Kvinnor med ett aktivt
            deltagande i de kriminella nätverken är ytterst få i jämförelse.
            Men antalet anhöriga kvinnor som befinner sig i gängmiljön, frivilligt
            eller ofrivilligt, är desto större, och de befinner sig ofta i
            en vardag kantad av hot och våld. I flera fall är våldet riktat
            direkt mot kvinnorna själva antingen av en utåtagerande partner
            eller av andra gängkriminella. Att lämna en destruktiv relation
            är alltid svårt men kompliceras ytterligare av att partnern här
            kan ha tillgång till vapen och även backas upp av ett helt gäng.
            Många kvinnojourer nekar att ta emot den här typen av placeringar
            p.g.a. hotbilden och att andra boende och personal riskerar att
            drabbas. Dessa kvinnor lämnas således ofta utan hjälp och Vänsterpartiet
            menar att metoderna för att hjälpa dem att ta steget ut ur den
            kriminella världen behöver utvecklas.
          </p>
          <p xml:id="i-PLiaQKJ7RvTbzNhjQCMfJR">
            Regeringen bör tillföra resurser för att inrätta ett nationellt
            skyddat boende för kvinnor som är våldsutsatta av gängkriminella.
            Detta bör riksdagen ställa sig bakom och ge regeringen till känna.
          </p>
          <head xml:id="i-UGjGrDKDanxQ6uavXKeKRm" type="h1">
            8 Bostad
          </head>
          <p xml:id="i-QmHTMNH11Z59sMfwqoiT7Y">
            Den som utsätts för våld i en nära relation får i många fall
            problem med sitt boende eller också, vilket troligen är vanligare,
            blir boendesituationen ett hinder från att fly från en våldsam
            relation med i värsta fall dödlig utgång, då tillgången och möjligheten
            till en egen bostad är minimal. Kommunerna kan i många fall inte
            erbjuda våldsutsatta kvinnor ett lämpligt boende p.g.a. den generella
            bristen på bostäder. Enligt Socialstyrelsens kart­läggning (2020)
            är det många skyddade boenden som lyfter att det är ett problem
            att kvinnor och barn bor kvar länge på det skyddade boendet p.g.a.
            att det är svårt att hitta en ny permanent bostad. Det råder bostadsbrist
            i många kommuner, och detta gör att personer kan bli kvar längre
            än nödvändigt på det skyddade boendet. Det kan också leda till
            att kvinnan och barnen flyttar ut från det skyddade boendet utan
            att ha ett stadig­varande annat boende. Utförsäljningen av allmännyttan
            som ägt rum, främst i storstads­områdena, gör inte saken bättre.
            Att det byggs bra lägenheter till rimliga priser är en grundläggande
            förutsättning för att kommunerna ska kunna ta sitt ansvar för
            vålds­utsatta kvinnors och barns boende.
          </p>
          <p xml:id="i-UBYNsD3iZ8mCEJoJHDYCh8">
            Regeringen föreslår i sitt åtgärdsprogram att en kartläggning
            ska genomföras av vilka insatser kommunerna vidtar för att öka
            kvinnors möjlighet till eget boende efter placering på skyddat
            boende. Det är såklart positivt, men samtidigt anger jämställd­hetsministern
            i ett svar på en skriftlig fråga
            <ref xml:id="i-AAwZL6ujaX2fVD7Jx8BL76" target="i-L911w7UmgteEyVZjo8rTSh">
              [20]
            </ref>
            angående våldsutsatta kvinnors svårigheter att skaffa egen bostad,
            att det visst är angeläget att alla våldsutsatta vuxna och barn
            som behöver ska få stöd i övergången till stadigvarande boende
            efter placering, men ministern för därefter ett resonemang med
            hänvisning till att regeringen vidtagit åtgärder eller inväntar
            förslag för att förbättra bostadsförsörjningen för ”socialt utsatta
            personer” och ”hushåll med svag ställning på bostadsmarknaden”.
            För Vänsterpartiet blir detta en märklig retorik. Dessa kvinnors
            bostadsproblem är en konsekvens av våldsutsattheten och dess ofta
            ekonomiska följdverkningar samt byråkrati och juridiska regler,
            inte av att de är socialt utsatta eller har en svag ställning
            i allmänhet. Det behövs tydlighet från regeringens sida för att
            kommunerna ska kunna ge det stöd och den hjälp som behövs till
            våldsutsatta kvinnor.
          </p>
          <p xml:id="i-UeZ5sVVY1gapDvWHEGpw8s">
            Regeringen bör utöka stödet till kommunerna för att de ska kunna
            erbjuda stabilt boende till våldsutsatta kvinnor efter placering
            på skyddat boende. Detta bör riksdagen ställa sig bakom och ge
            regeringen till känna.
          </p>
          <head xml:id="i-q8ytX7Au8msADu8LwgLbZ" type="h1">
            9 Heder och könsstympning
          </head>
          <head xml:id="i-UAMRgqrkZ6y5ZSBj1TTci4" type="h3">
            9.1.1 Hedersrelaterat våld och förtryck och tvångsgifte
          </head>
          <p xml:id="i-SE96Vcekgjb6hc2tFFjGE9">
            Hedersrelaterat våld och förtryck har, liksom mäns våld mot kvinnor
            i övrigt, generellt sin grund i kön, sexualitet, makt och kulturella
            föreställningar om dessa företeelser. Det hedersrelaterade systemet
            är komplext och innehåller en rad förtryckande former av strukturell
            och organiserad karaktär. Det specifika med hedersvåldet är att
            det utövas med hjälp av kollektiva kontrollmekanismer och många
            gånger sanktioneras av släkt och omgivning. Främst är det flickor
            och unga kvinnor som drabbas av hedersrelaterat våld och förtryck,
            men även pojkar och unga män blir utsatta. En särskilt utsatt
            grupp är hbtqi-personer. De som utsätts för hedersrelaterat våld
            och förtryck har ofta komplexa problem och behov av ett långvarigt
            stöd från samhället. För att komma bort från våldet och hotet
            tvingas de inte sällan bryta helt med sina familjer. Det är viktigt
            att arbetet för att stävja och verka preventivt baseras på multipla
            förståelser för hur hedersnormer tar sig uttryck. Det gäller att
            aktörer som möter målgruppen lär sig att både upptäcka och se
            varningssignaler tidigt men även att de insatser som sätts in
            är adekvata och utgår från evidens. Socialtjänsten brister många
            gånger i att erbjuda långvariga och stödjande insatser, vilket
            allt som oftast är ett resultat av att kostnadseffektivitet sätts
            före individers behov.
          </p>
          <p xml:id="i-4b5RSUgJ5LMdV6AeJC5dqS">
            Det finns ingen samlad bild av hur utbrett hedersrelaterat förtryck
            är. Socialstyrelsen fick 2017 i uppdrag av regeringen att kartlägga
            omfattningen av hedersrelaterat våld och förtryck i alla åldersgrupper
            i Sverige. I uppdraget användes uppgifter från myndigheter, forskningsstudier,
            kartläggningar och regionala och lokala undersökningar, en enkät
            till socialtjänsten om deras kartläggningar av våld samt intervjuer.
            Socialstyrelsen konsta­terar att det är mycket svårt att fastställa
            omfattningen av det hedersrelaterade våldet och förtrycket i Sverige.
            Uppdraget har därför inte varit möjligt att genomföra inom ramen
            för rapporten. Socialstyrelsen bedömer att arbetet behöver fortsätta
            för att under­söka, analysera och utveckla stöd och hjälp till
            personer som är utsatta för hedersrelaterat våld och förtryck.
            <ref xml:id="i-4eg3PTGmRVjrDw3wJ1Bz7B" target="i-WyuQ4tmf7VsTbYTKMDaYik">
              [21]
            </ref>
            För att få en adekvat bild av omfattningen av hedersrelaterat
            för­tryck behövs en större kvantitativ studie.
          </p>
          <p xml:id="i-R7E4KBs1fyBhZD9qdSqbV5">
            Regeringen bör ge Brå i uppdrag att kartlägga omfattningen av
            hedersrelaterat förtryck. Detta bör riksdagen ställa sig bakom
            och ge regeringen till känna.
          </p>
          <p xml:id="i-S1GTp5KYY61N9d2YPEwUFn">
            Alla har rätt att välja om och med vem de ska gifta sig. Barn
            ska inte kunna ingå äktenskap. Trots det är det alltför många
            kvinnor och flickor som lever i äktenskap som de tvingats in i
            av sina föräldrar. Lagstiftning ska fungera dels som ett skydd
            för männi­skor som riskerar att få sina mänskliga rättigheter
            kränkta, dels som ett normerande verktyg för att få till attitydförändringar
            i samhället. Det är därför av stor vikt att vara konsekvent i
            att inte erkänna tvångsäktenskap, utländska barnäktenskap och
            fullmakts­äktenskap, både för att inte underminera lagens normerande
            effekt och för att sådana äktenskap strider mot grundläggande
            värderingar om mänskliga rättigheter.
          </p>
          <p xml:id="i-BN26deqmV9BWLJdkHDUseE">
            Enligt information från Nationellt centrum för kvinnofrid (NCK)
            gäller från den 1 juli 2014 nya bestämmelser som stärker skyddet
            mot tvångsäktenskap och barn­äktenskap. Två nya brott har förts
            in i brottsbalken. Det är brottet äktenskapstvång och brottet
            vilseledande till tvångsäktenskapsresa. Brottet äktenskapstvång
            innebär att genom olaga tvång eller utnyttjande av utsatt belägenhet
            förmå en person att ingå ett äktenskap eller en äktenskapsliknande
            förbindelse. Straffet för äktenskapstvång är fängelse i högst
            fyra år. Brottet vilseledande till tvångsäktenskapsresa handlar
            om att lura någon att resa utomlands i syfte att han eller hon
            ska giftas bort genom tvång eller utnyttjande. Straffet är fängelse
            i högst två år. Möjligheten för barn att få dispens för att gifta
            sig har tagits bort. Den lägsta åldern som gäller för att ingå
            äktenskap i Sverige är alltså utan undantag 18 år. Sedan den 1
            juli 2016 är även stämpling till äktenskapstvång kriminaliserat,
            dvs. att man planerat att tvinga någon att gifta sig. Från den
            1 januari 2019 erkänns i Sverige inte heller äktenskap som ingåtts
            utomlands om någon av de inblandade varit under 18 år när giftermålet
            skedde. Förbudet mot att erkänna sådana äktenskap gäller även
            om parterna inte haft någon anknytning till Sverige när äkten­skapet
            ingicks. Det har ingen betydelse hur gamla parterna är vid den
            tidpunkt då Sverige prövar erkännandet av äktenskapet. Undantag
            från förbudet kan göras om det finns synnerliga skäl, men aldrig
            om någon av parterna fortfarande är under 18 år. Från den 1 juli
            2020 gäller bestämmelsen om det nya brottet barnäktenskapsbrott,
            som kan ge fängelse i upp till fyra år. Till skillnad från brottet
            äktenskapstvång behöver det inte ha förekommit något olaga tvång,
            eller utnyttjande av offrets utsatta situation, för att döma för
            barnäktenskapsbrott om brottet har begåtts mot ett barn. Den nya
            bestämmelsen innebär också att den som gifter sig med ett barn
            kan straffas. Ett utreseförbud införs också som ska skydda barn
            från att föras utomlands för att ingå barnäktenskap eller könsstympas.
            Att bryta mot utreseförbudet kan innebära ett fängelsestraff på
            upp till två år
            <ref xml:id="i-F7jrvquU7nH1XHWb8NzJTK" target="i-UCnPD9NrS5dnpGLbFS8HjR">
              [22]
            </ref>
            . Från yrkesverksamma meddelas dock att det fortfarande råder
            otydlighet för berörda myndigheter kring hur de ska agera när
            risk föreligger för unga personer att giftas bort, och det finns
            därmed risk för godtyckliga bedömningar.
          </p>
          <p xml:id="i-Q5vpU1BuYyWg34FL9HbF82">
            Regeringen bör ge lämplig myndighet i uppdrag att ta fram tydliga
            riktlinjer för hur svenska myndigheter ska agera när unga riskerar
            att giftas bort utanför landets gränser. Detta bör riksdagen ställa
            sig bakom och ge regeringen till känna.
          </p>
          <head xml:id="i-12St7AetfCrYL1FVhNUkkS" type="h3">
            9.1.2 Könsstympning
          </head>
          <p xml:id="i-J5RxvneFqDC3Y9Axurowqi">
            Regeringen beslutade 2018 om en handlingsplan mot könsstympning
            av flickor och kvinnor. I samband med beslut om handlingsplanen
            fick flera myndigheter uppdrag på området. Regeringen har meddelat
            att arbetet kommer att intensifieras och fler myndig­heter har
            i år fått i uppdrag att genomföra åtgärder för att förebygga och
            bekämpa köns­stympning av flickor och kvinnor. Detta utifrån att
            flera myndigheter har redovisat att det finns utvecklingsområden,
            bl.a. behov av en tydlig samverkansstruktur och kunskaps­höjande
            insatser samt ett stort behov av kompetensutveckling inom socialtjänst,
            skola och rättsväsende. Det finns också ett behov av informationsinsatser
            för att öka kunska­pen om brottet könsstympning och få fler flickor
            och kvinnor som utsatts för könsstymp­ning att söka vård.
          </p>
          <p xml:id="i-P1SuFHMioNCu5SbwD2huET">
            För Vänsterpartiet är dessa brister inget nytt och vi har sedan
            länge drivit frågor i syfte att förbättra upptäckt av risk för
            och skador av könsstympning samt påtalat behov av vård för dem
            som behöver. Socialstyrelsens inventering av regionernas riktlinjer
            om vård av könsstympade flickor och kvinnor visar att av alla
            de 21 regioner som ingår i inventeringen har sex regioner regionala
            riktlinjer, nio har lokala styrdokument och en region har både
            regionala och lokala styrdokument och riktlinjer. Fem regioner
            har inga riktlinjer.
            <ref xml:id="i-8nnJD9QbKnB2Y6m1XcGtuu" target="i-EFbdMCUXoo9FdbKEwzrinP">
              [23]
            </ref>
            I Sverige är det uppskattningsvis ca 38 000 kvinnor som är könsstympade.
            Socialstyrelsen konstaterar att vårdkonsumtionen i relation till
            detta antal antas vara låg. Antalet flickor under 18 år och kvinnor
            över 50 år som söker vård och får diagnoser kopplade till könsstympning
            är särskilt lågt. En hypotes är att dessa åldersgrupper anting­en
            inte behöver vård, inte har tillgång till vård och information
            om vård, inte vågar söka vård eller inte vill söka vård för att
            inte bli stigmatiserade. Det kan också vara möjligt att de söker
            vård inom primärvård eller specialistvård men inte registreras
            med en diagnos­kod för könsstympning och därför inte syns i statistiken.
          </p>
          <p xml:id="i-Lca3QGTKKBapF4kxDwA7E">
            Inrapporteringen till registren varierar också mellan olika regioner.
            I en tidigare rapport från Socialstyrelsen
            <ref xml:id="i-DecMmueUepvW44HUM8U7wh" target="i-PF3gwbSDZbD25qSvkTxJL8">
              [24]
            </ref>
            beskrivs vikten av dokumentation i patientjournalen och att det
            ibland saknas dokumentation om könsstympning i patientjournalen.
            Social­styrelsen menar att registrering av koder behöver förbättras
            och framför att de flesta fall av könsstympning upptäcks i samband
            med graviditet och förlossning, vilket kan förklara att upptäckten
            av könsstympning är högre bland kvinnor i barnafödande ålder.
            En del av de regioner som har lokala styrdokument har i första
            hand dessa för barnmorske­mottagningar; obstetrik och mödravård
            är därför viktigt. Samtidigt kan, som inventer­ingen visar, även
            övrig hälso- och sjukvårdspersonal inom olika delar av hälso-
            och sjukvårdens verksamheter behöva kunskap om kvinnlig könsstympning.
            Ur ett jämlik­hetsperspektiv är detta extra viktigt. Vänsterpartiet
            har tidigare framfört att det är av största vikt att tillgången
            till vård är jämlik runt om i Sverige.
          </p>
          <p xml:id="i-Q4sPC6MtMx5JHPyuyNkSpF">
            Regeringen bör uppdra åt lämplig myndighet att ta fram nationella
            riktlinjer för en tillgänglig vård i hela landet för flickor och
            kvinnor som utsatts för könsstympning. Detta bör riksdagen ställa
            sig bakom och ge regeringen till känna.
          </p>
          <p xml:id="i-TC4x87yxfwjWE2WzfAp3vb">
            Att regeringen har aviserat att uppdrag ska lämnas i syfte att
            ta fram kunskaps­höjande insatser välkomnar Vänsterpartiet. För
            att kunna upptäcka flickor och kvinnor som utsatts för könsstympning
            krävs både kompetens och kunskap. Eftersom köns­stympning likt
            andra delar av våldsspektrumet innebär ett stort stigma gäller
            det att lära sig att förstå vad som kan vara viktigt att vara
            observant på för att kunna upptäcka att en flicka eller kvinna
            utsatts för könsstympning. Viktigt är att olika verksamheter har
            rutiner för både det preventiva och det reaktiva arbetet. Om personal
            som riskerar att missa dessa unga flickor och kvinnor inte erbjuds
            utbildning inom området kan många falla mellan stolarna. Vänsterpartiet
            har sedan tidigare föreslagit införande av obliga­torisk utbildning
            om könsstympning för personal inom hälso- och sjukvården, skol­väsendet,
            socialtjänsten och skolhälsovården (mot. 2018/19:2227) och anser
            att detta fortfarande är aktuellt.
          </p>
          <p xml:id="i-FLm3CZUbeixehCDTyVzuvp">
            Regeringen bör ge lämplig myndighet i uppdrag att följa upp och
            utvärdera de kunskapshöjande insatser om könsstympning som ska
            genomföras. Detta bör riksdagen ställa sig bakom och ge regeringen
            till känna.
          </p>
          <p xml:id="i-GpNvL21PCQRDKim1sc75fU">
            Socialstyrelsen har tidigare föreslagit att en utredning ska
            tillsättas för att se över förutsättningarna för att verksamheter
            som har specialistkompetens om kvinnlig köns­stympning ska få
            ett utvidgat ansvar för att kunna fungera som regionala eller
            nationella kunskapscentrum. Det är av största vikt att den kompetens
            som redan finns på området tas till vara och förvaltas. Amelmottagningen
            på Södersjukhuset i Stockholm har sedan flera år arbetat metodiskt
            och effektivt för att sprida kunskap gällande könsstympning. Verksamheten
            har fokuserat på att erbjuda stöd och vård till flickor och kvinnor
            som utsatts för könsstympning och även haft ett utbildningsuppdrag
            där de utbildat personal inom hälso- och sjukvården samt socialtjänsten
            runt om i Sverige. Genom Amelmottag­ningens arbete har en bred
            kunskap och djup förståelse för problematiken gällande könsstympning
            byggts upp och verksamheten skulle kunna utvidgas än mer om politisk
            vilja finns.
          </p>
          <p xml:id="i-RpjGYEERsdPsQBsF3R9aJd">
            Regeringen bör tillsätta en utredning om verksamheter som har
            specialistkompetens om kvinnlig könsstympning kan få ett utvidgat
            ansvar och fungera som regionala eller nationella kompetenscentrum.
            Detta bör riksdagen ställa sig bakom och ge regeringen till känna.
          </p>
          <head xml:id="i-UuxH7Jo7smQFBrXM4jVfPL" type="h1">
            10 Särskilt utsatta och sårbara
          </head>
          <p xml:id="i-JTZKSEfyiZtoJ89PKhJLhm">
            Vissa grupper av kvinnor är särskilt utsatta för våld i nära
            relationer p.g.a. olika individuella omständigheter och att det
            ofta brister i samverkan mellan myndigheterna och ibland också
            saknas kompetens för att upptäcka och identifiera våldsutsatthet
            hos just dessa grupper. Om en kvinna som har ett aktivt beroende
            eller en funktionsned­sättning utsätts för våld av en närstående
            man, är risken stor att socialtjänsten eller vården inte upptäcker
            våldet utan endast kodar skadorna mer kopplade till funktionali­teten
            eller bruket. Våld mot äldre kvinnor som gett fysiska skador kan
            ofta tolkas som åldersrelaterat, t.ex. fallskador, armbrott och
            frakturer. Våld i samkönade relationer osynliggörs och bagatelliseras
            ofta.
          </p>
          <head xml:id="i-RtknC8zz94tfZUk2vCUoiy" type="h3">
            10.1.1 Våldsutsatta äldre kvinnor
          </head>
          <p xml:id="i-6GgoEqnckTsqEio7VcGvUH">
            Våld mot äldre kvinnor osynliggörs i stor utsträckning. Detta
            trots att äldre i flera avseenden är en extra utsatt grupp när
            det gäller vissa typer av våld. Kvinnorna utsätts inte för våld
            p.g.a. att de är äldre utan för att de är just kvinnor. Våldet
            mot kvinnorna är i högre grad upprepat och det är nästan enbart
            kvinnor som utsätts för sexuellt våld.
          </p>
          <p xml:id="i-H8NHANX4DAL8cR7fWmGqPG">
            De nationella trygghetsundersökningarna visar att äldre kvinnor
            känner störst rädsla för att utsättas för brott i offentliga miljöer.
            Både forskning och kriminalstatistik visar dock att merparten
            av det våld som äldre kvinnor utsätts för sker i hemmet. Beroende­ställningen
            till andra människor är en viktig riskfaktor som gör att våld
            mot äldre kvinnor har nära beröringspunkter med det våld som kvinnor
            med funktionsnedsättning utsätts för, oavsett ålder.
            <ref xml:id="i-SnqK3zhDN3Jn64gy8i7Ey9" target="i-4Ytuneq7PJXLRPAEaE14RN">
              [25]
            </ref>
            I regeringens nationella strategi som kom redan 2014 fram­förs
            vikten av utbildning om våld mot äldre: ”För att en våldsutsatt
            äldre person som behöver hjälp och stöd ska känna sig trygg är
            det angeläget att all personal som ger insatser enligt socialtjänstlagen
            har teoretiska kunskaper, och regelbundet får kompe­tensutveckling
            inom området våld av, eller mot, närstående samt förmåga att praktiskt
            kunna tillämpa dessa kunskaper. Med utbildningsinsatser och mer
            kunskap om proble­matiken får personalen bättre förutsättningar
            för att fråga om våld och utsatthet.” Vänsterpartiet håller med
            om att utbildning spelar en viktig roll. Felaktiga och stereo­typa
            föreställningar, som att äldre kvinnor inte utsätts för våld och
            särskilt inte sexuellt våld, kan motarbetas genom information
            och kunskapsspridning där våldsutsattheten bland äldre kvinnor
            synliggörs.
            <ref xml:id="i-SzqEZAQqSAjz1cXZKF3M6w" target="i-8HqagjEwNvX4U9kbUfp1dv">
              [26]
            </ref>
            De senaste åren har det genomförts en hel del satsningar på att
            ta fram utbildningsmaterial och genomföra vidareutbildningar.
            Bland annat har Socialstyrelsen tagit fram informations- och utbildningsmaterial.
            Men för att ytterligare öka kunskaperna om våld mot äldre kvinnor
            krävs att detta tas upp även i grundutbildningar.
          </p>
          <p xml:id="i-7fXcBS94jxhyWvyE35VKBD">
            Regeringen bör återkomma med förslag på hur ett avsnitt om våld
            mot äldre kan införas i grundutbildningar för yrkesverksamma som
            möter äldre. Detta bör riksdagen ställa sig bakom och ge regeringen
            till känna.
          </p>
          <head xml:id="i-Dx2GVxuv1xTmhUJjrEgGWK" type="h3">
            10.1.2 Våldsutsatta kvinnor med funktionsnedsättning
          </head>
          <p xml:id="i-HkiXtH3N76yDpCpovWR9Br">
            Kvinnor som lever i en våldsam relation och samtidigt har en
            funktionsnedsättning riskerar att inte få det stöd och den hjälp
            som krävs för att lämna sin relation. Mer än hälften av alla personer
            med funktionsnedsättning har någon gång utsatts för sexuella övergrepp,
            två av fem har haft sex efter psykisk påtryckning och en femtedel
            har blivit utsatta för sexuell handling genom våld/hot om våld
            eller försök till detta.
            <ref xml:id="i-YZLTsrsY4picG8g8LMz9tL" target="i-5sz5u1Ct9gwtx5zC2DQ4ak">
              [27]
            </ref>
          </p>
          <p xml:id="i-KkCfb8uroEAnxPqEqvvrN5">
            Enligt en rapport från Myndigheten för delaktighet
            <ref xml:id="i-NiNeqW3px6JFBbhHZ3buzm" target="i-CbZizoXQvpLQbDBhKAhVtu">
              [28]
            </ref>
            har många personer med funk­tionsnedsättning en livssituation
            som skiljer sig från normen och som innebär en ökad risk för att
            utsättas för våld. Det kan handla om att de har en svag ekonomisk
            ställning eller en lägre utbildningsnivå, att man står i en särskild
            beroendeställning eller att man blir utestängd från samhället
            p.g.a. bristande tillgänglighet, att man har svårigheter att tillgodogöra
            sig information eller att man löper särskilt stor risk att manipuleras.
            Rapporten sammanfattar vidare området som rör mäns våld mot kvinnor
            med funktions­nedsättning, och ett antal utvecklingsbehov identifieras.
            Åtgärder för att stärka förut­sättningarna att nå delmålet för
            regeringens jämställdhetspolitik om att mäns våld mot kvinnor
            ska upphöra och att kvinnor och män, flickor och pojkar ska ha
            samma rätt och möjlighet till kroppslig integritet, föreslås bedrivas
            målinriktat och samordnat med utgångspunkt i en nationell strategi
            med följande målsättningsområden: ett utökat och verkningsfullt
            förebyggande arbete för våldsutsatta kvinnor och barn, effektivare
            brotts­bekämpning, förbättrad kunskap och metodutveckling samt
            framtagande av ett metod­stöd. Med anledning av bl.a. det som
            framförs i denna rapport och mot bakgrund av det som är tidigare
            känt för denna målgrupp och den förhöjda risken för våldsutsatthet,
            bör frågan om våld mot kvinnor med funktionsnedsättning belysas
            i en särskild utredning i syfte att få en heltäckande och mer
            nationell styrning inom området. Utredningen bör komma med konkreta
            förslag på hur stöd och hjälp till kvinnor med funktionsnedsätt­ning
            som är utsatta för mäns våld kan utformas samt hur våldet kan
            upphöra.
          </p>
          <p xml:id="i-2EWpK49DhNQ25EWN5oiJry">
            Regeringen bör tillsätta en särskild utredning om våld mot kvinnor
            med funktions­nedsättning i syfte att öka kunskapen, förbättra
            upptäckten samt ta fram förslag på åtgärder. Detta bör riksdagen
            ställa sig bakom och ge regeringen till känna.
          </p>
          <p xml:id="i-29zWm7Ay3YiPyAeDb6G2X9">
            Enligt Socialstyrelsens kartläggning av skyddade boenden (2020)
            uppger totalt 62 procent av de skyddade boendena att de kan ta
            emot personer med fysisk funktions­nedsättning. Personer med behov
            av personlig assistent, ledsagare eller hemtjänst eller som har
            assistanshund kan tas emot av fler än hälften av skyddade boenden
            i de fri­liggande lägenheterna. Positivt är att jämfört med Socialstyrelsens
            undersökning 2016 är det nu en högre andel skyddade boenden som
            är anpassade för personer som använder rullstol och en högre andel
            skyddade boenden som använder tolk vid samtal med personer som
            inte behärskar svenska språket och som använder teckenspråkstolk
            för person med dövhet eller hörselskada, men det är ändå endast
            39 procent av boendena som har möjlighet att ta emot personer
            med personlig assistent i det kollektiva boendet, jämfört med
            69 procent i friliggande lägenheter. Detta måste förstås mot bakgrund
            av att det inte finns tillgång till skyddat boende i form av friliggande
            lägenheter överallt, vilket gör att tillgängligheten för den här
            målgruppen kan antas vara mindre i ett nationellt perspektiv.
            Tillgången till skyddat boende måste vara likvärdig för alla kvinnor
            oavsett fysiska förutsättningar och hjälpbehov.
          </p>
          <p xml:id="i-VEojMhRxPB3syDuXjBVHr6">
            Regeringen bör avsätta riktade medel för anpassning av lokaler
            i syfte att öka till­gängligheten för våldsutsatta personer med
            funktionsnedsättning. Detta bör riksdagen ställa sig bakom och
            ge regeringen till känna.
          </p>
          <head xml:id="i-WdDyRNinwV2UPFAKLrbEhc" type="h3">
            10.1.3 Våldsutsatta kvinnor med beroendeproblematik
          </head>
          <p xml:id="i-Xxc3Y7nQw7N4gYAUjjNmeM">
            Kvinnor med beroende som utsätts för våld har ofta ingenstans
            att vända sig. De flesta skyddade boenden tar inte emot personer
            med beroende av alkohol eller droger. När drogfrihet ställs som
            krav för att en kvinna med beroendetillstånd som utsätts för miss­handel
            ska få hjälp finns en överhängande risk att hon inte söker hjälp.
            I ett svar på en skriftlig fråga
            <ref xml:id="i-TP4tpnDoEoADW99DAtAkh4" target="i-La46soQNVfHYVTYiPuYuQj">
              [29]
            </ref>
            om denna målgrupps behov svarar socialministern att regeringen
            har beviljat projektansökningar från Sveriges Kommuner och Regioner
            (SKR) om arbete för våldsutsatta inklusive särskilt sårbara grupper
            såsom kvinnor med drogrelaterade problem samt att länsstyrelserna
            sedan 2021 har ett permanent uppdrag att på regional nivå stödja
            genomförandet av den nationella strategin för att förebygga och
            bekämpa mäns våld mot kvinnor (skr. 2016/17:10) inklusive utvecklingen
            av stöd och hjälp till våldsutsatta med särskilda behov. Men detta
            förändrar inte det faktum att adekvat stöd och hjälp till kvinnor
            med beroende inte erbjuds i dag och Vänsterpartiet undrar fort­farande
            hur dessa kvinnor ska få hjälp. Deras behov har varit kända länge.
            För kvinnor som i första hand behöver hjälp som brottsoffer är
            det viktigt att skilja på beroendet och våldsutsattheten. I dag
            riskerar kvinnor att inte få stöd och hjälp att lämna en våldsam
            relation för att de befinner sig i ett aktivt bruk av något slag.
            Det blir tydligt att bristerna är stora. Enligt Socialstyrelsens
            kartläggning (2020) är det dessutom inte ovanligt att kvinnor
            som har problem med missbruk utsätts för både fysiskt, psykiskt
            och sexuellt våld, och våldet kan vara mycket grovt. Socialtjänsten
            fångar ofta inte upp och erbjuder insatser till dessa personer.
            Socialstyrelsen bedömer att stöd och insatser till våldsutsatta
            kvinnor med missbruk och beroende behöver utvecklas. Forskning
            inom området gällande dubbel utsatthet är bristfällig och det
            krävs i dag mer kunskap gällande vilket stöd och vilken behandling
            som ska ges till våldsutsatta kvinnor med beroendeproblematik.
            Det är av största vikt att det finns en samsyn kring vad för slags
            insatser som behöver genom­föras för att uppnå bästa resultat.
          </p>
          <p xml:id="i-Y6tNkePZrT5R7QUESyS6x3">
            Regeringen bör uppdra åt lämplig myndighet att tillsätta en utredning
            för att ta fram riktlinjer för stöd och behandling av kvinnor
            med dubbel sårbarhet i form av beroende och våldsutsatthet. Detta
            bör riksdagen ställa sig bakom och ge regeringen till känna.
          </p>
          <p xml:id="i-2zdMiqthWg2aQ8DXn9LtKj">
            Flertalet skyddade boenden uppger som tidigare nämnts att de
            har svårt att ta emot personer med psykisk ohälsa och/eller ett
            aktivt missbruk. Vänsterpartiet menar att staten bör ta ett särskilt
            ansvar för de mest utsatta kvinnorna.
          </p>
          <p xml:id="i-KLdZbeQirJXdBKxREhR7Ef">
            Regeringen bör återkomma med ett handlingsprogram för inrättande
            av resursjourer som har kompetens att ta emot kvinnor med beroendetillstånd
            respektive kvinnor med psykisk ohälsa. Detta bör riksdagen ställa
            sig bakom och ge regeringen till känna.
          </p>
          <p xml:id="i-9L1gsMzyPqAyuJMF1ZzHk7">
            Vidare anser Vänsterpartiet att våldsutsatta kvinnor inte ska
            behöva genomgå behandling i samma grupp som sin förövare. Eftersom
            kvinnor är en extra utsatt grupp är det särskilt viktigt med t.ex.
            separata avgiftningsplatser för att minimera riskerna för fortsatt
            utsatthet. Dessutom borde kompetens vad gäller både beroendetillstånd
            och våld mot kvinnor samlas på ett ställe. På så sätt kan kvinnan
            få hjälp med både sitt beroende och att ta sig ur en våldsam relation.
            Det behöver också inrättas fler separata avgiftnings­platser för
            kvinnor då det råder ett stort underskott på dessa. Samtidigt
            bör det återigen poängteras att drogfrihet aldrig får vara ett
            krav för att en kvinna med beroendetillstånd som utsatts för misshandel
            ska få hjälp. Det finns en överhängande risk att kvinnor som lever
            med beroendetillstånd inte söker hjälp om kravet för att få hjälp
            mot misshandel är att de ska vara drogfria.
          </p>
          <p xml:id="i-Y1na4ix7mhHCHNQvF3yf4p">
            Regeringen bör arbeta för att missbrukande kvinnor som är utsatta
            för våld ska erbjudas vård och behandling i könsuppdelade grupper.
            Detta bör riksdagen ställa sig bakom och ge regeringen till känna.
          </p>
          <head xml:id="i-6u1x1qkf18ij3YsCKP7jRf" type="h3">
            10.1.4 Våldsutsatta kvinnor utan rättigheter
          </head>
          <p xml:id="i-ErAbQUufcKiR8acVMPrq6n">
            Kvinnor som lever gömda i Sverige utan uppehållstillstånd är
            en grupp som är extra utsatt för våld. En kvinna som helt saknar
            rättigheter i samhället riskerar att bli utsatt för sexuella övergrepp
            och misshandel av män som utnyttjar hennes situation. Risken att
            utvisas kan göra att kvinnan undviker att söka hjälp från hälso-
            och sjukvården. Enligt en rad internationella konventioner som
            Sverige anslutit sig till är det samhällets ansvar att ge alla
            våldsutsatta kvinnor rätt till stöd och skydd. Gömda kvinnor som
            lever i Sverige utan uppehållstillstånd och som misshandlas får
            dock sällan skydd eller hjälp. Det är få kvinnojourer som har
            möjlighet att ta emot dessa kvinnor. Anledningen är ofta att kommunerna
            inte ger jourerna någon ersättning för skydd till gömda kvinnor,
            men också att kvinnans behov ser annorlunda ut och att många jourer
            varken har kompetens eller resurser att hantera dessa. För gömda
            kvinnor med ett litet socialt nätverk i Sverige blir det svårt
            att hitta övernattningsställen vid flykt från en våldsam man.
            Ekonomin blir också ett problem. Vissa kommuner erbjuder dock
            stöd till våldsutsatta papperslösa kvinnor och det finns organisationer
            som har läkarmottagningar för papperslösa. Men enligt de erfarenheter
            som finns därifrån, och t.ex. inom asylrörelsen, är dessa kvinnors
            situation särskilt utsatt.
          </p>
          <p xml:id="i-Jpq9RKtssV3zgCHkbu6qoq">
            Regeringen bör uppdra åt Socialstyrelsen att sammanställa läget
            för papperslösa kvinnors våldsutsatthet. Detta bör riksdagen ställa
            sig bakom och ge regeringen till känna.
          </p>
          <p xml:id="i-G3Bt11iwP4BYdSopAcfoKH">
            Regeringen bör skyndsamt ändra lagstiftningen så att kvinnors
            behov av skydd mot våld och sexuella övergrepp överordnas utlänningslagen.
            Detta bör riksdagen ställa sig bakom och ge regeringen till känna.
          </p>
          <p xml:id="i-3mLVTqjwKvL9w7mB3KXirW">
            Gömda kvinnors situation hänger ihop med asylsökande kvinnors
            villkor. Det finns kvinnor som söker asyl p.g.a. hedersrelaterat
            våld men får avslag på sin ansökan för att Migrationsverket ofta
            saknar specifik kunskap om mäns våld mot kvinnor och barn och
            vilka uttryck det hedersrelaterade våldet kan ta sig. Några av
            dessa kvinnor tvingas därför m.a.a. felaktiga bedömningar leva
            gömda. Migrationsverket fick tillsammans med ett antal andra myndigheter
            ett regeringsuppdrag 2018 i syfte att samverka i frågor om förbättrad
            upptäckt av våld i nära relationer. Migrationsverket anger själva
            att de ska bli bättre på att upptäcka sökande som har erfarenhet
            av våld, informera om vad som är våld och kunna hänvisa vidare
            om det finns ett sådant behov. De ska också bli bättre på att
            bedöma vilken betydelse våldet får för de sökandes rätt till uppehålls-
            och arbets­tillstånd i Sverige, både för asylsökande och för andra
            sökande, t.ex. personer som är i Sverige p.g.a. anknytning till
            familjemedlemmar. Det är viktigt att insatser och utbildningar
            som Migrationsverkets personal genomgått ger effekt, och därför
            bör en utvärdering genomföras.
          </p>
          <p xml:id="i-151Jm67kSuCve8xtMwVKNH">
            Regeringen bör uppdra åt Migrationsverket att utvärdera och analysera
            sina genom­förda satsningar med fokus på kvinnors våldsutsatthet.
            Detta bör riksdagen ställa sig bakom och ge regeringen till känna.
          </p>
          <head xml:id="i-NCPUbTM34jSW6kcjuYitMj" type="h3">
            10.1.5 Hbtqi
          </head>
          <p xml:id="i-A7rF8aVFgq3Y52G3UhWhEx">
            Det våld som förekommer i samkönade relationer är ofta osynligt
            och uppmärksammas inte i samma utsträckning som andra former av
            våld i nära relationer. Hbtqi-personer söker inte heller hjälp
            i samma utsträckning som andra och detta är ofta tätt samman­kopplat
            med att vård och stöd många gånger utgår från ett heteronormativt
            perspektiv. Brottsofferjourer tar ett stort ansvar för personer
            som utsätts för våld i nära relationer och därför behöver stödet
            till dessa jourer också utvecklas. Det ser dock väldigt olika
            ut inom gruppen då t.ex. kvinnor som utsatts för våld av en annan
            kvinna i en nära relation är välkomna på kvinno- och tjejjourer,
            men beträffande transpersoners möjlighet ser det olika ut från
            jour till jour, och många transpersoner väljer att inte söka sig
            till tjej- och kvinnojourerna. För män som utsatts för våld av
            en annan man i en nära relation är möjligheterna till stöd mycket
            begränsade.
          </p>
          <p xml:id="i-DN9Dv2GawF4mEiwuN3Riu2">
            I direktivet
            <ref xml:id="i-KKG3cF1BZpvmokgvgUp1VB" target="i-EmZiWNMT69MBZwLotsfEPH">
              [30]
            </ref>
            till den nationella samordnaren för våld i nära relationer anges
            att ”där det är relevant ska även hbtqi-perspektivet beaktas”.
            En samlad strategi presenterades därefter av regeringen 2014 för
            att ”främja lika rättigheter och möjligheter oavsett sexuell läggning,
            könsidentitet eller könsuttryck”, och den omfattade ett antal
            viktiga fokusområden av betydelse för just hbtqi-personers rättigheter
            i stort. Ett fokusområde var våld, diskriminering och andra kränkningar
            och det konstaterades då att det saknades kunskap om våld i nära
            relationer för gruppen hbtqi-personer, att mörkertalet troligen
            var mycket stort beträffande att anmäla våldsutsatthet samt att
            hbtqi-personer sällan söker hjälp och stöd.
            <ref xml:id="i-A4FkJwvcLC8tgCStuSeL4o" target="i-HYJHxAb8ZWDTeo5n8jZwiU">
              [31]
            </ref>
            Regeringen har nu nyligen kompletterat strategin med en handlingsplan
            för perioden 2020–2023
            <ref xml:id="i-SQDBgJmDyTujqyf6SCx6TB" target="i-2ZoYnhBJsEaP841i57hJp7">
              [32]
            </ref>
            där området våld, diskriminering och andra kränkningar fortfarande
            ingår men numera benämns som en målsättning och som främst berör
            frågor om hbtqi-personers våldsutsatthet utifrån hatbrott, hedersvåld
            och förtryck samt diskriminering. Vidare har Brå fått i uppdrag
            (2021) att analysera vilka möjligheter som finns att inkludera
            hbtqi-personers utsatthet för brott, trygghet och förtroende för
            rättsväsendet i den nationella trygghetsundersökningen. Detta
            är positivt, och likaså att regeringen menar att deras målsättning
            är att hbtqi-personers utsatthet för våld, diskri­minering och
            andra kränkningar ska upphöra, men trots allt omnämns hbtqi-perspektivet
            endast vid ett tillfälle i regeringens åtgärdsprogram för arbetet
            mot mäns våld mot kvinnor som presenterades före sommaren och
            då i samband med ett övergripande förslag om behov av förbättrad
            kompetens.
            <ref xml:id="i-Bq44Bu8hBncVM2WSkMVCYt" target="i-7NjHb2kYjHc1jL4kYvkRgF">
              [33]
            </ref>
            I Statskontorets analys av myndigheternas arbete med den nationella
            strategin beskrivs att av de utgångspunkter som särskilt ska genomsyra
            myndigheternas arbete hör frågor om hbtq-personers rättigheter
            till dem som i stället får mindre genomslag och hbtq-perspektivet
            förekommer relativt sällan i regeringsuppdragen. Vidare står att
            kommuner och regioner behöver mer kunskap och bli bättre på att
            ge stöd till hbtq-personer som är utsatta för våld.
            <ref xml:id="i-GNJ3LwY84xeB2KVitoU9z1" target="i-BU3HmKLZqmTgxeQGV7doi1">
              [34]
            </ref>
          </p>
          <p xml:id="i-LFUYr4CXceDNLCnsxByWFF">
            Vänsterpartiet ställer sig frågande till var frågorna som handlar
            om våld i nära relation för den här målgruppen tog vägen. Redan
            i vår tidigare motion 2018/19:2227 lyfte vi att det var dags att
            ta nästa steg och se till att lämpliga myndigheter skulle få förutsättningar
            att utveckla arbetet utifrån att det krävdes mer kunskap och kompetens
            inom just området våldsutsatthet och våld i nära relation inom
            gruppen hbtqi-personer, men inte mycket tycks ha hänt. Det är
            därför av största vikt att åtgärder vidtas nu för att synliggöra
            och förbättra situationen.
          </p>
          <p xml:id="i-DvvczV8xvEwWEUQEwA6AkQ">
            Regeringen bör tillsätta en utredning med fokus på att kartlägga
            förekomst av våld i nära relation för hbtqi-personer samt återkomma
            med förslag på konkreta åtgärder. Detta bör riksdagen ställa sig
            bakom och ge regeringen till känna.
          </p>
          <p xml:id="i-TQfd79awGB3JSNndGc3NhP">
            Vänsterpartiet ser m.a.o. även ett fortsatt behov av en generell
            kompetenshöjning bland myndigheter och vill framhålla vikten av
            att hbtqi-begreppet finns med i analyser och åtgärdsplaner från
            start. Därför bör det fortsatta arbetet med nationella strategier,
            handlingsplaner och andra åtgärder för att motverka våld i nära
            relationer ytterligare betona hbtqi-perspektivet.
          </p>
          <p xml:id="i-CURAkn8AHF1C1KCb9U6BZF">
            Regeringen bör säkerställa att hbtqi-perspektivet finns med och
            att hbtqi-personers behov beaktas i framtagandet av nationella
            strategier, handlingsplaner och andra åtgärder som syftar till
            att motverka våld i nära relationer. Detta bör riksdagen ställa
            sig bakom och ge regeringen till känna.
          </p>
          <head xml:id="i-BRPMy7pLgK1sWFLiTwRwve" type="h1">
            11 Unga våldsutsatta
          </head>
          <p xml:id="i-URttcXao2L97o83DrWtmUF">
            Mäns våld mot kvinnor börjar med killars våld mot tjejer. Därför
            behöver särskilda åtgärder vidtas för att motverka våld i ungas
            partnerrelationer.
          </p>
          <p xml:id="i-SkgTG2hwyMpLvL5QvEVE4B">
            I en undersökning som Brå genomförde redan för ett par år sedan
            framkommer att nästan var femte ung person i åldern 16–24 år uppger
            att de utsatts för brott av en nu­varande eller tidigare partner,
            men att få anmäler detta. Brotten handlar om systematiska kränkningar
            och försök att inskränka offrets frihet, hot, trakasserier, misshandel
            eller sexualbrott. Av de tillfrågade tjejerna uppgav 23 procent
            att de utsatts; motsvarigheten bland killarna var 14 procent.
            Det var vanligast att ha utsatts för psykiskt våld.
            <ref xml:id="i-XMkQyiE7yaK6h6Ms52zjQS" target="i-CHajr67F1jXjPq6VEL4xRy">
              [35]
            </ref>
            Tidigare forskning inom området visar liknande resultat enligt
            NCK, att unga kvinnor oftare utsätts för psykiskt och sexuellt
            våld och att det är vanligt att våldet utövas i någons hem. Våld
            mot unga kvinnor utövas främst av en förälder, partner eller f.d.
            partner medan unga män oftare blir utsatta för fysiskt våld i
            offentliga miljöer och då oftast av en skolkamrat, kompis eller
            en okänd gärningsman. Även senare forskning ger motsvarande bild
            och visar på flickors och unga kvinnors omfattande utsatthet för
            våld i partnerrelationer, med den skillnaden att en ökning tycks
            ha skett. Enligt Jämställdhets­myndigheten
            <ref xml:id="i-CQYct5c17uzPEypJcprDkM" target="i-8ovkFBLBhk48nuGhgG2QhX">
              [36]
            </ref>
            uppgav 59 procent i gymnasieåldern att de hade blivit utsatta
            för någon form av våld i en parrelation antingen en eller flera
            gånger och tjejer uppgav att de utsatts i högre grad än killar.
            Vanligast förekommande var att bli utsatt för psykiskt våld online,
            följt av psykiskt våld, sexuellt våld och fysiskt våld. Även här
            syntes att de vanligaste platserna som unga utsätts på är i hemmet
            eller i skolan.
          </p>
          <p xml:id="i-35EGcRqQCj3tJTbxCnVjrx">
            Särskilt utsatta grupper tycks, i likhet med hur det ser ut för
            vuxna, vara unga med funktionsnedsättning och unga hbtqi-personer.
            I Myndigheten för ungdoms- och civil­samhällesfrågors (MUCF) ungdomsenkät
            framkommer att det är tre gånger så vanligt att unga hbtqi-personer
            har blivit utsatta för sexuellt våld eller utnyttjande under det
            senaste halvåret som bland andra unga.
            <ref xml:id="i-6pmCW6hrqPw6uRWwgJTPrL" target="i-FFCGBc8d2CeQKDw6hBAGeP">
              [37]
            </ref>
            Våld i unga hbtqi-personers relationer präglas oftare av fördomar
            och homofobi, och den som är utsatt kan hotas av utövaren att
            bli ”avslöjad” i det fall hen inte är öppen med sin sexualitet
            eller könsidentitet. Unga våldsutsatta hbtqi-personer riskerar
            också att bli mer isolerade och utlämnade till partnern när stöd
            och acceptans från familjen saknas.
          </p>
          <p xml:id="i-RwCy2fwm9tFJb6UdQ7rXdp">
            Regeringen har visserligen gett Brå i uppdrag
            <ref xml:id="i-QQhLKAVMGaxoB5MAr58VUs" target="i-6aF4MzLESrpYNzHFgCSDqb">
              [38]
            </ref>
            att sammanställa aktuell forskning samt studera vilka åtgärder
            som kan vidtas i samhället för att motverka våld i nära relationer
            bland unga. Vidare anger regeringen i sitt åtgärdsprogram mot
            mäns våld mot kvinnor att stödet till unga som har utsatts för
            våld ska stärkas ytterligare och att insatser ska riktas till
            unga män som utövar våld och kontroll i sina relationer för att
            de ska upp­höra med våldet. Vänsterpartiet undrar dock hur stödet
            till unga våldsutsatta ska stärkas, vilka insatser som ska ges
            och varför åtgärder inte redan har vidtagits eller redan nu kan
            presenteras utifrån den kunskap som faktiskt finns.
          </p>
          <p xml:id="i-3RT6GAQjFbvx4KGoV6XzT6">
            I Vänsterpartiets motion 2018/19:2227 föreslog vi att regeringen
            skulle vidta åtgärder för att fånga upp unga förövare tidigare
            och inrätta en anonym stödlinje för unga, och i början av 2019
            lanserade Stiftelsen 1000 Möjligheter en nationell stöd- och kunskaps­plattform
            för att motverka killars våld mot tjejer och våld i ungas partnerrelationer.
            I en verksamhetsrapport för det år arbetet pågått anges 216 000
            personer ha besökt sidan ungarelationer.se och fler än 5 400 samtalskontakter
            har tagits.
            <ref xml:id="i-9VjxHsABFNH5zPzQhVebkM" target="i-F9UpuSXQi9CFq2cSq1AaQg">
              [39]
            </ref>
            Det är tydligt att den nationella stöd- och kunskapsplattformen
            ungarelationer.se fyller ett behov. Stöd och insatser till unga
            är som sagt en förutsättning för att mäns våld mot kvinnor, i
            enlighet med det sjätte jämställdhetspolitiska delmålet, ska upphöra
            och det måste prioriteras på samma sätt som stödet till vuxna.
            Till exempel står ungarealationer.se utan finansiering för nästa
            år medan regeringen har aviserat ökat stöd till både Kvinnofridslinjen
            och Välj att sluta-linjen. Vänsterpartiet vill inte ställa dessa
            gruppers behov mot varandra, men däremot lyfta vikten av att insatser
            för unga måste finnas tillgängliga över tid i preven­tivt syfte
            och med utgångspunkt i att våld mot unga kvinnor uppges förekomma
            i än högre grad än hos vuxna och att insatser utifrån nuvarande
            kunskapsläge ska kunna erbjudas. Detta för att bryta destruktiva
            beteenden och handlingar hos unga innan de befästs.
          </p>
          <p xml:id="i-835e1v3cGPFaVg1F459LhV">
            Regeringen bör omgående tillföra resurser för att en nationell
            stöd- och kunskaps­plattform ska finnas för unga. Detta bör riksdagen
            ställa sig bakom och ge regeringen till känna.
          </p>
          <p xml:id="i-XS4SsNF23BfQPSEmZ79HCH">
            Regeringen bör uppdra åt kommunerna att snarast inrätta insatser
            för att upptäcka, minska och förhindra våld i ungas parrelationer.
            Detta bör riksdagen ställa sig bakom och ge regeringen till känna.
          </p>
          <head xml:id="i-G8PgsSPCKppquR4GNPaEkw" type="h1">
            12 Sexuella övergrepp och prostitution
          </head>
          <p xml:id="i-UTfBpvSNwBNUWCNL8ruNgp">
            Mål 5 för Agenda 2030 är att uppnå jämställdhet och alla kvinnors
            och flickors egen­makt. Där ingår att avskaffa alla former av
            våld mot alla kvinnor och flickor i det offentliga och privata
            rummet, inklusive människohandel, sexuellt utnyttjande och andra
            typer av exploatering. Vänsterpartiet har under lång tid föreslagit
            åtgärder för att minska prostitution och nu senast i vår motion
            Sociala stödinsatser vid prostitution och människohandel för sexuella
            ändamål (2020/21:168). Där anför vi bl.a. att det behövs samlade
            kraftåtgärder för att minska prostitution och människohandel för
            sexuella ändamål.
          </p>
          <p xml:id="i-2avRyhLGFwZLitbtX5xAQ8">
            Utvärderingen av sexköpslagen visade att den kunskap som finns
            om dessa komplexa frågor är svåröverskådlig och delvis svårbedömd.
            Detta medför att det är svårt att göra tillförlitliga bedömningar
            och jämförelser samt försvårar arbetet med utbildning och metodutveckling
            och utformning av de stödinsatser som krävs för att så effektivt
            som möjligt kunna bekämpa prostitution och människohandel för
            sexuella ändamål. Kvinnor utgör en stor majoritet av dem som utsätts
            för prostitution och människohandel för sexuella ändamål. Här
            finns även vissa riskgrupper som t.ex. barn och unga med livserfarenheter
            som gör att de löper större risk än andra att hamna i situationer
            där de utnyttjas för sexköp samt ensamkommande barn, varav den
            största andelen är pojkar, och unga hbtqi-personer. Andra särskilt
            utsatta grupper är kvinnor med drogberoende, unga inom institutionsvård
            och kvinnor på anstalt. Även kvinnor med funktionsnedsättning
            är, som tidigare tagits upp, en riskgrupp för övergrepp och utnyttjande.
          </p>
          <p xml:id="i-2n8ZgryL9tbCZ95o9jDAbe">
            I handlingsplanen mot prostitution och människohandel
            <ref xml:id="i-8yuZXQDVUConibShRLyVyJ" target="i-Nq4XaFMe1MZjaDmFCSTdXp">
              [40]
            </ref>
            framförs att samverkan är avgörande i arbetet mot människohandel
            eftersom flera myndigheter och aktörer kan möta samma offer i
            olika roller. Kunskapsområdet sex mot ersättning utvecklas hela
            tiden och det tillkommer kontinuerligt ny kunskap om omfattning,
            arenor och vem som köper och säljer sex. Jämställdhetsmyndigheten
            har fått i uppdrag att stärka arbetet mot prostitution, kartlägga
            omfattningen och sprida goda exempel och erbjuda utbildnings­insatser.
            <ref xml:id="i-P6AxEaEFsgswHaWosQPxbZ" target="i-PcsQRGCCajYbiNhTegVYrt">
              [41]
            </ref>
            Ökad kunskap för personal inom hälso- och sjukvård och socialtjänst
            kan minska osäkerheten i yrkesutövandet och därmed bidra till
            att personer som säljer sex får stöd och hjälp i större utsträckning.
            Kunskap leder även till ett bättre bemötande, något som är en
            förutsättning för att kunna nå och hjälpa den här gruppen. För
            Vänster­partiet är det angeläget att personer som vill lämna prostitution
            ska ges möjlighet och att de får ett likvärdigt bemötande och
            behandling i hela landet.
          </p>
          <p xml:id="i-T1U27AKP9TMHFj1GjnYx27">
            Regeringen bör ta initiativ till att utarbeta ett nationellt
            exitprogram för personer som vill lämna prostitution. Detta bör
            riksdagen ställa sig bakom och ge regeringen till känna.
          </p>
          <p xml:id="i-eFUfDPXqRYm3uCEaX7ksH">
            I betänkandet om utvärdering av förbudet mot köp av sexuell tjänst
            <ref xml:id="i-CJAwwFALdg9yyv34YHJ67z" target="i-PVvdRhWEDCAz8g9uWnaGpg">
              [42]
            </ref>
            konstateras att det finns flera goda exempel på samverkan mellan
            myndigheter, t.ex. mellan prostitu­tionsgrupperna och polisen,
            men att det saknas strukturer för samarbete och kunskaps­överföring,
            och enligt utredningens förslag bör därför ett nationellt centrum
            med uppgift att leda arbetet mot prostitution och människohandel
            för sexuella ändamål inrättas. Vänsterpartiet har under många
            år motionerat i riksdagen om behovet av att det inrättas ett nationellt
            resurscentrum mot prostitution. Ett nationellt resurscentrum bör
            ha den inriktning som föreslås i regeringens utvärdering. En systematisk
            metodutveckling samt utarbetandet av ett nationellt exitprogram,
            som det redogörs för ovan, bör även ingå i det nationella resurscentrumets
            ansvarsområde. På grund av samordningsvinster bör det nationella
            resurscentrumet knytas till och placeras vid Jämställdhetsmyndigheten.
          </p>
          <p xml:id="i-D11VojgH59stPQMuedr4Cp">
            Regeringen bör inrätta ett nationellt resurscentrum mot prostitution
            och människo­handel för sexuella ändamål. Detta bör riksdagen
            ställa sig bakom och ge regeringen till känna.
          </p>
          <p xml:id="i-8waYNsPvuCnWLmNmcESsCn">
            I regeringens 40-punktsprogram mot mäns våld mot kvinnor förekommer
            mäns kommersiella våld mot kvinnor och barn endast i ett par av
            punkterna. Detta trots att dessa flickor och kvinnor är särskilt
            sårbara och utsatta och ofta saknar tillräckligt handlingsutrymme
            för att på egen hand förändra sin situation. Stödet och skyddet
            för dessa personer behöver förbättras och i synnerhet eftersom
            som behoven generellt kan vara svåra att upptäcka. Enligt rapporten
            Ingen hörde ropen på hjälp
            <ref xml:id="i-A6VqF7GbqwB2tsa73597Mj" target="i-UvEA2QrGc1e8QgREZfBAJh">
              [43]
            </ref>
            föreligger, vilket även visats av tidigare undersökningar, särskilt
            behov av stöd som anpassas till komplex problematik eftersom risken
            för utsatthet för kommersiell sexuell exploatering ofta ökar med
            annan underliggande problematik såsom ekonomisk utsatthet, drogproblem
            och psykisk ohälsa. Många vittnar om hur människor skickas runt
            i systemen och hur olika problem behandlas för sig, utan hänsyn
            till helheten. Rapporten lyfter ett återkommande behov av tillgång
            till traumabehandling då mer än varannan utsatt uppger att de
            inte fått professionell hjälp med att bearbeta sina upplevelser.
          </p>
          <p xml:id="i-SQgna6KBKzdNThj7j89hT1">
            Socialtjänsten har ett stort ansvar gällande att identifiera
            sexuell utsatthet och prostitution samt erbjuda stöd alternativt
            hänvisa vidare till lämplig relevant vård- eller omsorgsinsats
            alternativt annan instans. I syfte att säkerställa att de sociala
            insatserna för att hjälpa och stödja personer som har sex mot
            ersättning finns och är likvärdiga i hela landet, bör kommunernas
            ansvar förtydligas och utbudet av stödinsatser utvecklas.
          </p>
          <p xml:id="i-9XZuskUjT5rcekhxgWDpia">
            Regeringen bör förtydliga kommunernas ansvar för att arbeta för
            tidig upptäckt av prostitution och människohandel för sexuella
            ändamål. Detta bör riksdagen ställa sig bakom och ge regeringen
            till känna.
          </p>
          <p xml:id="i-NAtagiQjUuBsV3ru7Engar">
            Vidare bör regeringen särskilt uppdra åt kommunerna att utveckla
            sociala stöd­insatser för personer som befinner sig i sexuell
            utsatthet och prostitution. Detta bör riksdagen ställa sig bakom
            och ge regeringen till känna.
          </p>
        </div>
        <div xml:id="i-RhejLPNWhEwGXgaE38HXWV" type="signatureBlock">
          <list xml:id="i-YZbmFbzBrHHgkBpZ2VpF9D">
            <item xml:id="i-TFdSq27Eg75PqdmY24YLv2" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-2R1aEhXdY4KfdX4z8NM4TQ" who="i-DthTyR9U9R8S6NVcPNcNQA" type="signature">
              Ida Gabrielsson (V)
            </item>
            <item xml:id="i-C5fPRyTm1EX5WKFW8S6ezc" who="i-Xte2hVf6qgEgJA6sWB1cDH" type="signature">
              Momodou Malcolm Jallow (V)
            </item>
            <item xml:id="i-72arMkyN15NgUumG8cd9Je" who="i-Xbq1HVkxhCYVmfPLN63HRo" type="signature">
              Daniel Riazat (V)
            </item>
            <item xml:id="i-MC8JvqT5m1rUN4tnKqjY1n" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-AxPKp4bxHMBfsWnNeGhmBo" who="i-EgXqeVnPhVAxu5tLpK9F8M" type="signature">
              Vasiliki Tsouplaki (V)
            </item>
          </list>
        </div>
        <div xml:id="i-X663Bq1d2YAQmmsnJTLJJ2" type="motNotes">
          <noteGrp xml:id="i-SVpdEzLtGGJzWph1DoiEPU">
            <note xml:id="i-8EBv8Kg2yUgbCXEiDceWXN">
              [1] Samordning av våldsförebyggande insatser, Jämställdhetsmyndigheten;
              rapport 2021:10 (2021).
            </note>
            <note xml:id="i-TGy9pwUGf3AxonZbGocQtw">
              [2] Våldsprevention i Sverige: En forskningsöversikt. Franzén,
              A. &amp; Gottzén, L. (2020).
            </note>
            <note xml:id="i-XwcZoQ5qS4KBkxXDuNwPS8">
              [3] Europarådets konvention om förebyggande och bekämpning av
              våld mot kvinnor och av våld i hemmet, Europarådets fördragsserie
              (2011).
            </note>
            <note xml:id="i-F1UR7M1ug4Yvj6NrEP6w3R">
              [4] Inget att vänta på – Handbok för våldsförebyggande arbete,
              Jämställdhetsmyndigheten (2020).
            </note>
            <note xml:id="i-SEBCHPzrW5oUwHdeF3XcC2">
              [5] En nationell strategi för att förebygga och bekämpa mäns
              våld mot kvinnor, regeringen (2016).
            </note>
            <note xml:id="i-URRCGeQUT1x7xrnVud4tV1">
              [6] Lag (2007:606) om utredningar för att förebygga vissa skador
              och dödsfall.
            </note>
            <note xml:id="i-BMsD5nHRY4wdvbeebxYEWU">
              [7] Dödsfallsutredningar 2016–2017, Socialstyrelsen (2018).
            </note>
            <note xml:id="i-CRKh6QcCrnVRieYpXbQBWx">
              [8] En särskild straffbestämmelse för uppmaning till självmord,
              proposition 2020/21:74.
            </note>
            <note xml:id="i-C2jx74WgmrovUT8wzemmFD">
              [9] Intimate partner homicide rates and characteristics, Shilan
              Caman; Karolinska institutet (2017).
            </note>
            <note xml:id="i-TVn6d6q1zHKL29TJx9RDAg">
              [10] Dödligt våld och psykisk ohälsa – Gärningspersoners tidigare
              kontakter med psykiatrisk vård, Brå, rapport 2020:7.
            </note>
            <note xml:id="i-TQvKi3zSNrEsd2QgwodMWR">
              [11] Unizon (2021).
            </note>
            <note xml:id="i-Q6jhErJq3gaaW72oQxV1F4">
              [12] Kartläggning av skyddade boenden i Sverige, Socialstyrelsen
              (2020).
            </note>
            <note xml:id="i-TgPovTHyCsBWNdir6dTPCm">
              [13] https://www.regeringen.se/pressmeddelanden/2021/09/omfattande-satsningar-i-budgeten-for-att-forebygga-och-bekampa-mans-vald-mot-kvinnor/.
            </note>
            <note xml:id="i-RWCW6BnUKf4NVLMi1Gnhu4">
              [14] Mäns våld mot kvinnor ska upphöra – Åtgärdspaket för att
              intensifiera arbetet mot mäns våld mot kvinnor, Regeringskansliet
              (2021).
            </note>
            <note xml:id="i-AELCyxx9YTk4aymuDABouW">
              [15] Frågor om våld – En kartläggning av hur socialtjänsten och
              hälso- och sjukvården frågar om våldsutsatthet och våldsutövande
              samt användning av bedömningsmetoder, Socialstyrelsen (2018).
            </note>
            <note xml:id="i-2LusH4c87k9Xs35D1A11v5">
              [16] https://www.regeringen.se/pressmeddelanden/2021/09/omfattande-satsningar-i-budgeten-for-att-forebygga-och-bekampa-mans-vald-mot-kvinnor/.
            </note>
            <note xml:id="i-UtBaK8sNKgmbfdxWfPaoHS">
              [17] SOU 2019:56, s. 319.
            </note>
            <note xml:id="i-Qwnyft8tAqits91qJXJCYg">
              [18] https://www.lagradet.se/wp-content/uploads/2021/06/Ett-f%C3%B6renklat-upphandlingsregelverk.pdf.
            </note>
            <note xml:id="i-TLpD8DU3W4WsdTFt7bPLCq">
              [19] Kartläggning av skyddade boenden i Sverige, Socialstyrelsen
              (2020).
            </note>
            <note xml:id="i-L911w7UmgteEyVZjo8rTSh">
              [20] Skriftlig fråga 2020/21:2763, Bostäder till våldsutsatta
              kvinnor.
            </note>
            <note xml:id="i-WyuQ4tmf7VsTbYTKMDaYik">
              [21] Ett liv utan våld och förtryck, slutredovisning av uppdraget
              att genomföra en nationell kartläggning av hedersrelaterat våld
              och förtryck, Socialstyrelsen (2019).
            </note>
            <note xml:id="i-UCnPD9NrS5dnpGLbFS8HjR">
              [22] Nationellt centrum för kvinnofrid – Tvångsäktenskap och
              barnäktenskap.
            </note>
            <note xml:id="i-EFbdMCUXoo9FdbKEwzrinP">
              [23] Inventering av vård för kvinnor och flickor som har varit
              utsatta för könsstympning, Socialstyrelsen; delrapport 1 (2020).
            </note>
            <note xml:id="i-PF3gwbSDZbD25qSvkTxJL8">
              [24] Kvinnlig könsstympning – ett stöd för hälso- och sjukvårdspersonal.
              Stockholm: Socialstyrelsen (2016).
            </note>
            <note xml:id="i-4Ytuneq7PJXLRPAEaE14RN">
              [25] Blånader och silverhår, Socialstyrelsen (2014).
            </note>
            <note xml:id="i-8HqagjEwNvX4U9kbUfp1dv">
              [26] Våld mot äldre kvinnor – En forsknings- och kunskapsöversikt,
              Nationellt centrum för kvinnofrid (2016).
            </note>
            <note xml:id="i-5sz5u1Ct9gwtx5zC2DQ4ak">
              [27] Vill du ligga med mig då? RFSU och Funktionsrätt Sverige
              (2021).
            </note>
            <note xml:id="i-CbZizoXQvpLQbDBhKAhVtu">
              [28] Mäns våld mot kvinnor med funktionsnedsättning – Utvecklingsområden
              till den nationella strategin för att förebygga och bekämpa mäns
              våld mot kvinnor, Myndigheten för delaktighet (2017).
            </note>
            <note xml:id="i-La46soQNVfHYVTYiPuYuQj">
              [29] Skriftlig fråga 2020/21:2905, Skydd för våldsutsatta kvinnor
              med beroende.
            </note>
            <note xml:id="i-EmZiWNMT69MBZwLotsfEPH">
              [30] Dir. 2012:38.
            </note>
            <note xml:id="i-HYJHxAb8ZWDTeo5n8jZwiU">
              [31] En strategi för lika rättigheter och möjligheter oavsett
              sexuell läggning, könsidentitet eller könsuttryck, Regeringskansliet
              (2014).
            </note>
            <note xml:id="i-2ZoYnhBJsEaP841i57hJp7">
              [32] Handlingsplan för hbtqi-personers lika rättigheter och möjligheter,
              Arbetsmarknadsdepartementet (2021).
            </note>
            <note xml:id="i-7NjHb2kYjHc1jL4kYvkRgF">
              [33] Mäns våld mot kvinnor ska upphöra – Åtgärdspaket för att
              intensifiera arbetet mot mäns våld mot kvinnor, Regeringskansliet
              (2021).
            </note>
            <note xml:id="i-BU3HmKLZqmTgxeQGV7doi1">
              [34] Mäns våld mot kvinnor – en analys av myndigheternas arbete,
              Statskontoret (2021).
            </note>
            <note xml:id="i-CHajr67F1jXjPq6VEL4xRy">
              [35] Brott i nära relationer bland unga, Brå (2018).
            </note>
            <note xml:id="i-8ovkFBLBhk48nuGhgG2QhX">
              [36] Slutredovisning av uppdrag om utveckling av samordning av
              våldsförebyggande insatser, rapport 2021:10 (2021).
            </note>
            <note xml:id="i-FFCGBc8d2CeQKDw6hBAGeP">
              [37] Olika verkligheter. Unga hbtq-personer om sina levnadsvillkor,
              MUCF (2018).
            </note>
            <note xml:id="i-6aF4MzLESrpYNzHFgCSDqb">
              [38] Uppdrag att studera åtgärder mot våld i nära relationer
              bland unga (Ju2020/03036/KRIM), Justitiedepartementet (2020).
            </note>
            <note xml:id="i-F9UpuSXQi9CFq2cSq1AaQg">
              [39] Ett år med ungarelationer.se – erfarenheter och kunskap
              om killars våld mot tjejer och våld i ungas partnerrelationer,
              Stiftelsen 1000 Möjligheter (2020).
            </note>
            <note xml:id="i-Nq4XaFMe1MZjaDmFCSTdXp">
              [40] Handlingsplan mot prostitution och människohandel (bilaga
              till regeringsbeslut 2018‑02‑08 nr II:1), Regeringskansliet, Socialdepartementet
              (2018).
            </note>
            <note xml:id="i-PcsQRGCCajYbiNhTegVYrt">
              [41] (A2019/00873/JÄM).
            </note>
            <note xml:id="i-PVvdRhWEDCAz8g9uWnaGpg">
              [42] Förbud mot köp av sexuell tjänst. En utvärdering 1999–2008,
              SOU 2010:49 (2010).
            </note>
            <note xml:id="i-UvEA2QrGc1e8QgREZfBAJh">
              [43] Ingen hörde ropen på hjälp. Vilken hjälp finns för människor
              som utsätts i prostitution, människohandel för sexuella ändamål
              och annan kommersiell sexuell exploatering? #intedinhora, Ellencentret,
              Child10 (2020).
            </note>
          </noteGrp>
        </div>
      </div>
    </body>
  </text>
</TEI>
