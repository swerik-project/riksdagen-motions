<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-NU-01737">
  <teiHeader>
    <fileDesc>
      <titleStmt>
        <title>En aktiv industripolitik</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:1737 av Jonas Sjöstedt m.fl. (V)</title>
          <idno type="rdwebb">H4021737</idno>
          <rs type="number">1737</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/H4021737/text</ref>
          <ref type="dokument_url_html">http://data.riksdagen.se/dokument/H4021737</ref>
          <ref type="dokumentstatus_url_xml">http://data.riksdagen.se/dokumentstatus/H4021737</ref>
          <ref type="docx">http://data.riksdagen.se/fil/DC2057EC-DCFD-4413-951A-BF7F35DEECC2</ref>
          <ref type="pdf">http://data.riksdagen.se/fil/BAE63107-E190-44FC-8CE8-8D6563B6C8DF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-VES4ktLKERM5tPDVqGHhF1" type="signed"/>
        <correspContext corresp="i-VES4ktLKERM5tPDVqGHhF1">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-JZgLiagTc1Uwgw1yzLWrSS"/>
        </correspContext>
        <correspAction xml:id="i-EzdBMBgPj1utRvrNwaXnM" type="submitted">
          <date when="2016-10-04"/>
          <time when="16:39:48"/>
        </correspAction>
        <correspAction xml:id="i-UmNQNMtZC2xB7fPdKiq9jy" type="reviewed">
          <date when="2016-10-04"/>
          <time when="19:57:24"/>
        </correspAction>
        <correspAction xml:id="i-TXU4XZp68j82ZP2vD5r1Dj" type="referred">
          <date when="2016-10-14"/>
        </correspAction>
        <correspAction xml:id="i-SWprhG9AAdKeDsrffe456k" type="assigned">
          <date when="2018-08-08"/>
          <time when="13:47:03"/>
        </correspAction>
        <correspContext corresp="i-SWprhG9AAdKeDsrffe456k">
          <ref type="assignedTo">Näringsutskottet</ref>
        </correspContext>
        <correspAction xml:id="i-JJ6n3ZUsbPqZ1LT4uuzMcG" type="behandlas_i"/>
        <correspContext corresp="i-JJ6n3ZUsbPqZ1LT4uuzMcG">
          <ref type="uppgift">2016/17:SkU26</ref>
          <ref type="ref_dok_id">H401SkU26</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SkU26</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6ek6XoJQEe8aPQTf3n4QmU" type="behandlas_i"/>
        <correspContext corresp="i-6ek6XoJQEe8aPQTf3n4QmU">
          <ref type="uppgift">2016/17:JuU18</ref>
          <ref type="ref_dok_id">H401JuU18</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">JuU18</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PccYNYecnpSUPejUKYRvo5" type="behandlas_i"/>
        <correspContext corresp="i-PccYNYecnpSUPejUKYRvo5">
          <ref type="uppgift">2016/17:SkU23</ref>
          <ref type="ref_dok_id">H401SkU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SkU23</ref>
          <ref type="ref_dok_titel">Beskattning av företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NDFM5oSb3M6wG5a3uTN63J" type="behandlas_i"/>
        <correspContext corresp="i-NDFM5oSb3M6wG5a3uTN63J">
          <ref type="uppgift">2016/17:AU5</ref>
          <ref type="ref_dok_id">H401AU5</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU5</ref>
          <ref type="ref_dok_titel">Makt, mål och myndighet - feministisk politik för en jämställd framtid m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Kv3bGYkFqpgvTmizrhaQ1U" type="behandlas_i"/>
        <correspContext corresp="i-Kv3bGYkFqpgvTmizrhaQ1U">
          <ref type="uppgift">2016/17:SfU1</ref>
          <ref type="ref_dok_id">H401SfU1</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5DQxXB76z6Xr1LJzovktDA" type="behandlas_i"/>
        <correspContext corresp="i-5DQxXB76z6Xr1LJzovktDA">
          <ref type="uppgift">2016/17:UU3</ref>
          <ref type="ref_dok_id">H401UU3</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU3</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UzQSpfW9WtB82oWD1p4asR" type="behandlas_i"/>
        <correspContext corresp="i-UzQSpfW9WtB82oWD1p4asR">
          <ref type="uppgift">2016/17:AU4</ref>
          <ref type="ref_dok_id">H401AU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4i5jaRez4mw297SeiG5roL" type="behandlas_i"/>
        <correspContext corresp="i-4i5jaRez4mw297SeiG5roL">
          <ref type="uppgift">2016/17:NU13</ref>
          <ref type="ref_dok_id">H401NU13</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XtxFmKC7xvTs1YwuY5Lzfy" type="behandlas_i"/>
        <correspContext corresp="i-XtxFmKC7xvTs1YwuY5Lzfy">
          <ref type="uppgift">2016/17:NU14</ref>
          <ref type="ref_dok_id">H401NU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU14</ref>
          <ref type="ref_dok_titel">Energipolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QTTKSozAToS6zhrAbiNwud" type="behandlas_i"/>
        <correspContext corresp="i-QTTKSozAToS6zhrAbiNwud">
          <ref type="uppgift">2016/17:NU16</ref>
          <ref type="ref_dok_id">H401NU16</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU16</ref>
          <ref type="ref_dok_titel">Regional tillväxtpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-31MwfGRUerdEozjJE5zZHa" type="behandlas_i"/>
        <correspContext corresp="i-31MwfGRUerdEozjJE5zZHa">
          <ref type="uppgift">2016/17:NU17</ref>
          <ref type="ref_dok_id">H401NU17</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU17</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-X8Psea4uWMGJK1HxsweEcB" type="behandlas_i"/>
        <correspContext corresp="i-X8Psea4uWMGJK1HxsweEcB">
          <ref type="uppgift">2016/17:FiU6</ref>
          <ref type="ref_dok_id">H401FiU6</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FiU6</ref>
          <ref type="ref_dok_titel">AP-fondernas verksamhet t.o.m. 2015</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Bp5RuGkmUN4mfPCVhiuMWL" type="motHeader">
        <div xml:id="i-YTJJ2nFKcfK2LFXbKXsFkN" type="motTitle">
          Motion till riksdagen 2016/17:1737 av Jonas Sjöstedt m.fl. (V)
          En aktiv industripolitik
        </div>
      </div>
      <div xml:id="i-NMZysfWCsdgVkaih9SJMjU" type="motBody">
        <div xml:id="i-W2ot3EovfbmPBW3TAs2wiL" type="TOC">
          <head xml:id="i-3WZRB7dhGh9oPmfr9jfcAV">
            1 Innehåll
          </head>
          <list xml:id="i-GzoFjmBahGr3FGowpEnSy2">
            <item xml:id="i-M3N8iqzhrk3CMaP7zueVYy" style="indent-level: 1">
              1Innehåll
            </item>
            <item xml:id="i-HvZUKdq2yxNvZu8nGpi6Kd" style="indent-level: 1">
              2Förslag till riksdagsbeslut
            </item>
            <item xml:id="i-CjBpiPhtsxP2GtUjLwC2Nw" style="indent-level: 1">
              3Svensk industri
            </item>
            <item xml:id="i-VT5suNNi3AYuTpj8ztF7xY" style="indent-level: 1">
              4En hållbar mineralpolitik
            </item>
            <item xml:id="i-He8sbVwPHLuQYKkyLE1Nep" style="indent-level: 1">
              5En hållbar stålproduktion
            </item>
            <item xml:id="i-CBwp6ZkHocb5Mw17Z851wc" style="indent-level: 1">
              6Ett hållbart skogsbruk för en stark skogsindustri
            </item>
            <item xml:id="i-5hYAe7RySAwP4AB7sApPSB" style="indent-level: 1">
              7Export
            </item>
            <item xml:id="i-3RLEh5SzrEjudTfgrdDyNY" style="indent-level: 2">
              7.1Exportstöd för små och medelstora företag
            </item>
            <item xml:id="i-8JwFwVLra4pfy9Q5JW9m3y" style="indent-level: 1">
              8Forskning och utveckling
            </item>
            <item xml:id="i-K4PNcfshj69rfR9fVNbihb" style="indent-level: 2">
              8.1Omställning
            </item>
            <item xml:id="i-wPptfWse6hBbNhdhJNDiJ" style="indent-level: 2">
              8.2Kapitalförsörjning
            </item>
            <item xml:id="i-5XofYbvZLpv7Zyzw3qSeb6" style="indent-level: 1">
              9Ett nordiskt perspektiv
            </item>
            <item xml:id="i-VSpsw5YRaPQKe35bwHZo9A" style="indent-level: 1">
              10Kompetensförsörjning
            </item>
            <item xml:id="i-BMVbkwa6f5aKXuYzUc1vai" style="indent-level: 1">
              11En jämställd industri
            </item>
            <item xml:id="i-9D3EeNtxnENmXJ8QB1A33i" style="indent-level: 1">
              12Det sociala skyddsnätet
            </item>
            <item xml:id="i-DoF9sTtAvt617VeAtUhHdu" style="indent-level: 1">
              13Arbetsmiljö
            </item>
          </list>
        </div>
        <div xml:id="i-LdwwpWAXdw9umMnC9APn9T" type="motProposal" subtype="förslag">
          <head xml:id="i-UdJk1X5DGBFmf9VVFX3fhE">
            2 Förslag till riksdagsbeslut
          </head>
          <list xml:id="i-2Gg9PwLknj2F5rwe1UHc6s" style="ol">
            <item xml:id="i-4hzwrW6dfaJASAP6tAcgpm">
              Riksdagen ställer sig bakom det som anförs i motionen om att
              berörda länsstyrelser bör ges ett förstärkt uppdrag att verka
              för en allsidig utveckling av gruvsamhällena så att de attraherar
              både kvinnor och män, och detta tillkännager riksdagen för regeringen.
            </item>
            <item xml:id="i-9nM6EX2YG3RYbYmFjCY5sk">
              Riksdagen ställer sig bakom det som anförs i motionen om att
              Bergsstaten, som handlägger ärenden som rör prospektering och
              utvinning av mineral, inte ska kunna bevilja undersökningstillstånd
              i områden som är klassade som naturreservat, Natura 2000-områden
              eller världsarvsområden och tillkännager detta för regeringen.
            </item>
            <item xml:id="i-acDCoXoTHSesACooN1gKe">
              Riksdagen ställer sig bakom det som anförs i motionen om att
              Bergsstaten inte, utan synnerliga skäl, ska kunna bevilja undersökningstillstånd,
              dvs. tillstånd för att prospektera mineral, för att i framtiden
              eventuellt kunna bryta i kärnområden för renskötsel och att fastighetsägare
              och innehavare av särskild rätt som berörs av ansökan om undersökningstillstånd,
              t.ex. berörd sameby, dessutom alltid ska ges rätt att yttra sig
              över ansökan, och detta tillkännager riksdagen för regeringen.
            </item>
            <item xml:id="i-RZQ44SNdyGFQvFMiv215kF">
              Riksdagen ställer sig bakom det som anförs i motionen om att
              regeringen bör återkomma med lagförslag om förbud mot projektering
              och brytning av olja, kol, naturgas och uran och tillkännager
              detta för regeringen.
            </item>
            <item xml:id="i-ByTK5EKnTzWJB7S47msWtS">
              Riksdagen ställer sig bakom det som anförs i motionen om att
              rätten att bryta malm i en fyndighet, s.k. bearbetningskoncession,
              endast ska ges om ekonomisk lönsamhet är möjlig när hela miljökostnaden,
              inklusive kostnader för efterbehandling, inkluderas, och detta
              tillkännager riksdagen för regeringen.
            </item>
            <item xml:id="i-QhKA24pLMp2eqHejUvHKvF">
              Riksdagen ställer sig bakom det som anförs i motionen om att
              en översyn av transportbidraget bör genomföras för att undersöka
              kännedomen om stödet, om det går att styra det mot mer miljövänliga
              transportslag, hur procentsatserna i olika kommuner fungerar och
              om det ger industrier i norra Sverige likvärdiga möjligheter att
              konkurrera, och detta tillkännager riksdagen för regeringen.
            </item>
            <item xml:id="i-YUv9oXbQVFG8pNdC2hxQ7K">
              Riksdagen ställer sig bakom det som anförs i motionen om att
              demokratier ska prioriteras före diktaturer som handelspartner
              för Sverige samtidigt som tydliga kriterier för mänskliga rättigheter
              ska tas fram och verksamheten kring Sveriges exportfrämjande bli
              mer transparent, och detta tillkännager riksdagen för regeringen.
            </item>
            <item xml:id="i-23KCmJg1qywKFiGxZb7FMq">
              Riksdagen ställer sig bakom det som anförs i motionen om att
              regeringen bör arbeta för att avskaffa gränskontroller gentemot
              nordiska länder och tillkännager detta för regeringen.
            </item>
            <item xml:id="i-VpqG5MVnqBwVzqsmiXMUqN">
              Riksdagen ställer sig bakom det som anförs i motionen om att
              Business Swedens verksamhet bör förstärkas och att möjligheten
              till ökad aktivitet för de regionala exportrådgivarna måste bli
              bättre över hela landet samtidigt som utbildningen av exportsäljare
              på universitet och högskolor bör stärkas, och detta tillkännager
              riksdagen för regeringen.
            </item>
            <item xml:id="i-CNncrUmSrAoG2G72Tzp4GG">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att studera
              möjligheten att skattemässigt gynna företag inom basindustrin
              som väljer att förlägga förädlingen av råvarorna till Sverige,
              och detta tillkännager riksdagen för regeringen.
            </item>
            <item xml:id="i-WcSJ1uRSigRbdaG4KYopHG">
              Riksdagen ställer sig bakom det som anförs i motionen om att
              AP-fondernas placeringsregler bör ändras med syfte att möjliggöra
              strategiska och ekologiskt hållbara investeringar, i syfte att
              stärka Sveriges långsiktiga tillväxtförutsättningar och att fler
              ska komma i arbete, och detta tillkännager riksdagen för regeringen.
            </item>
            <item xml:id="i-FdifYf9Yj9oKx3oS6u85ua">
              Riksdagen ställer sig bakom det som anförs i motionen om att
              regeringen bör återkomma med en nationell strategi för en klimatneutral
              basindustri till 2040 där industrins ansvar synliggörs, och detta
              tillkännager riksdagen för regeringen.
            </item>
            <item xml:id="i-TkaeJWfDJHtbUMyWBCabDy">
              Riksdagen ställer sig bakom det som anförs i motionen om att
              regeringen bör arbeta för att Nordiska ministerrådet tillsätter
              ett program för ökat industrisamarbete, forskning och innovation
              i Norden, och detta tillkännager riksdagen för regeringen.
            </item>
            <item xml:id="i-3uKQx8p59VNS1X2mrQVRd3">
              Riksdagen ställer sig bakom det som anförs i motionen om att
              regeringen bör tillsätta en utredning med syfte att se över sanktioner
              för företag som inte kan presentera en plan för jämställda löner,
              och detta tillkännager riksdagen för regeringen.
            </item>
            <item xml:id="i-NApjBzL8mNBw8i2p9VToqp">
              Riksdagen ställer sig bakom det som anförs i motionen om att
              regeringen bör utreda hur ett avskaffande av sjuklöneansvaret
              för företag med upp till tio anställda ska ske och tillkännager
              detta för regeringen.
            </item>
            <item xml:id="i-SWW3xQdYzAAZc9nexvTRdz">
              Riksdagen ställer sig bakom det som anförs i motionen om att
              regeringen bör återkomma med förslag om hur företag ska finansiera
              sitt sociala ansvar i samband med utflyttning av produktion och
              tillkännager detta för regeringen.
            </item>
          </list>
        </div>
        <div xml:id="i-EyCWijaMVZ7PfaeAQeAPac" type="motContent">
          <head xml:id="i-ECDyf7nf1y2gedRDnwDZoz" type="h1">
            3 Svensk industri
          </head>
          <p xml:id="i-KdxeABLopk7TzchNnRnXzn">
            Vänsterpartiet förespråkar en aktiv statlig industripolitik som
            bl.a. ska verka för att svensk industri ska producera samhällsnyttiga
            varor med riktigt låga utsläpp och exportera dem till världen.
          </p>
          <p xml:id="i-7pQzksBB9pPBqhzbtNC9Ze">
            Tillverkningsindustrin i Sverige står i dag för ca 20 procent
            av BNP och 20 procent av sysselsättningen. Omkring en miljon människor
            arbetar inom industrin och de industrinära tjänsteföretagen och
            det som sker inom industrin har en direkt påverkan på välfärdssystemet
            och resten av samhället.
          </p>
          <p xml:id="i-N6bsrpYbZDdUxKnHek4ufn">
            Den svenska ekonomin har genomgått omvälvande förändringar under
            de senaste 30 åren. Utvecklingen har framför allt drivits på av
            globaliseringen i form av ett ökat globalt arbetskraftsutbud från
            länder som Kina och Indien, ökad världshandel, ökad migration
            och teknologisk utveckling. Denna utveckling har ökat konkurrenstrycket
            på den svenska ekonomin i allmänhet och på tillverkningsindustrin
            i synnerhet.
          </p>
          <p xml:id="i-PkejXmAQGsdvTeBu2LxDo1">
            Inom tillverkningsindustrin har globaliseringen bidragit till
            att verksamheter med högt förädlingsvärde fått allt större andelar.
            Inom basindustrin går t.ex. exporten från massa och malm mot mer
            avancerade pappersprodukter och specialstål. Samtidigt har högteknologiska
            branscher inom t.ex. kemi, läkemedel och maskinindustri växt i
            betydelse och vissa branscher, som varvs- och textilindustrin,
            har i princip försvunnit. Parallellt med denna utveckling har
            den privata tjänstesektorn vuxit kraftigt och har under de senaste
            10 åren svarat för merparten av den svenska ekonomins sammanlagda
            sysselsättningstillväxt.
          </p>
          <p xml:id="i-Ec8HBHLDZr1GS5cheKxZKy">
            En annan trend i det svenska näringslivet är att industriföretagen
            i allt större utsträckning fokuserar på sin kärnverksamhet. Detta
            har resulterat i att de har lagt ut stora delar av den tjänsteproduktion
            som tidigare skedde inom företaget på externa tjänsteföretag.
            Exempel på sådana tjänster som i allt högre grad har outsourcats
            är konsulttjänster inom it, forskning och utveckling, juridisk
            rådgivning, reklamverksamhet, byggteknik och design. Denna utveckling
            har inneburit att industrin blivit alltmer integrerad med tjänstesektorn
            men också att tjänstesektorerna blivit mer beroende av utvecklingen
            inom industrin.
          </p>
          <p xml:id="i-9ZtBatPxrsxq832sLE7amr">
            Industrin befinner sig också i en digitaliseringsprocess där
            det krävs ett aktivt förändringsarbete för att inte hamna på efterkälken.
            Hur långt man har kommit i det arbetet varierar dock stort mellan
            olika delar av industrin. På vissa håll ligger man redan i framkant
            vad gäller digitalisering och automatisering, på andra håll är
            det fortfarande långt kvar.
          </p>
          <p xml:id="i-Hs32AnjLfYtvWH9miL6sWG">
            Behovet av en hållbar industri måste tydliggöras. Vänsterpartiet
            vill se kraftigt ökade investeringar i det som ställer om Sverige.
            Vi vill se en övergång till förnybar energi och smarta elnät,
            satsningar på järnvägar, utbyggd cykel- och kollektivtrafik, energirenoveringar
            och nybyggnation av lokaler och klimatsmarta bostäder. Det är
            satsningar som i hög grad kommer att påverka industrin.
          </p>
          <p xml:id="i-CinDA94XRAfXuoVW7oY8uy">
            De statliga bolag som verkar inom industrin ska användas aktivt
            för att bygga Sverige tryggare, mer jämlikt, ekologiskt hållbart,
            öka konkurrenskraften och inte minst för att jämna ut orättvisa
            skillnader mellan stad och landsbygd. Staten bör ta ett större
            ansvar för styrningen av sina bolag och ägardirektiven till flera
            av de statliga bolagen bör utvecklas.
          </p>
          <p xml:id="i-77etC7tJbLpJq8raeBW3Bt">
            Vi ser redan i dag att konkurrensen mot svensk industri inte
            avgränsas till produktion med relativt lågt förädlingsvärde utan
            även betydligt högre upp i förädlingskedjan. Vi vet också att
            produktivitetsökningarna inom olika sektorer och produktionsgrenar
            inte sker isolerat från varandra utan i ett systematiskt samspel,
            där såväl fysisk som social infrastruktur spelar en avgörande
            roll. Strukturomvandlingen liksom klimatförändringarna ställer
            krav på helhetstänkande och en medveten, strategisk industri-
            och näringspolitik. Det är ingenting som kan överlämnas till marknaden
            att sköta.
          </p>
          <p xml:id="i-2hHRFegRdJvJJLtbWpSEDh">
            Den förre statsministern Fredrik Reinfeldt sa på World Economic
            Forum i Davos 2013 att svensk industri var ”basically gone”. Vänsterpartiet
            tror inte det, utan ser i stället svensk industris stora betydelse
            för vårt land. Vi är därför positivt inställda till den nya regeringens
            nyindustrialiseringsstrategi som presenterades i januari 2016
            och dess arbete med att utveckla testbäddar och innovationer.
          </p>
          <head xml:id="i-X494ahrAu9LjGFoFGZ6Wi7" type="h1">
            4 En hållbar mineralpolitik
          </head>
          <p xml:id="i-6jxqyKrepUVuLeZPsgGLCH">
            Gruvindustrin är en strategiskt viktig näring för Sverige. Inte
            minst i regioner som tidigare drabbats av hög arbetslöshet och
            utflyttning. En modernisering av det svenska samhället, där vi
            möter de miljö- och klimatutmaningar vi står inför, måste dock
            innebära att även gruvnäringen utvecklas i samklang med övriga
            delar av samhället.
          </p>
          <p xml:id="i-Put3HJnvFTFuzHN36fQLP9">
            Behovet av att ställa om till ett hållbart samhälle kommer att
            kräva nya ämnen och material. Sverige har med sin gruvindustri
            goda chanser att gå före i den utvecklingen, inte minst vad gäller
            ny teknik för energilagring. Utanför Vittangi har t.ex. en fyndighet
            med världens mest högkvalitativa grafitmalm hittats – ett ämne
            som kan spela stor roll för den framtida energilagringen. En ökad
            batterianvändning kommer att bli nödvändig, inte minst när trafik
            och transporter behöver ersätta fossila bränslen med hållbara
            alternativ. För att möjliggöra en kommersiell användning krävs
            dock fortsatt utveckling. Där kan svensk industriforskning spela
            en viktig roll. Nya gruvprojekt kan spela en stor roll för berörda
            lokalsamhällen, i synnerhet om en sådan fyndighet som den i Vittangi
            också leder till en tillverkning av batterier i länet. Här skulle
            en förändring av mineralavgiften i syfte att främja lokal vidareförädling
            kunna vara avgörande för en större acceptans för brytningen.
          </p>
          <p xml:id="i-XnjMwEVck5L5a6hNMVgfAY">
            Den framtida kompetensförsörjningen måste säkerställas om gruvnäringen
            och de lokala samhällena ska kunna utvecklas, i synnerhet som
            gruvindustrin verkar i områden med litet befolkningsunderlag.
            Gruvföretagen måste i högre grad kunna attrahera både män och
            kvinnor för att vara livskraftiga. Vänsterpartiet vill se ett
            integrerat jämställdhetsarbete i allt utvecklingsarbete kring
            gruv- och mineralindustrin. Berörda länsstyrelser bör ges ett
            förstärkt uppdrag att verka för en allsidig utveckling av gruvsamhällena
            så att de attraherar både kvinnor och män. Detta bör riksdagen
            ställa sig bakom och ge regeringen till känna.
          </p>
          <p xml:id="i-KXCpL731p7z76nbendXgum">
            Genom nya gruvetableringar skapas framtidstro i regioner som
            tidigare drabbats av hög arbetslöshet och utflyttning. Samtidigt
            har gruvbrytning stor påverkan på miljö och omgivning. Mot nya
            exploateringar står många gånger andra intressen som måste tas
            på allvar. Detta ställer stora krav på att gruvnäringen tar till
            vara och värnar gemensamma miljöutrymmen, ligger i framkant när
            det gäller att använda miljövänlig teknik och tar ansvar för det
            lokala och regionala samhället. Detta innebär också att stora
            krav måste ställas på tillståndsgivande myndigheter.
          </p>
          <p xml:id="i-2dYxyHg4ZzTZrcwB6p2bgu">
            Sverige har goda förutsättningar för en framstående gruvforskning.
            Vi har en högteknologisk industri med hög kompetens. En nedlagd
            gruva kan ofta få svåra konsekvenser för det omgivande lokalsamhället
            och innebära en drastisk minskning av arbetstillfällen. Genom
            att i stället skapa en attraktiv forsknings- eller utbildningsmiljö
            kan den kompetens och de resurser som redan finns komma till stor
            nytta, både för lokalsamhälle och industri. Gruvor med avslutad
            produktion kan t.ex. i stället fungera som anläggningar för både
            svensk och europeisk forskning, eller som testanläggningar för
            gruvdrift i extremt klimat. Genom att använda de maskiner och
            den kompetens som redan finns på plats skulle en nedlagd gruva
            också kunna bli intressant för utbildning och vidareutbildning.
            Liknande tankar har t.ex. lyfts gällande Kaunisvaaragruvan utanför
            Pajala.
          </p>
          <p xml:id="i-7joUNg64wKqN9iPhJ7cuk3">
            Vänsterpartiet menar att den tidigare regeringens antagna mineralstrategi
            är otillräcklig för att skapa en hållbar mineralbrytning. Den
            svenska minerallagen är exceptionellt förmånlig för gruv- och
            prospekteringsbolag men alltför lite hänsyn tas till dem som påverkas
            av verksamheten. Både de människor och den natur som påverkas
            av gruvindustrin måste ges en större vikt i processen, där miljöfrågorna
            behandlas grundligare och i ett tidigare skede än i dag. All verksamhet
            inom gruv- och mineralindustrin ska, som för annan industri, ske
            med största möjliga miljöhänsyn. En ökad andel av vinsterna från
            gruvnäringen ska också återföras till de regioner där de skapats.
          </p>
          <p xml:id="i-NxeHW5mcQh4yq8CJB6hDp">
            Det logiska vore att gruvnäringen prövas enligt miljöbalken,
            som övrig miljöfarlig verksamhet, utan den särlagstiftning som
            i dag råder. Detta förutsätter att nuvarande minerallag integreras
            med miljöbalken. En sådan ordning skulle dessutom minska antalet
            led i processen vilket sannolikt skulle vara mer samhällsekonomiskt
            lönsamt. Därför bör inom närtid minerallagstiftningen utredas
            med ett bredare grepp. De åtgärder som föreslås i Riksrevisionens
            rapport (RiR 2015:20) är ett viktigt första steg. Vi hänvisar
            till vår motion med anledning av skr. 2015/16:165 Riksrevisionens
            rapport om ekonomiska risker för staten i fråga om gruvavfall
            (motion 2015/16:3402) för ytterligare konkreta förslag.
          </p>
          <p xml:id="i-A17AMDRqDuxRsnCLRmMubY">
            Redan projektering och provborrning kan medföra negativa effekter
            på naturvärden och renskötsel. För att värna miljön och skydda
            unika naturområden bör lagstiftningen skärpas. Bergsstaten, som
            handlägger ärenden som rör prospektering och utvinning av mineral,
            ska inte kunna bevilja undersökningstillstånd i områden som är
            klassade som naturreservat, Natura 2000-områden eller världsarvsområde.
            Detta bör riksdagen ställa sig bakom och ge regeringen till känna.
          </p>
          <p xml:id="i-FWSwbNjSNcMZnkdU8EMp8j">
            Bergsstaten ska inte heller, utan synnerliga skäl, kunna bevilja
            undersökningstillstånd, dvs. tillstånd för att prospektera mineral
            för att i framtiden eventuellt kunna bryta i kärnområden för renskötsel
            och dessutom ska fastighetsägare och innehavare av särskild rätt
            som berörs av ansökan om undersökningstillstånd, t.ex. berörd
            sameby, alltid ges rätt att yttra sig över ansökan. Detta bör
            riksdagen ställa sig bakom och ge regeringen till känna.
          </p>
          <p xml:id="i-PsUhhNDppcksyyT1qhTXYX">
            Den svenska gruvnäringen har i en internationell jämförelse låga
            utsläpp, som dock måste ha fortsatt snabb utsläppsminskning. En
            ökad gruvbrytning får inte heller minska våra ansträngningar för
            att skapa ett mer resurssnålt samhälle. För att nå klimatmålen
            måste de flesta av de globalt sett kända fyndigheterna av fossila
            bränslen stanna i marken. Regeringen bör därför återkomma med
            ett lagförslag om förbud mot projektering och brytning av olja,
            kol, naturgas och uran. Detta bör riksdagen ställa sig bakom och
            ge regeringen till känna.
          </p>
          <p xml:id="i-A4trHkVo52po6P2T3nixC7">
            Ett ifrågasättande om gruvprojekt och prospekteringsbolag blir
            allt vanligare bland lokalbefolkning och miljöengagerade och det
            är förståeligt med tanke på ett flertal projekt i nutid. Vänsterpartiet
            menar att ett tidigt involverande av alla berörda är ett krav
            som måste tillgodoses för att helhetssynen ska bli så bra som
            möjligt. Även andra näringars synpunkter ska synliggöras och vägas
            in i helhetsbedömningen. Det är av avgörande betydelse att de
            som berörs får stärkta möjligheter att påverka och att skydd av
            unika natur-, turist- eller renbetesområden säkerställs. Vid efterbehandling
            av nedlagd gruvverksamhet ska finansieringsformer säkerställa
            att branschen, inte staten och skattebetalarna, står för de ekonomiska
            kostnaderna.
          </p>
          <p xml:id="i-XW6BVsaVdvHVyhVYcuSA3Y">
            Gruvbrytning har en mycket stor påverkan på miljö och omgivande
            samhällen. Därför bör aktiebolagslagen ändras så att det ekonomiska
            ansvaret alltid tas av moderbolaget. Gruvbolag ska vid en konkurs
            inte kunna smita från sitt långsiktiga ansvar för de omfattande
            ingrepp i naturen som gruvor innebär. Rätten att bryta malm i
            en fyndighet, s.k. bearbetningskoncession, ska endast ges om ekonomisk
            lönsamhet är möjlig när hela miljökostnaden, inklusive kostnader
            för efterbehandling, inkluderas. Detta bör riksdagen ställa sig
            bakom och ge regeringen till känna.
          </p>
          <p xml:id="i-5pD4eq4RLLpfjX7LHGgXQv">
            Sverige är ett attraktivt land för mineralprospektörer. I Sverige
            är dock ersättningen till staten och fastighetsägare mycket liten
            i internationell jämförelse vid eventuell gruvdrift. Den uppgår
            till endast 2 promille av det beräknade värdet av de mineral som
            omfattas av koncessionen (dvs. av staten tilldelad rätt att bedriva
            verksamhet) och som har brutits. Sveriges gruvnäring har enligt
            statistik från Världsbanken lägst beskattning av samtliga gruvländer
            i världen. Den effektiva skattesatsen uppgår enligt statistiken
            till ca 28 procent. I ytterst få länder understiger skattesatsen
            40 procent.
          </p>
          <p xml:id="i-FodeddsatUyxyjyQR2MPkd">
            Vänsterpartiet har tillsammans med regeringen kommit överens
            om att tillsätta en utredning om en ny minerallagstiftning där
            frågor om regelverk rörande gruvnäringen och frågan om mineralersättningens
            utformning bör ingå.
          </p>
          <head xml:id="i-ppnKMBWw6V78RaZwim6jp" type="h1">
            5 En hållbar stålproduktion
          </head>
          <p xml:id="i-25o3oofmDuYjn5V3WX8odJ">
            Svensk stålindustri är världsledande på flera områden och en
            viktig exportindustri. Det mesta av de tillverkade stålprodukterna
            säljs till utlandet och den största delen, 60 procent, går till
            länder inom EU. 2015 exporterade vi handelsfärdigt stål till ett
            värde av 41 miljarder kronor.
          </p>
          <p xml:id="i-UEnK1sQjbWQZA7EdZ5sz7N">
            I Sverige finns i dag tre anläggningar där stål framställs ur
            malm. Vid tio anläggningar utgörs i stället råvaran av skrot och
            därutöver finns det 15 anläggningar för bearbetning. Stålindustrin
            bär på en mycket stark värdekedja där alla steg återfinns inom
            Sveriges gränser. Genom att förädla råvarorna till personbilar,
            järnvägsmateriel och andra produkter skapas ytterligare arbetstillfällen.
            Eftersom svensk stålindustri är högt specialiserad kräver behovet
            av standardkvalitativt stål att vi också importerar stål. Balansen
            mellan export och import genererar dock ett stort handelsöverskott.
          </p>
          <p xml:id="i-eJfhvsE15YWxumBSiyCaT">
            Den europeiska stålindustrin befinner sig under hård press. Företag
            runt om i Europa har varslat om neddragningar eller nedläggningar
            och även svenska stålverk har drabbats. En ökad export från i
            huvudsak Kina till följd av överproduktion har ökat konkurrensen
            och dumpat priserna. Prispressen drabbar även högförädlade stålprodukter
            där Sverige traditionellt har haft en stark position på marknaden.
            Svensk stålindustri kan omöjligen tävla om låga priser med Kina
            på en global marknad och framtiden för svenskt stål måste trots
            allt fortsätta att handla om just nischade och högkvalitativa
            produkter med förhållandevis låga utsläpp. Det är genom kunskap,
            teknikutveckling och behovsanpassning som svenskt stål kan fortsätta
            att konkurrera.
          </p>
          <p xml:id="i-HHZ2U3H6NfDSY4RRWWvgj9">
            Ståltillverkning kräver stora mängder energi. Processerna sker
            oftast vid mycket höga temperaturer och eftersom produktionen
            pågår kontinuerligt krävs en stabil tillgång till högvärdig energi.
            Stålverken är huvudskälet till att Sverige fortfarande är kolberoende.
            Frågan om energieffektivisering inom stålindustrin är därför särskilt
            viktig. Även om det ofta visar sig vara ekonomiskt lönsamt att
            hitta lösningar för energieffektivisering kan vi inte sätta vår
            tilltro till att företag ska välja att ställa om av rent marknadsekonomiska
            skäl.
          </p>
          <p xml:id="i-54WKkpBVMoPyV3jttMoj2z">
            Järn- och stålindustrin är också en av de branscher som släpper
            ut mest koldioxid och enligt Naturvårdsverket står branschen för
            runt en fjärdedel av koldioxidutsläppen inom industrin. Trots
            att branschen har bland de lägsta utsläppen i en global jämförelse
            är det avgörande att utsläppen från svensk stålindustri minskas
            för att klara uppsatta miljömål. Det måste dock ske på ett sätt
            som inte flyttar produktionen utomlands och därmed riskerar att
            generera större utsläpp än vad som redan sker. I det är tydliga
            och långsiktiga spelregler för industrin en nyckelfaktor.
          </p>
          <p xml:id="i-S6BSxdnZqFTRfBs4PPnwR2">
            För att lyckas ställa om och energieffektivisera stålindustrin
            i den omfattning som krävs för en långsiktigt hållbar produktion
            måste forsknings- och utvecklingsarbetet kring den energiintensiva
            industrin intensifieras. Det finns redan i dag tekniska lösningar
            för att minska utsläppen betydligt, t.ex. genom att ersätta koks
            med vätgas men det krävs fortsatt utvecklingsarbete innan tekniken
            kan användas fullskaligt. Vänsterpartiet ser med intresse på industrins
            egna försök att minska den fossila användningen där stora aktörer
            såsom SSAB, LKAB och Vattenfall gått ihop för att driva utvecklingen
            framåt. Genom en aktiv statlig industriforskning och en långsiktig
            energipolitik kan förutsättningar skapas för liknande projekt.
          </p>
          <p xml:id="i-KFHvRjk27cqtNbBYRvHEyJ">
            Hittills har en elektrifiering av processerna sett ut att vara
            den potentiellt bästa vägen för att minimera stålproduktionens
            klimat- och miljöpåverkan. Det är dock en lösning som kräver en
            hög teknisk utveckling och en långsiktigt trygg elförsörjning
            till relativt låga kostnader. Det är viktigt att en ökning av
            elförbrukningen kommer från hållbara energikällor. Det finns ingen
            vinst i att ersätta ett utsläpp med ett annat. Tekniska lösningar
            har potential att minska industrins utsläpp betydligt och bör
            vara ett av fokusområdena för svensk industriforskning.
          </p>
          <p xml:id="i-94Kox4xcCBbmwg39ZRevqC">
            Industrin måste själva åläggas ett större ansvar för klimatomställningen.
            Sverige har goda förutsättningar att vara ledande i en global
            omställning av stålindustrin. Vi har en samlad stålindustri, tekniskt
            kunnande och tillgång till en hållbar elproduktion. Det bygger
            dock på en politisk vilja och en samverkan mellan statliga myndigheter,
            forskningsinstanser och industrin. Klimatarbetet måste vara långsiktigt
            och innehålla tydliga målsättningar så att industrin klarar en
            omställning även i tider av lågkonjunktur eller ökad global konkurrens.
          </p>
          <head xml:id="i-5UG7TDpV5jardRUPNZWutZ" type="h1">
            6 Ett hållbart skogsbruk för en stark skogsindustri
          </head>
          <p xml:id="i-HhGjCtD5avefKQVf834zyv">
            Sverige är ett land med rika tillgångar på skog. Så mycket som
            23 miljoner hektar, över hälften av landytan, är täckt med skog.
            Skogen utgör komplexa ekosystem av stor betydelse genom allt ifrån
            ekosystemtjänster till natur- och kulturvärden och ekonomiska
            värden. Skogen spelar också en stor roll i klimatomställningen
            och har potential att ge oss byggstenar för att skapa ett ekologiskt
            och socialt hållbart samhälle. De stora skogsarealerna ger oss
            ett specifikt ansvar och Sverige ska vara ledande i utvecklingen
            av hur vi hållbart brukar våra skogstillgångar.
          </p>
          <p xml:id="i-HzF2gCtXHyYdLA19AzVpgy">
            Skogsnäringen och närliggande branscher är viktiga arbetsgivare
            och på många orter är skogsindustrin dominerande för sysselsättningen.
            Liksom gruvindustrin är skogsindustrin platsbunden och spelar
            därför en särskilt betydande roll ur ett regionalt perspektiv,
            inte minst för landsbygdens utveckling.
          </p>
          <p xml:id="i-LDwzpQoHiC9gkUR9G28bqY">
            Skogen är en viktig exportkälla. Sverige är världens tredje största
            exportör av sågade trävaror, massa och papper. Skogsindustrin
            svarar för cirka 10–12 procent av industrins produktionsvärde,
            förädlingsvärde, sysselsättning och cirka 12 procent av Sveriges
            varuexport. Dessutom finns det stor kapacitet att öka vidareförädlingen
            av industriprodukter och därmed också exportvärdet från skogen.
            Därtill spelar skogen en allt viktigare roll för turismen, som
            i sig är en betydande näring med en kraftigt växande ekonomisk
            omsättning.
          </p>
          <p xml:id="i-43ZRM6FjyHdRtLDf5DcsVP">
            De stora skogsarealer som finns i Sverige ger möjlighet till
            en stark industri utifrån långsiktigt hållbara klimatmål. Tillväxten
            i de svenska skogarna är större än den avverkning som görs. Det
            gör det möjligt att på ett hållbart sätt öka produktionen av trävaror
            och samtidigt behålla en livskraftig skog. Avverkning måste dock
            ske så att både sociala hänsyn tas och biologisk mångfald bevaras.
            För att kunna öka produktionen av timmer och biomassa samtidigt
            som mer skogsmark skyddas för andra ändamål, kan tillväxten ökas
            på avverkningsytor där trakthyggesbruk används.
          </p>
          <p xml:id="i-HAx6z5kLAQDUgTpphv5psZ">
            Det finns en stor potential i att använda skogen som en viktig
            faktor i klimatomställningen. Vi behöver dock se till att använda
            skogen för att binda kol från atmosfären på klokast möjliga sätt.
            Behovet av att minska det fossila användandet kommer att öka marknaden
            för t.ex. bioplaster och industriellt byggande i trä. Där spelar
            den svenska skogen en viktig roll och svensk skogsindustri ska
            vara ledande i den utvecklingen. För att det ska bli möjligt krävs
            en stark industriforskning i nära samarbete med industrin.
          </p>
          <p xml:id="i-5bS6dR1umSgi2HZRTYqQvJ">
            Bioenergi är ett av Sveriges största energislag och står för
            ungefär 35 procent av all energi som används. Användningen av
            bioenergi har ökat stadigt de senaste decennierna, både vad gäller
            el och värmeproduktion samt inom transportsektorn. För att skapa
            ett hållbart energisystem som helt baseras på förnybar energi
            är det dock nödvändigt med en betydande ökning av bioenergi i
            olika former. Det är ett behov som dessutom kommer att öka i takt
            med att kärnkraften fasas ut. Ju snabbare vi ställer om till en
            ökad hållbar produktion av förnybar energi desto snabbare kan
            kärnkraften avvecklas. Trafik och transporter kommer att behöva
            bli elektrifierade i en betydligt större utsträckning och ju högre
            andel, desto mer biogas frigörs för kraftproduktion.
          </p>
          <p xml:id="i-R5K71XpSbVVA9GuETLHLii">
            Biomassa är förnybar och eftersom biomassans kol har tagits upp
            ur atmosfären så tillför inte användningen kol till klimatsystemet
            vid förbränning. En ökad hållbar produktion av bioenergi tillsammans
            med en omfattande energieffektivisering skulle öka Sveriges möjligheter
            att exportera el och bidra till en mer hållbar energianvändning
            i Europa. Biomassan är en potentiellt mycket lönsam exportindustri,
            då behovet av den är stort och förädlingen i hög utsträckning
            kan ske inom landet. Någonting som i högsta möjliga utsträckning
            bör ske i glesbygd eller i andra skogsnära regioner.
          </p>
          <p xml:id="i-K8tiC6inoyS62p7aYod2Bm">
            I dag kommer den största delen, runt 85 procent, av den bioenergi
            som används i Sverige från skogen. Den hållbara biomassa som kan
            tas ut utgör dock en begränsad resurs och måste därför hanteras
            klokt med ett långsiktigt perspektiv i åtanke. Det handlar om
            att göra noggranna överväganden avseende biomassans potential
            till återväxt samt hänsyn till biologisk mångfald, men också om
            hur vi väljer att använda de råvaror vi tar ut från skogen. Det
            kan t.ex. vara att låta byggindustrin ersätta stål och cement
            med träprodukter, att styra den petrokemiska industrin mot bioplaster
            och att använda biokol till växtförbättring. De fordon som är
            svårast att elektrifiera, t.ex. i sjöfarten och flyget, kommer
            också att behöva gå över till en ökad andel biobränsle. Många
            gånger är det dock mer värdefullt att ersätta produkter av fossila
            material än att låta biomassan gå till energiproduktion. Dessutom
            kan produkterna i nästa steg användas för energiutvinning om det
            inte längre är möjligt att återvinna dem. Styrmedlen för biomassan
            bör i första hand prioritera långsiktigt bundet kol och i andra
            hand behöver biomassan styras mot områden där det är det enda
            alternativet till fossila bränslen. Utgångspunkten bör vara att
            uttaget av biomassa sker på ett biologiskt och ekologiskt bärkraftigt
            sätt.
          </p>
          <p xml:id="i-ToL6FoGKa2NX26fEEJdPtn">
            För att produktionen av bioenergi ska kunna betraktas som hållbar
            krävs både hänsyn till biologisk mångfald och klimat samt socioekonomiska
            effekter för lokalsamhällen och urbefolkning. Det behövs betydligt
            bättre regelverk för låg miljö- och klimatpåverkan innan vi ökar
            uttaget av biomassa för att inte klimatmål och stödsystem för
            biomassa ska pressa fram ohållbar bioenergi. Ett effektivt biobränsleuttag
            måste ske utan att det ställs i motsättning till övriga miljömål
            och biologisk mångfald samtidigt som det kombineras med stärkt
            naturvårdshänsyn. Därför är det positivt att Vänsterpartiet och
            regeringen har kommit överens i budgeten om att insatser som främjar
            en omställning till en hållbar biobaserad ekonomi ska prioriteras,
            bl.a. genom att en agenda för hållbar biobaserad näringslivsutveckling
            tas fram.
          </p>
          <p xml:id="i-BddYAtmVshGDHKsDvaxZoR">
            Bostadsbristen i Sverige är akut. 240 kommuner saknar bostäder
            och fler än 350 000 unga vuxna väntar på ett eget boende. En satsning
            på industriellt byggande i trä skulle inte bara medföra stora
            klimatvinster utan också innebära andra fördelar, t.ex. kortare
            byggtider och fler arbetstillfällen. Genom att arbeta med moduler
            som enbart monteras på plats kan byggtiden kortas med 50 procent
            och kostnaderna minska, vilket också bör leda till minskade boendekostnader.
            Hus med stommar av trä ger mindre utsläpp av koldioxid under byggprocessen
            och dessutom är trä en förnybar resurs, till skillnad från t.ex.
            betong. Genom att förlägga industrierna nära skogen kan man korta
            transporterna och skapa nya arbetstillfällen i glesbygdsområden.
          </p>
          <p xml:id="i-Q6gXq5AaJ9oqfShyjSnxxT">
            Skogsnäringen sysselsätter omkring 70 000 människor. Dessutom
            genererar varje anställd inom skogs- och träindustrin sysselsättning
            för ytterligare två i branscher som levererar varor eller tjänster
            till den skogsbaserade industrin. Längre fram i värdekedjan resulterar
            varje anställd inom skogsbruket i ytterligare 15 andra arbetstillfällen
            inom trä- och möbelindustrin. Industrin har stor betydelse för
            regional utvecklig och sysselsättning. De goda förutsättningarna
            för ökad vidareförädling ger stor potential för ytterligare arbetstillfällen.
          </p>
          <p xml:id="i-6HMRivRrB4XK67iSwNcYv3">
            Återväxten inom skogsindustrin bland unga är inte tillräcklig
            och det saknas erfaren personal inom yrken som skogsmaskinförare.
            Stora pensionsavgångar skapar tillsammans med ett minskat intresse
            för tekniska och naturvetenskapliga utbildningar en överhängande
            risk för brist på personal inom skogsindustrin. Det pågående generationsskiftet
            är högaktuellt och måste mötas av politiska åtgärder för att trygga
            tillförseln av kompetens.
          </p>
          <p xml:id="i-VNPm2PNM2ch39qgWvnkcQK">
            I dag är omkring 90 procent av skogsbrukarna och 62 procent av
            skogsägarna män. Kvinnor som arbetar inom skogsindustrin slutar
            ofta efter kort tid. Orsaken är ofta brister i arbetsklimatet
            och att kvinnors kompetens inte värderas. Industrin måste åläggas
            ett större ansvar för att åtgärda den bristande jämställdheten.
            Det är främst en rättvisefråga men också ett sätt för skogsindustrin
            att öka tillförseln av kompetens och erfarenhet.
          </p>
          <p xml:id="i-E9iWHy7btKoa2GyX7GV5sJ">
            Svensk skogsindustri har uppmärksammats för återkommande fall
            där migrantarbetare har utnyttjats av oseriösa arbetsgivare och
            lurats att arbeta till mycket usla villkor. Liknande problem återfinns
            t.ex. både inom hotell- och restaurang, bygg och jordbruk. Både
            regelverk och kontroller vid arbetskraftsinvandring måste skärpas.
            Anställningserbjudandet som skickas till Migrationsverket måste
            bli juridiskt bindande, och kontrollen av att företagen följer
            lagar och avtal måste skärpas. Kännbara sanktioner bör införas
            för arbetsgivare och migrantarbetare måste ges rätt att stanna
            tillståndstiden ut om anställningen avbryts p.g.a. att arbetsgivaren
            misskött sig. Vänsterpartiet vill också att det införs ett solidariskt
            betalningsansvar i entreprenörskedjor, så att anställda hos underentreprenörer
            kan kräva ut rätt lön och staten skatter och socialavgifter. Oseriösa
            företag som utnyttjar människor till slavliknande villkor har
            inte i skogen att göra.
          </p>
          <p xml:id="i-L9zXk1rmCPpEQCjPGjUjG6">
            Staten ska bedriva ett aktivt förvaltarskap över sina skogsområden.
            Dagens vinstkrav gör det svårt för ett statligt bolag eller en
            statlig förvaltare att avstå produktiva skogar till andra intressen.
            Det statliga ägandet av skogsområden bör samlas i ett bolag med
            ett hållbart brukande av skogens resurser som främsta mål.
          </p>
          <p xml:id="i-C1Js9pUg8c8yaoAUi7ic1N">
            För vidare läsning om Vänsterpartiets skogspolitik, se vår motion
            Långsiktigt hållbar skogspolitik (2016/17:1991).
          </p>
          <head xml:id="i-EZcXbz1sQQMXBCciDfkBVD" type="h1">
            7 Export
          </head>
          <p xml:id="i-VQxxcMPQkYXAFutUozNWPU">
            Sverige är ett exportland och den samlade varu- och tjänsteexportens
            andel av BNP uppgår i dag till ca 50 procent. Drygt tre fjärdedelar
            av all export kommer från industrisektorn i form av varor eller
            tjänster, vilket i pengar motsvarar 1 600 miljarder kronor. Efter
            att ha tappat betydande marknadsandelar jämfört med våra viktigaste
            konkurrentländer i nära två decennier vinner nu svensk export
            mark igen. Vi har goda förutsättningar att öka både exporten i
            sig och andelen produkter som ligger högre upp i förädlingskedjan.
            För att bibehålla svensk konkurrenskraft menar vi dock att det
            är nödvändigt med ökade insatser för att gynna svensk export,
            inte minst för små och medelstora företag. Långsiktiga och tydliga
            regelverk underlättar för företag att våga ta steget till exportmarknaden.
          </p>
          <p xml:id="i-S1pMJzacUKhJNP9GXt51nX">
            Vår export hänger också ihop med vad vi importerar. För att vi
            ska kunna exportera produkter behöver vi ofta köpa in varor från
            utlandet. Det är vanligt att delar och komponenter köps utomlands
            för att en vara ska kunna produceras i Sverige. Import är också
            ett sätt för oss att få tag på varor som vi inte kan ta fram själva
            (t.ex. olja) eller som blir för dyra för oss att producera. Exempelvis
            bilar, elektronikprodukter och kläder som köps i Sverige importeras
            från utländska fabriker.
          </p>
          <p xml:id="i-V6tnpPCGo49CJUoRvJe6zF">
            Vi importerar mest från Tyskland och Norge. Den norska importen
            består till nästan 50 procent av råolja och fisk. En stor del
            av fisken exporteras sedan vidare från Sverige, främst till den
            europeiska marknaden.
          </p>
          <p xml:id="i-Rec59Vr9iHee15v6QL1Mxm">
            Sverige är på många sätt unikt med sin lilla hemmamarknad och
            sina stora internationella exportföretag. Det mesta av Sveriges
            varuexport (ca 70 procent) går fortfarande till Europa. Det är
            dock främst på mer långväga marknader som den största tillväxten
            förväntas ske under de närmaste åren. Asien förmodas stå för nära
            40 procent av den ekonomiska tillväxten fram till 2020 men även
            länder i Afrika väntas expandera ekonomiskt. Ökad internationell
            konkurrens och demografiska förändringar pekar mot att nya marknader
            kommer att bli allt viktigare för svensk export.
          </p>
          <p xml:id="i-4BuDN7x4THQr3jv22hioMb">
            Sverige fyller i dag en viktig roll i världen genom att exportera
            en lång rad industriprodukter som är samhällsekonomiskt viktiga
            och producerade med relativt begränsad miljöpåverkan. Det finns
            också en stor potential i att öka exporten av hållbara produkter
            från t.ex. skogsindustrin som kan bidra till en viktig energiomställning
            i Europa. Den omställning Vänsterpartiet vill se kommer att behöva
            genomföras på ett sätt som inte leder till utflyttning av produktionen.
          </p>
          <p xml:id="i-336weV6s8M4JTWTfBadNJg">
            En fungerande infrastruktur är en förutsättning för industrin.
            Vi vill se samhälleliga investeringar i hållbara transportinfrastrukturer
            som når hela landet. Järnvägsnätet måste rustas upp och fungerande
            sträckor ska inte läggas ned. Lika stor vikt ska läggas vid behovet
            av godstransporter som vid persontrafik när man underhåller och
            planerar för ny järnväg. En väl fungerande sjöfart till och från
            svenska hamnar är en avgörande förutsättning för svensk industris
            möjligheter att frakta sina varor hållbart på världsmarknaden.
            Det finns även starka skäl att ha en stark inhemsk sjöfartsnäring
            för att kunna utforma de transporter som landets industri efterfrågar.
            Vägnätet utgör dessutom en viktig infrastruktur för den tunga
            industrin men framför allt för skogsindustrin, där järnväg i hög
            grad saknas. En översyn av transportbidraget bör genomföras för
            att undersöka kännedomen om stödet, om det går att styra det mot
            mer miljövänliga transportslag, hur väl procentsatserna för olika
            kommuner fungerar och om det ger industrier i norra Sverige likvärdiga
            möjligheter att konkurrera. Detta bör riksdagen ställa sig bakom
            och ge regeringen till känna.
          </p>
          <p xml:id="i-AaJm7KWExVjZYmN1m3YCTU">
            För Vänsterpartiet är varken demokrati eller mänskliga rättigheter
            förhandlingsbara. FN:s deklaration om de mänskliga rättigheterna
            ska gälla oavsett var, när eller med vilka motiv de kränks eller
            inskränks. Sveriges exportfrämjande verksamhet i form av rådgivning,
            exportkrediter och exportgarantier genom organ som Business Sweden,
            Exportkreditnämnden och Svensk Exportkredit ska i högre grad kopplas
            till arbetet med de mänskliga rättigheterna.
          </p>
          <p xml:id="i-7L3M9m6EVD3ZRiumcLNLSC">
            I februari 2015 presenterade regeringen en lista på 26 länder
            som ska prioriteras fram till 2020 i regeringens exportfrämjande
            arbete. Listan inkluderar en rad auktoritära regimer men saknar
            flera demokratiska länder som beräknas ha en hög tillväxt under
            de kommande åren. Vänsterpartiet finner denna prioritering märklig.
            Demokratier ska prioriteras före diktaturer som handelspartners
            för Sverige samtidigt som tydliga kriterier för mänskliga rättigheter
            ska tas fram och verksamheten kring Sveriges exportfrämjande bli
            mer transparent. Detta bör riksdagen ställa sig bakom och ge regeringen
            till känna.
          </p>
          <p xml:id="i-Kbbue7ehrw6GKsKupv5Zxk">
            När politiska beslut fattas uppstår ibland nya gränshinder mellan
            länder om man inte tänker till i förväg. Sveriges medlemskap i
            EU har minskat handelshindren inom unionen men många gånger ökat
            dem gentemot andra länder. I regeringens exportstrategi saknas
            underlag kring hur regeringen tänker arbeta för att förebygga
            så att nya gränshinder för handel inte uppstår. Regeringen har
            ett stort ansvar för de hinder som uppstår men också för att minska
            dem som redan finns. Många av Sveriges största exportländer är
            inte prioriterade i exportstrategin då behovet av stöd från statligt
            håll är mindre för att svenska företag ska kunna verka i landet.
            Det innebär dock inte att de gränshinder som finns inte har stor
            effekt på exporten och på den svenska ekonomin. Det tydligaste
            exemplet den senaste tiden är effekten för handel och export p.g.a.
            gränskontrollerna gentemot Danmark. Dessa gränskontroller är framför
            allt en del av det signalsystem som regeringen beslutat använda
            sig av i syfte att minska antalet asylsökande till Sverige. Det
            har också allvarliga och uppenbara konsekvenser när det gäller
            etnisk profilering. Därutöver har gränskontrollerna också konsekvenser
            när det gäller handel och export. Näringslivsorganisationen Sydsvenska
            Industri- och Handelskammaren räknar med att gränskontrollerna
            innebär förluster på 1,5 miljarder kronor bara i Öresundsregionen
            jämfört med 2015. Regeringen bör arbeta för att avskaffa gränskontroller
            gentemot nordiska länder. Detta bör riksdagen ställa sig bakom
            och ge regeringen till känna.
          </p>
          <head xml:id="i-NehLuSPw3TNdoDH6wBxr3A" type="h2">
            7.1 Exportstöd för små och medelstora företag
          </head>
          <p xml:id="i-HaJsoJLD3NhQxkohcS6Ew8">
            De stora företagen dominerar fortfarande i Sverige, vilket gör
            landet sårbart. De små och mellanstora företagen står för en tredjedel
            av all export men de exporterar i stor utsträckning till nära
            och traditionella marknader. För små och medelstora företag som
            vill växa är exportmarknaden många gånger svåråtkomlig. Lite drygt
            ett av fyra av de svenska små och medelstora företagen är vad
            Tillväxtverket kallar för ”internationella”. Av dem är det bara
            3 procent som har sin huvudsakliga marknad utanför Europa. Företagen
            saknar ofta de verktyg som behövs för att ta sig ut på mässor
            i utlandet, till enskilda företag och länder. Här kan staten fylla
            en viktig uppgift och gör även så till viss del.
          </p>
          <p xml:id="i-R1EnFWLpkrA8McuF2QGw9u">
            Vi menar att stora ansträngningar måste göras för att öka exporten
            från små och medelstora företag. För att åstadkomma detta måste
            statens och näringslivets samarbete på exportområdet förbättras.
            Business Swedens verksamhet bör förstärkas och möjligheten till
            ökad aktivitet för de regionala exportrådgivarna måste bli bättre
            över hela landet samtidigt som utbildningen av exportsäljare på
            universitet och högskolor bör stärkas. Detta bör riksdagen ställa
            sig bakom och ge regeringen till känna.
          </p>
          <head xml:id="i-35RrWvimXyKDtRdHFxZMwS" type="h1">
            8 Forskning och utveckling
          </head>
          <p xml:id="i-6jFXqmxshc2xSJUNk7xZ3p">
            Svensk forskning och utveckling är på ytan stark men vi är mycket
            beroende av en handfull globala företags FoU (forskning och utveckling).
            Det skapar en sårbarhet som t.ex. skulle visa sig om företagen
            väljer att flytta mer av sin forskning utomlands. Ett annat bekymmer
            är att vi i förhållande till andra länder sakta tappar marknadsandelar
            på exportmarknaden och att de stora svenska globala företagen
            huvudsakligen ökar antalet anställda utanför Sveriges gränser.
          </p>
          <p xml:id="i-HL31S85WTDtH8i481SbMXH">
            Sverige behöver ställa om till innovationsdriven tillväxt. Det
            andra gör billigare och ibland bättre måste vi möta med högre
            kunskapsinnehåll, resurseffektivare produktion samt en produktion
            av varor och tjänster som utgår från våra samhällsutmaningar.
            Omställningen av ekonomin måste ske i ett nytt ekonomiskt landskap,
            där klimatutmaningen och den växande befolkningen både utgör utmaningar
            och möjligheter. Forskning och utveckling måste ske i nära relation
            med industrin. Sådana satsningar bör prioriteras från statligt
            håll.
          </p>
          <p xml:id="i-VyjaBGEv7izoSTXnMR7K1y">
            I en värld där tillgången på råvaror blir allt knappare och miljöutmaningarna
            allt större blir innovationer och produkter med högre förädlingsvärde,
            återvinning och lägre resursförbrukning allt viktigare. Samverkan
            mellan företag (enskilda och i kluster), universitet, forskningsinstitut
            och myndigheter är av yttersta vikt för att få en verksamhet som
            inte bara styrs av kortsiktiga vinstmotiv. Det arbetet kommer
            att behöva intensifieras och fördjupas, samtidigt som industrin
            måste tillämpa mer innovationsfrämjande och kretsloppsanpassade
            arbetssätt.
          </p>
          <p xml:id="i-NWbh6GRo68pDiQgGPvsAJF">
            Vänsterpartiet vill stärka industriforskningsinstitutens verksamhet
            med fokus på miljöteknik och innovation. Vi vill också stärka
            deras verksamhet vad gäller demonstrationsanläggningar och testbäddar.
            Vidareförädling av råvaror från skogs- och gruvindustrin har stor
            utvecklingspotential inom flera områden och ska vara prioriterat
            för industriforskningen. Bland annat kan produkter baserade på
            skogsråvara ersätta oljebaserade produkter och byggandet i trä
            kan öka betydligt jämfört med i dag. En ökad förädlingsgrad inom
            industrin här i Sverige kan både ge fler arbetstillfällen och
            öka exportvärdet. Vi vill också se en satsning på teknikutveckling
            för att minska utsläppen inom industrin med särskilt fokus på
            järn- och stålproduktionen samt ökat fokus på energieffektivisering
            och lagring av energi. Forskning för en mer jämställd industri
            ska också prioriteras – både vad gäller rekrytering och arbetsvillkor
            för dem som redan är inne i branschen.
          </p>
          <p xml:id="i-YXtvihkJ7MPC4Jqmw5Spuc">
            Sedan en tid driver Vinnova, tillsammans med Energimyndigheten
            och Formas, särskilda Strategiska innovationsområden. Vi föreslår
            att de Strategiska innovationsområdena ska inriktas mot följande
            tre övergripande samhällsutmaningar: i) klimatutmaningen (miljö
            och energi), ii) den växande åldrande befolkningen (hälsa och
            sjukvård) och iii) globaliseringen (konkurrenskraftig produktion,
            råvarutillgång). Delprojekt inom ramen för det sistnämnda området
            bör utgöras av samverkansprogram för gruvnäringen, mjukvaruindustrin
            och turistnäringen.
          </p>
          <p xml:id="i-8TRQPsJmu6qSEHk6UHBjw">
            En ökad förädlingsgrad inom industrin i Sverige skulle både möjliggöra
            fler arbetstillfällen och öka värdet av exportprodukterna. Det
            vore därför positivt med en högre förädlingsgrad av produkter
            i landet. Regeringen bör därför tillsätta en utredning med uppdrag
            att studera möjligheten att skattemässigt gynna företag inom basindustrin
            som väljer att förlägga förädlingen av råvarorna i Sverige. Detta
            bör riksdagen ställa sig bakom och ge regeringen till känna.
          </p>
          <p xml:id="i-NWnHBBLKmP3kmCbMZZrEWc">
            Flera europeiska länder har samlat sitt ägande i statliga investeringsfonder
            för att möta konkurrensen från de framväxande ekonomierna och
            för att skydda den inhemska industrin. I Sverige möts sådana förslag
            med argument om att politisk inblandning stör marknadsmekanismerna.
            I en globaliserad värd kan inte staten förhålla sig passiv och
            stillasittande se på hur andra länders statligt kontrollerade
            bolag agerar på världsmarknaden. Sverige saknar emellertid en
            långsiktig strategi för det statliga riskkapitalet och för hur
            AP-fondernas kapital ska användas.
          </p>
          <p xml:id="i-StBc15EUCUe94LttHecf9y">
            I dag styrs AP-fondernas placeringar av kortsiktiga avkastningsmål.
            Dessa bör ändras så att AP-fonderna kan användas för strategiska
            investeringar som stärker Sveriges tillväxtförutsättningar på
            lång sikt och så att placeringarna är socialt och ekologiskt hållbara.
            Fonderna bör också ha som mål att fler ska komma i arbete samtidigt
            som pensionskapitalet stärks. För Vänsterpartiet är det självklart
            att fonderna genom sitt ägande inte ska bidra till nedläggning
            av lönsamma företag och utarmning av svensk industri. Våra pensionspengar
            ska inte bidra till att oseriösa, spekulativa företag lägger ned
            eller flyttar ut lönsam och välskött produktion ur landet. AP-fondernas
            placeringsregler bör ändras med syfte att möjliggöra strategiska
            och ekologiskt hållbara investeringar, i syfte att stärka Sveriges
            långsiktiga tillväxtförutsättningar och att fler ska komma i arbete.
            Detta bör riksdagen ställa sig bakom och ge regeringen till känna.
          </p>
          <p xml:id="i-VnkUwKBEaNmBPNR5Q1TWa7">
            Det statliga ägandet behöver utökas och utvecklas för att vi
            demokratiskt ska kunna styra samhällsutvecklingen. Det finns flera
            områden som är intressanta för att bilda nya statliga företag
            eller öka det statliga ägandet, t.ex. för att säkra att nödvändiga
            investeringar kommer till stånd. Vi vill som exempel utreda en
            statlig grön investeringsbank. Infrastruktur, bostadsbyggande
            och energiområdet är andra områden där det kan vara intressant
            att se över om vi genom ett ökat gemensamt ägande kan utveckla
            och driva på utvecklingen. Staten ska vara en aktiv ägare till
            sina bolag, som t.ex. Vattenfall, LKAB och Sveaskog, och genom
            ägardirektiv säkerställa att bolagen används för att stödja teknikutveckling,
            driva på miljö- och klimatarbetet och skapa sysselsättning. Ägardirektiven
            till flera av de statliga bolagen behöver utvecklas men regeringen
            måste också ta ansvar för att de direktiv och riktlinjer som redan
            finns följs. Regeringens val att sälja Vattenfalls tyska brunkolsverksamhet
            visar vilka ödesdigra konsekvenser ett passivt förhållningssätt
            till de statliga bolagen kan medföra. För vidare läsning om Vänsterpartiets
            politik kring styrningen av statliga bolag, se vår motion Styrningen
            av statliga bolag (2016/17:1199).
          </p>
          <p xml:id="i-REf7w3FHrTRLXtuZsi6upr">
            Under de senaste decennierna har trenden bland svenska företag
            varit att flytta produktion från Sverige till låglöneländer. Sedan
            i mars i år pågår ett forskningsprojekt på Tekniska Högskolan
            vid Jönköping University som visar att den trenden verkar vara
            i avtagande. Mycket pekar i stället på att 2016 blir det första
            år då tillverkande företag i Sverige flyttar tillbaka mer av produktionen
            än vad de flyttar ut. Projektet syftar också till att ta fram
            ett beslutsstöd för de företag som överväger att flytta hem produktionen
            från låglöneländer. Vänsterpartiet ser med intresse på vidare
            forskning på området.
          </p>
          <head xml:id="i-WXGCEUPoZ37FJi61DG36KR" type="h2">
            8.1 Omställning
          </head>
          <p xml:id="i-PYY1yF9KtvbQjXqhLng2eY">
            Klimatförändringarna som följer av utsläppen av koldioxid m.m.
            är vår tids största utmaning. Omställningen är helt nödvändig
            och den måste tas på allvar här och nu – klimatet kan inte vänta.
            I det är basindustrin en viktig nyckel. Ungefär en tredjedel av
            energin i Sverige används för produktion inom industrin. Det är
            främst ett fåtal energiintensiva branscher som står för den större
            andelen av industrins energianvändning – bl.a. massa- och papperstillverkning,
            järn- och stålindustri samt kemisk industri. Vänsterpartiet vill
            att Sverige ska vara världsledande i flera av de viktigaste omställningsprocesserna.
            Vi verkar för att den tekniska kunskap världen behöver för sin
            utveckling så långt som möjligt ska kunna användas fritt.
          </p>
          <p xml:id="i-5oJokDGT3uuhgcHCQbjeav">
            Vi vill se en satsning på utbyggnaden av förnybara energikällor.
            Klimatomställningen måste omfatta även den tunga industrin men
            omställningen behöver genomföras på ett sätt som inte leder till
            utflyttning av produktionen. Omställningen måste också ske så
            att smutsig energi inte ersätts med annan smutsig energi. För
            att omställningen ska kunna genomföras så att exporten av hållbara
            produkter växer, kan staten initialt behöva ta en del av kostnaderna
            eller bidra med ekonomiska stimulanser och forskning för att gynna
            omställningen.
          </p>
          <p xml:id="i-PhZ47LnLYsuSQYPpYy98VY">
            För många privata aktörer är investeringar i miljö- och energiteknik
            alltför kapitalkrävande och riskabelt. Därtill är det privata
            riskkapitalet inriktat på snabb avkastning, vilket ofta inte är
            möjligt inom miljötekniken där tidshorisonten är lång. På senare
            tid har också det privata riskkapitalet flytt miljötekniksektorn
            i Sverige. Det finns således behov av marknadskompletterande finansiering
            från staten i detta segment.
          </p>
          <p xml:id="i-Q3aRT2EpDEkDfRoUCPeCU4">
            Subventionering av miljöskadlig verksamhet måste upphöra eller
            i speciella fall fasas ut. Det gäller exempelvis skattebefrielse
            eller nedsättning av koldioxidskatten och andra skatter för bl.a.
            torv och gruvindustri. Näringar som är viktiga för att säkra en
            levande landsbygd och nationell och ekologiskt hållbar produktion
            ska kompenseras för de kostnader detta medför genom att i första
            hand ges stöd till omställning till förnybar energi.
          </p>
          <p xml:id="i-6wLiRrPvk7y9R6yip43Wxw">
            Sverige saknar en tydlig nationell strategi för att göra basindustrin
            klimatneutral. Det räcker inte att enbart minska utsläppen från
            basindustrin. Det övergripande och långsiktiga målet måste vara
            att skapa en klimatneutral industri för att undvika att temperaturhöjningarna
            skenar. Vänsterpartiet vill öka ambitionen vad gäller målet om
            nollutsläpp av fossila växthusgaser i Sverige och att det ska
            vara uppnått till senast 2040. Då krävs betydligt större resurser
            till bl.a. forskning och demonstrationsanläggningar. Regeringen
            bör därför återkomma med en nationell strategi för en klimatneutral
            basindustri till 2040 där industrins ansvar synliggörs. Detta
            bör riksdagen ställa sig bakom och ge regeringen till känna.
          </p>
          <head xml:id="i-NYat6EVJRdmrSE9SAdwvSH" type="h2">
            8.2 Kapitalförsörjning
          </head>
          <p xml:id="i-YHVbNT2EFafZrkaF8TkhzE">
            För ett dynamiskt näringsliv är en väl fungerande kapitalförsörjning
            av avgörande betydelse. I Sverige finns det såväl privata som
            offentliga aktörer inom kapitalförsörjningen. Generellt sett råder
            det ingen brist på utvecklingskapital, utan det som framför allt
            saknas är mer av samordning och renodling av de statliga myndigheternas
            och bolagens verksamheter. I dag finns en rad olika statliga aktörer
            på området, med överlappande mandat, vilket försvårar för företagen
            att veta vem de ska vända sig till. Vänsterpartiet och regeringen
            har därför kommit överens om inrättandet av ett nationellt utvecklingsbolag,
            Saminvest AB, som ska bedriva finansieringsverksamhet med inriktning
            mot innovativa företag med hög tillväxtpotential genom marknadskompletterande
            indirekta investeringar.
          </p>
          <p xml:id="i-5Qn1hbVPTAC6NZW7odh5Gv">
            På landsbygden kan kapitalförsörjningen vara problematisk, inte
            minst för många mindre företag. Där fyller de lokala sparbankerna
            en viktig funktion. Deras förankring i lokalsamhället innebär
            att de har goda kunskaper om det samhälle, de företag och de människor
            som finns och verkar där. Vi vill stärka de lokala sparbankernas
            möjligheter att konkurrera med storbankerna och bidra till utvecklingen
            av det lokala näringslivet. Därför behövs lag- och regeländringar
            och även stöd till uppstart av nya sparbanker. Därutöver behöver
            sparbankerna ges bättre möjligheter att stärka sin kapitalbas.
          </p>
          <head xml:id="i-CWozZYgCxRzJtYHNsjWzHi" type="h1">
            9 Ett nordiskt perspektiv
          </head>
          <p xml:id="i-HL7eoEFfiwDsNanUczzUVW">
            Industrin i de olika nordiska länderna har många likheter men
            likaså en del olikheter. Ett ökat samarbete kan gynna hela den
            nordiska marknaden såväl som Sverige. Vi är positiva till en ökad
            nordisk samverkan där man tittar på synergieffekter och hur man
            kan dra nytta av specialisering mellan de nordiska länderna.
          </p>
          <p xml:id="i-7SPNhgHrfyK46g2UKzZpWe">
            Norge och Danmark är två av Sveriges viktigaste handelspartners
            vad gäller export och import av varor. Sverige handlar t.ex. mer
            med Norge än med de s.k. BRIC-länderna tillsammans. Länderna på
            den nordiska marknaden är i hög grad beroende av varandra och
            utgör viktiga komponenter på samma spelplan.
          </p>
          <p xml:id="i-XQX8wxLpEQmTv5KmuPToaG">
            De nordiska ländernas industrikompetens kompletterar varandra
            många gånger snarare än att konkurrera med varandra genom smart
            specialisering. Den norska industrin har en stark koppling till
            oljeutvinningen i Nordsjön medan den svenska industrin har varit
            framgångsrik inom bl.a. automation. Det är också relativt korta
            transporter sinsemellan vilket gör att det för många industrier
            är närmare att importera och exportera med grannlandet än till
            en annan del av Sverige. Därför är en förbättrad infrastruktur
            över de nordiska gränserna viktig, särskilt järnväg och bredband.
            Det gör att de nordiska länderna i en globaliserad värld snarare
            tjänar på samarbete och specialisering inom industrin än konkurrens.
            Därför bör regeringen arbeta för att Nordiska ministerrådet tillsätter
            ett program för ökat industrisamarbete, forskning och innovation
            i Norden. Detta bör riksdagen ställa sig bakom och ge regeringen
            till känna.
          </p>
          <head xml:id="i-MWUxXEpTmxyPNkv24TthF4" type="h1">
            10 Kompetensförsörjning
          </head>
          <p xml:id="i-3m1CCgwg4zvMdxNYS5s3je">
            Nya samhällsutmaningar kräver att industrin är beredd att ompröva
            gamla metoder. En omställning kommer att kräva en ökad produktion
            inom vissa delar av industrin och en utfasning eller anpassning
            av andra. Nya behov, effektivisering och mer avancerade tillverkningsprocesser
            kommer i sin tur ställa krav på en ökad kompetensförsörjning.
          </p>
          <p xml:id="i-6bxirYdPuHYAwJ1MAzisvm">
            En av de största utmaningarna för industrin idag är bristen på
            arbetskraft med lämpliga kvalifikationer. Att det finns ett tillförlitligt
            tillflöde av kompetens och tillgång till relevant utbildning på
            olika nivåer är centralt för industrins möjlighet att utvecklas
            i Sverige. Vi vill se investeringar inom t.ex. infrastruktur,
            bostadsbyggande och energitillförsel för att ställa om Sverige.
            Nya behov av gröna jobb kommer att uppstå och ny kompetens kommer
            att efterfrågas.
          </p>
          <p xml:id="i-Wk35mxAAAgLFFjqBd6vzkY">
            I och med den sedan länge pågående strukturomvandlingen samt
            i och med den nödvändiga klimatomställningen där behoven ökar
            av mer avancerad produktion, krävs alltmer omfattande och mer
            kvalificerade utbildningar. Utbildningskraven inom industrin har
            redan över tid höjts till att bli allt längre. De framtida personal-
            och kompetensbehoven för industrin är stora och det kommer antagligen
            att vara nödvändigt att öka andelen unga med gymnasieutbildning
            som väljer industrin, men också att locka äldre att vidareutbilda
            eller omskola sig. Ett flexibelt utbildningssystem där människor
            har möjlighet att byta bana eller gå vidare är därför en viktig
            tillgång för svensk industri. Högskolor och universitet bör få
            ett tydligare uppdrag att erbjuda olika anpassningsbara typer
            av utbildningslösningar, exempelvis distansutbildningar.
          </p>
          <p xml:id="i-CtWNgVdGb2WNWk5GGx5Urn">
            Många nyanlända har både utbildning och erfarenhet som är efterfrågad
            på den svenska arbetsmarknaden. Det är kompetens och färdigheter
            som bör tas till vara bättre än i dag och som kan var en stor
            tillgång för industrin. Redan nu genomförs viktiga åtgärder för
            att underlätta etablering på arbetsmarknaden. Vänsterpartiet och
            regeringen har under tidigare budgetförhandlingar bl.a. kommit
            överens om ett snabbspår in på arbetsmarknaden för nyanlända.
            Det ska också bli lättare att verifiera utländska meriter och
            kortare kompletteringsutbildningar ska kunna erbjudas för att
            ge samma kompetens som en svensk högskoleutbildning motsvarar.
          </p>
          <p xml:id="i-QgpXTVUVqqwhg5GRpFYSmc">
            Det ska finnas en tydlig koppling mellan de behov som finns på
            arbetsmarknaden samt gymnasieprogram och universitetsutbildningar.
            För att klara av de krav som ställs inom industrin krävs en god
            grundutbildning med både teori, yrkesteori och praktik. Vänsterpartiet
            vill göra en stor satsning för att unga inom hantverksyrken ska
            få anställningar som lärlingar. Vi föreslår en ny sorts anställning,
            s.k. övergångsjobb, vilka är subventionerade anställningar med
            kollektivavtalsenliga löner som ger långtidsarbetslösa unga praktisk
            yrkeserfarenhet och möjligheter att komma ut på arbetsmarknaden.
          </p>
          <p xml:id="i-JzUr2SAYEFHfdKrFhJXy4n">
            Yrkeshögskolan kan också spela en viktig roll för att människor
            oavsett bakgrund ska ges möjlighet att arbeta inom industrin.
            En yrkesinriktad, specificerad utbildning kan både leda till en
            bättre matchning på arbetsmarknaden för den arbetssökande och
            tillgodose behovet av arbetskraft inom vissa specifika industriproduktionsdelar.
            Tillsammans med en fungerande validering av utländska meriter
            kan YH-utbildningar också vara ett sätt för nyanlända att ta sig
            in på arbetsmarknaden. Därför är det glädjande att Vänsterpartiet
            i tidigare budgetförhandlingar har kommit överens med regeringen
            om en särskild satsning på YH-utbildningar fr.o.m. i år.
          </p>
          <p xml:id="i-iAA2nzc9pFKLSeJaeRATQ">
            Kompetensförsörjningen till industrin måste tryggas även på landsbygden.
            En levande industri på landsbygden förutsätter ett fungerande
            samhällsliv för människor som bor och arbetar där. Tillgången
            till handel och en god samhällsservice inom rimliga avstånd är
            en nyckel. Regeringen bör tillsätta en personalförsörjningskommission
            med uppdrag att föreslå åtgärder och insatser för att klara personalförsörjningen
            inom välfärdsverksamheterna i hela landet. Kommissionen bör även
            se över möjligheten att erbjuda avskrivning av delar av studielånet
            till personer som efter avslutade studier påbörjar arbete inom
            bristyrken i områden där det råder stora rekryteringsproblem.
            Se även vår motion En levande landsbygd (2016/17:2474).
          </p>
          <head xml:id="i-QkMP87fLCBVbggwkFKzD1y" type="h1">
            11 En jämställd industri
          </head>
          <p xml:id="i-CAAhZHY5yWvTSCZx7KQjhB">
            I dag är 75 procent av dem som arbetar och 79 procent av cheferna
            inom industrin män. Det ger effekter på såväl attityder och normer
            som möjligheterna till vidareutbildning, föräldraledighet, arbetsmiljö,
            hälsa och lön. Kvinnor inom industrin får t.ex. i högre grad monotona
            och enformiga arbetsuppgifter med mindre möjlighet till kompetensutveckling
            än sina manliga kollegor.
          </p>
          <p xml:id="i-WjEaq5arLxrXXUnE9wtYAq">
            Industrin måste arbeta aktivt för en mer jämställd arbetsmarknad.
            För att svensk industri ska bli detsamma som jämställd industri
            krävs ett systematiskt och grundläggande arbete med tydliga mål.
            Det kan t.ex. handla om att använda sig av årliga lönekartläggningar,
            kvotering och regelbundna översyner av kompetensutveckling och
            lönesystem. De forskningsresultat som finns ska tas till vara
            och konkretiseras. Arbetet med en jämställd rekrytering måste
            genomsyra alla nivåer av verksamheten. Det duger inte att företaget
            har bra siffror på pappret, men att könsuppdelningen trots det
            följer den traditionella delningen när det kommer till t.ex. administration
            kontra produktion.
          </p>
          <p xml:id="i-PAFSAasBLumRpdGtU4wqJG">
            För att ett långsiktigt och framåtsyftande förändringsarbete
            ska komma till stånd krävs både politisk vilja och att frågan
            prioriteras från företagshåll. Arbetet måste genomsyra hela industrin
            och hålla även för omorganiseringar och perioder av lågkonjunktur.
            Kraven på en mer jämställd industri måste genomsyra hela varukedjan
            och även gälla entreprenörer och underleverantörer.
          </p>
          <p xml:id="i-7vyJcgtPcKX2pMdWygVdbE">
            I Frankrike kan företag med minst 50 anställda tvingas böta 1
            procent av sin lönebudget om de inte kan presentera en plan för
            hur lönerna ska bli jämställda. Sverige bör införa en liknande
            lagstiftning, där företag tvingas ta frågan om lika lön för lika
            arbete på allvar. Regeringen bör därför tillsätta en utredning
            med syfte att se över sanktioner för företag som inte kan presentera
            en plan för jämställda löner. Detta bör riksdagen ställa sig bakom
            och ge regeringen till känna.
          </p>
          <head xml:id="i-RsMkMUWwHQT9G75urBadHf" type="h1">
            12 Det sociala skyddsnätet
          </head>
          <p xml:id="i-J2wpQVKZd8ntrkraYC8JNv">
            Det är inte genom lägre löner och sämre villkor det skapas nya
            jobb i Sverige, utan genom innovationer och nytänkande som omsätts
            i nya produkter eller tjänster. Sverige varken kan eller ska konkurrera
            med lönedumpning utan med kompetens och teknikutveckling. Det
            sociala skyddsnätet är en del av vår gemensamma välfärd och ska
            gälla alla, oavsett om man är tillsvidareanställd, om man arbetar
            på timme eller är egenföretagare.
          </p>
          <p xml:id="i-EHXdW2ydKSPzvfAdCD3xy2">
            För mindre företag kan sjuklöneansvaret ofta vara betungande.
            Även om mindre företag som kollektiv har en lägre sjukfrånvaro
            än genomsnittet kan sjuklönekostnader ge upphov till stora problem
            i de enskilda företagen, exempelvis i form av avbrott i verksamheten.
            Vi vill därför att mindre företag med upp till 10 anställda helt
            ska slippa betala 14 dagars sjuklön. För företag med 11–15 anställda
            ska en avtrappning ske. Genom förslaget avlastas företagen ekonomiskt
            samtidigt som utestängningseffekter på arbetsmarknaden minskar.
            Regeringen bör därför utreda hur ett avskaffande av sjuklöneansvaret
            för företag med upp till 10 anställda ska ske. Detta bör riksdagen
            ställa sig bakom och ge regeringen till känna.
          </p>
          <p xml:id="i-7Khyqa38VRxoLvfe69Kbnq">
            Personer som driver eget företag med godkänd F-skatt ska ha samma
            rätt till socialförsäkringssystem som anställda. Den koppling
            som i dag finns mellan nettointäkten i ett företag och utbetald
            socialförsäkringsersättning har hittills inte fungerat bra. Det
            är viktigt att få en lösning där människor som driver eget företag
            inte får en sämre försäkring än anställda.
          </p>
          <p xml:id="i-95Ss6PxdKZHkYe5VC2YQC9">
            Det är ofta lättare för den som har ett arbete att starta eget
            än för den som är arbetslös. Därför ska den som får tjänstledigt
            för att starta eget kunna få stöd för start av näringsverksamhet
            under förutsättning att arbetsgivaren anställer en arbetslös som
            vikarie. Vänsterpartiet har också kommit överens med regeringen
            om ett Växa-stöd för enskilda näringsidkare som innebär sänkta
            arbetsgivaravgifter för den första anställda.
          </p>
          <p xml:id="i-Q1NkZnK94BcwrQbD58NUd">
            I dag är det billigare att lägga ned eller förflytta verksamhet
            i Sverige än i många andra europeiska länder. Det ökar risken
            för att transnationella företag i högre grad väljer att flytta
            verksamhet från just Sverige. Företag som väljer att lägga ned
            eller flytta sin produktion utomlands för att maximera sin vinst
            bör tvingas att ta ett större socialt ansvar för att kompensera
            för omlokaliseringen. Många gånger drabbar en sådan nedläggning
            både individer och lokalsamhällen hårt. Regeringen bör därför
            återkomma med förslag om hur företag ska finansiera sitt sociala
            ansvar i samband med utflyttning av produktion och tillkännager
            detta för regeringen. Detta bör riksdagen ställa sig bakom och
            ge regeringen till känna.
          </p>
          <head xml:id="i-Mn7apZZTERfwNqqi5w58UH" type="h1">
            13 Arbetsmiljö
          </head>
          <p xml:id="i-KzHWxJJSPMWMYz5zF3xy11">
            Det förebyggande arbetets betydelse för att minska ohälsan kan
            inte nog överskattas. Ett mänskligare arbetsliv med bättre arbetsmiljö
            är nödvändigt för att minimera risken för skador och sjukdom.
            Trots att Sverige lyckats förhållandevis bra med arbetsmiljöarbetet
            finns det fortfarande stora problem. Arbetsmiljön inom industrin
            kan många gånger vara påfrestande och förenad med risk för både
            ohälsa och olyckor. Många arbetsplatsolyckor och tillbud inom
            industrin beror på bristande materialhantering eller ofrivillig
            kontakt med maskiner eller maskindelar. Antalet dödsolyckor är
            högre inom jordbruk och skogsbruk än i industrin. Risken för olyckor
            ökar också i och med att flera entreprenörer arbetar på samma
            ställe.
          </p>
          <p xml:id="i-76qZkJmEuusWFQvSdUE1pF">
            Många industriyrken innebär skiftarbeten och arbetsbelastningen
            kan vara mycket ojämn under ett arbetspass. Oavsett om arbetet
            sker i kontrollrum, maskinhallar eller i skogen ska arbetsmiljön
            vara god och eventuella risker minimeras. Alla medarbetare ska
            få regelbunden utbildning om såväl de verktyg och maskiner de
            hanterar som om de risker och säkerhetsrutiner som finns. Maskiner
            och arbetsutrustning ska uppfylla alla nödvändiga hälso- och säkerhetskrav
            och monotona och tunga arbetsuppgifter ska varvas med andra typer
            av sysslor. Många gånger används ensamarbete för att effektivisera
            produktionen och maximera lönsamheten. Att människor arbetar ensamma
            är starkt förenat med ökade risker och bör i möjligaste mån undvikas.
            Att nödvändig säkerhetsutrustning finns tillgänglig och används
            är också en förutsättning för en god arbetsmiljö. Också den psykiska
            arbetsmiljön är avgörande för att kunna må bra på jobbet. Faktorer
            som inflytande, delaktighet och utvecklingsmöjligheter påverkar
            den psykiska arbetsmiljön starkt.
          </p>
          <p xml:id="i-6gTP8rMfUGJ5bwSQmZGFFw">
            Svensk industri ska vara öppen för alla och aktivt arbeta förebyggande
            mot diskriminering. Det ska vara en nolltolerans mot såväl sexuella
            trakasserier, våld och hot som mot diskriminering eller annan
            kränkande behandling. Ingen ska behandlas illa på jobbet oavsett
            kön, könsidentitet eller uttryck, etnicitet, religion, funktionsnedsättning,
            sexuell läggning eller ålder. För att komma till rätta med diskriminering
            och dålig behandling krävs ett systematiskt, effektivt och långsiktigt
            arbete. Aktiva åtgärder för att systematiskt upptäcka och undanröja
            diskriminerande faktorer är därför avgörande för att nå målet
            om en industri präglad av delaktighet och likaberättigande.
          </p>
          <p xml:id="i-5yTApEfQtbTqhqRo4bpCvw">
            Alla arbetsgivare ska jobba med ett systematiskt och inkluderande
            arbetsmiljöarbete i nära samarbete med de lokala skyddsombuden.
            Vänsterpartiet vill se en förändring i arbetsmiljölagen så att
            regionala skyddsombud får rätt att verka på företag med kollektivavtal
            även om det tillfälligtvis inte finns någon medlem i den kollektivavtalsbärande
            arbetstagarorganisationen vid företaget.
          </p>
          <p xml:id="i-YSnt1bPMT26srQTAJ3px8W">
            Arbetsgivarnas ansvar för arbetsanpassning och rehabilitering
            behöver också skärpas. Lagstiftningens uttalade skyldigheter för
            arbetsgivaren att anpassa arbetsplats och arbetsuppgifter behöver
            kopplas till kännbara ekonomiska sanktionsavgifter. Sådana lagstiftade
            sanktionsavgifter kan med fördel kombineras med reglering i kollektivavtal.
            Det skulle öka arbetstagarorganisationernas möjligheter att driva
            fall där arbetsgivare inte fullföljt sina skyldigheter samtidigt
            som avtalen möjliggör en bättre anpassning av reglerna.
          </p>
          <p xml:id="i-NnLtbqpTiFn5ej5rcKRSr7">
            Vänsterpartiet är också positivt till fler försök med kortad
            normalarbetstid med bibehållen lön inom industrin. Försök visar
            att kortare arbetstid leder till ökad produktivitet, mindre sjukskrivning
            och färre arbetsplatsolyckor. Det kan därför finnas goda ekonomiska
            incitament för industrin att korta arbetstiden. De statligt ägda
            företagen bör gå före och vara ledande för en bättre arbetsmiljö,
            färre arbetsplatsolyckor och inflytande på arbetsplatsen.
          </p>
          <p xml:id="i-JQkPTHq4GMVpryuDvCDsSU">
            För vidare läsning om Vänsterpartiets arbetsmiljöpolitik, se
            vår motion En arbetsmiljö för ett mänskligare arbetsliv (motion
            2015/16:34).
          </p>
        </div>
        <div xml:id="i-TrRKGaEbrBPqsuztmaUsM5" type="signatureBlock">
          <list xml:id="i-4aUAb1eAdai2Ddw2aspixP">
            <item xml:id="i-GXwZ8v2WV9vpa6z9ofngfz" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-NJVRpUoKMfLELX3cEZ8mWo" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-Vzit37bJfFQCNXk3KUDcL" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-PY2AWmtAdBV8KD3yytWMt1" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-WfxeC1oY6jBX5VdLBi8Ati" who="i-PAfMpaW8KP2UfRTBpXARTc" type="signature">
              Linda Snecker (V)
            </item>
            <item xml:id="i-Fxk8dK63wWBEGQboZtQYdv" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-6UYDeiB5CvFQfuvgUFBL8A" who="i-JZgLiagTc1Uwgw1yzLWrSS" type="signature">
              Birger Lahti (V)
            </item>
          </list>
        </div>
      </div>
    </body>
  </text>
</TEI>
