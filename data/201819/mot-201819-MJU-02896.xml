<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-MJU-02896">
  <teiHeader>
    <fileDesc>
      <titleStmt>
        <title>Bättre förutsättningar för svenskt jordbruk och svensk livsmedelsproduktion</title>
        <author corresp="i-MEQoHPb6qh2nYtPCAZQYv3">av Maria Malmer Stenergard m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2896 av Maria Malmer Stenergard m.fl. (M)</title>
          <idno type="rdwebb">H6022896</idno>
          <rs type="number">2896</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H6022896/text</ref>
          <ref type="dokument_url_html">http://data.riksdagen.se/dokument/H6022896</ref>
          <ref type="dokumentstatus_url_xml">http://data.riksdagen.se/dokumentstatus/H6022896</ref>
          <ref type="docx">http://data.riksdagen.se/fil/C82B80DC-CA1C-4F13-839C-101A8E2ECBFC</ref>
          <ref type="pdf">http://data.riksdagen.se/fil/72250466-77BA-489F-8654-BBFA75266EA4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-MEQoHPb6qh2nYtPCAZQYv3</idno>
            <name>Maria Malmer Stenergard</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NU3HPSXKRWGcdWfzmr5Vhd</idno>
            <name>Åsa Coenraads</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Q1WPoNtt1578KMfEZ5TLkK</idno>
            <name>Betty Malmberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGTHVhbApAq9J741uJW2uT</idno>
            <name>Marléne Lund Kopparklint</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-YBuKucJcQVeWisQfXXJXD9" type="signed"/>
        <correspContext corresp="i-YBuKucJcQVeWisQfXXJXD9">
          <note type="signatory" corresp="i-MEQoHPb6qh2nYtPCAZQYv3"/>
          <note type="signatory" corresp="i-NU3HPSXKRWGcdWfzmr5Vhd"/>
          <note type="signatory" corresp="i-Q1WPoNtt1578KMfEZ5TLkK"/>
          <note type="signatory" corresp="i-DGTHVhbApAq9J741uJW2uT"/>
        </correspContext>
        <correspAction xml:id="i-6dC3xN3n3HnaQWJoEbUE8T" type="submitted">
          <date when="2018-11-30"/>
          <time when="15:25:52"/>
        </correspAction>
        <correspAction xml:id="i-2p2d7F7651Spxy8esTkSq4" type="reviewed">
          <date when="2018-11-30"/>
          <time when="18:15:11"/>
        </correspAction>
        <correspAction xml:id="i-RsiPA3ekzZLU9LAamsefzK" type="referred">
          <date when="2018-12-05"/>
        </correspAction>
        <correspAction xml:id="i-Sxo2YRSHzx6QQRWZSgZ7ty" type="assigned">
          <date when="2019-06-27"/>
          <time when="15:17:24"/>
        </correspAction>
        <correspContext corresp="i-Sxo2YRSHzx6QQRWZSgZ7ty">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-TubDUGFth1m2ejeNwqxYVr" type="behandlas_i"/>
        <correspContext corresp="i-TubDUGFth1m2ejeNwqxYVr">
          <ref type="uppgift">2018/19:MJU8</ref>
          <ref type="ref_dok_id">H601MJU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU8</ref>
          <ref type="ref_dok_titel">Biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-E7YobjZTbF8HYaiuLb2sC8" type="behandlas_i"/>
        <correspContext corresp="i-E7YobjZTbF8HYaiuLb2sC8">
          <ref type="uppgift">2018/19:MJU13</ref>
          <ref type="ref_dok_id">H601MJU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU13</ref>
          <ref type="ref_dok_titel">Landsbygdspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KHCKXF9LKjCpdGRtpPVu2r" type="behandlas_i"/>
        <correspContext corresp="i-KHCKXF9LKjCpdGRtpPVu2r">
          <ref type="uppgift">2018/19:MJU2</ref>
          <ref type="ref_dok_id">H601MJU2</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU2</ref>
          <ref type="ref_dok_titel">Utgiftsområde 23 Areella näringar, landsbygd och livsmedel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-F5CMLeqeLCdc9iVwjxaNcL" type="behandlas_i"/>
        <correspContext corresp="i-F5CMLeqeLCdc9iVwjxaNcL">
          <ref type="uppgift">2018/19:MJU15</ref>
          <ref type="ref_dok_id">H601MJU15</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU15</ref>
          <ref type="ref_dok_titel">Miljömålen - med sikte på framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AS6uxDCvQPibdjn4DYSkeX" type="behandlas_i"/>
        <correspContext corresp="i-AS6uxDCvQPibdjn4DYSkeX">
          <ref type="uppgift">2018/19:MJU10</ref>
          <ref type="ref_dok_id">H601MJU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU10</ref>
          <ref type="ref_dok_titel">Naturvård och biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Ur67CyVYn42k5EXcxHBdMp" type="behandlas_i"/>
        <correspContext corresp="i-Ur67CyVYn42k5EXcxHBdMp">
          <ref type="uppgift">2018/19:MJU14</ref>
          <ref type="ref_dok_id">H601MJU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU14</ref>
          <ref type="ref_dok_titel">Landsbygdsprogrammet 2014-2020, utformning och genomförande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-T1o6GwSvWKs3h2ojAxFNLH" type="behandlas_i"/>
        <correspContext corresp="i-T1o6GwSvWKs3h2ojAxFNLH">
          <ref type="uppgift">2018/19:MJU19</ref>
          <ref type="ref_dok_id">H601MJU19</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU19</ref>
          <ref type="ref_dok_titel">Miljömålen - med sikte på framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-gxLKMgVduj5ofn7aWM68W" type="behandlas_i"/>
        <correspContext corresp="i-gxLKMgVduj5ofn7aWM68W">
          <ref type="uppgift">2018/19:MJU7</ref>
          <ref type="ref_dok_id">H601MJU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU7</ref>
          <ref type="ref_dok_titel">Kemikaliepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WfdfMm5kFCWPT2zeGvzLZG" type="behandlas_i"/>
        <correspContext corresp="i-WfdfMm5kFCWPT2zeGvzLZG">
          <ref type="uppgift">2018/19:UbU12</ref>
          <ref type="ref_dok_id">H601UbU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU12</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XQjuhfxufM1UR5JcKtgsM4" type="behandlas_i"/>
        <correspContext corresp="i-XQjuhfxufM1UR5JcKtgsM4">
          <ref type="uppgift">2018/19:MJU9</ref>
          <ref type="ref_dok_id">H601MJU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU9</ref>
          <ref type="ref_dok_titel">Naturvård och biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9twEuw31WgNSGPX1VfdnAQ" type="behandlas_i"/>
        <correspContext corresp="i-9twEuw31WgNSGPX1VfdnAQ">
          <ref type="uppgift">2018/19:FöU7</ref>
          <ref type="ref_dok_id">H601FöU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-B9r8VhgjW3aaTohW87Jgv9" type="behandlas_i"/>
        <correspContext corresp="i-B9r8VhgjW3aaTohW87Jgv9">
          <ref type="uppgift">2018/19:MJU11</ref>
          <ref type="ref_dok_id">H601MJU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU11</ref>
          <ref type="ref_dok_titel">Djurskydd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QKxY7Cs5emKVSJKd3BGwXg" type="behandlas_i"/>
        <correspContext corresp="i-QKxY7Cs5emKVSJKd3BGwXg">
          <ref type="uppgift">2018/19:MJU12</ref>
          <ref type="ref_dok_id">H601MJU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU12</ref>
          <ref type="ref_dok_titel">Livsmedelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PNsj3ckpxmHMD7SAWAipDc" type="behandlas_i"/>
        <correspContext corresp="i-PNsj3ckpxmHMD7SAWAipDc">
          <ref type="uppgift">2018/19:CU13</ref>
          <ref type="ref_dok_id">H601CU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU13</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-K46xen6acqft63dopH6hP6" type="behandlas_i"/>
        <correspContext corresp="i-K46xen6acqft63dopH6hP6">
          <ref type="uppgift">2018/19:NU13</ref>
          <ref type="ref_dok_id">H601NU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YEjbkR7rAkpkqJqK9JzUY9" type="behandlas_i"/>
        <correspContext corresp="i-YEjbkR7rAkpkqJqK9JzUY9">
          <ref type="uppgift">2018/19:MJU18</ref>
          <ref type="ref_dok_id">H601MJU18</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU18</ref>
          <ref type="ref_dok_titel">Miljömålen - med sikte på framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6W5Z18EbZF7oqzs2k7bGZ9" type="behandlas_i"/>
        <correspContext corresp="i-6W5Z18EbZF7oqzs2k7bGZ9">
          <ref type="uppgift">2018/19:MJU17</ref>
          <ref type="ref_dok_id">H601MJU17</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU17</ref>
          <ref type="ref_dok_titel">Riksrevisionens rapport om Landsbygdsprogrammet 2014-2020</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5J5USXSNaqnxSViuFGMdRK" type="behandlas_i"/>
        <correspContext corresp="i-5J5USXSNaqnxSViuFGMdRK">
          <ref type="uppgift">2018/19:CU12</ref>
          <ref type="ref_dok_id">H601CU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU12</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Sk1eRcXmSScyqnGFLTQPWr" type="motHeader">
        <div xml:id="i-5nqJUpSGHrZsNSPReLu9bQ" type="motTitle">
          Motion till riksdagen 2018/19:2896 av Maria Malmer Stenergard
          m.fl. (M) Bättre förutsättningar för svenskt jordbruk och svensk
          livsmedelsproduktion
        </div>
      </div>
      <div xml:id="i-MaKsf38iemiUCGca9DqLzb" type="motBody">
        <div xml:id="i-G8uiFZ9Tw7vFD61PtTExLC" type="motProposal" subtype="förslag">
          <head xml:id="i-RvXfWSYaN4wcspHCrYMvvZ">
            Förslag till riksdagsbeslut
          </head>
          <list xml:id="i-JnEtTNFRv779D4YRvm54pk" style="ol">
            <item xml:id="i-JZ3VjcuYWu1NXuYwPyPgbZ">
              Riksdagen ställer sig bakom det som anförs i motionen om att
              en samordnande funktion för ekologisk produktion som regeringen
              har inrättat i stället bör ha till uppgift att se till hela jordbrukets
              hållbarhet och tillkännager detta för regeringen.
            </item>
            <item xml:id="i-MUNHwFqxSA37g6hbhjhgAX">
              Riksdagen ställer sig bakom det som anförs i motionen om inriktningen
              för hur målen för livsmedelsstrategin ska uppnås och tillkännager
              detta för regeringen.
            </item>
            <item xml:id="i-9C4TAvmSb15ufQtcw6n6GL">
              Riksdagen ställer sig bakom det som anförs i motionen om en redogörelse
              för hur målen för strategin ska mätas och hur måluppföljningen
              ska ske och tillkännager detta för regeringen.
            </item>
            <item xml:id="i-PXx2wuAoX1PyiAS5akdeye">
              Riksdagen ställer sig bakom det som anförs i motionen om vikten
              av en stärkt svensk livsmedelsförsörjning och tillkännager detta
              för regeringen.
            </item>
            <item xml:id="i-2oaJkVXdrjGJYTrsUMdsJs">
              Riksdagen ställer sig bakom det som anförs i motionen om att
              ge lämplig myndighet ett tydligare och samlat samordningsansvar
              för försörjningstrygghets­frågorna och tillkännager detta för
              regeringen.
            </item>
            <item xml:id="i-NQabfSJs8nYLYCdpTTbX4A">
              Riksdagen ställer sig bakom det som anförs i motionen om att
              stärka äganderätten inom jordbruket och tillkännager detta för
              regeringen.
            </item>
            <item xml:id="i-MEq7zCA1soDFohKGnFyPzJ">
              Riksdagen ställer sig bakom det som anförs i motionen om att
              tillsätta en äganderättsutredning och tillkännager detta för regeringen.
            </item>
            <item xml:id="i-3W3ZqFXrPzcFYXoLV8fBb7">
              Riksdagen ställer sig bakom det som anförs i motionen om att
              se över möjligheterna till ökad avtalsfrihet i arrendelagstiftningen
              och tillkännager detta för regeringen.
            </item>
            <item xml:id="i-E2ieeHr5NkAFyedwS3AiMh">
              Riksdagen ställer sig bakom det som anförs i motionen om att
              svenska mer långtgående särkrav för primär- och livsmedelsproduktionen
              med jämna mellanrum bör prövas och tillkännager detta för regeringen.
            </item>
            <item xml:id="i-15DTpvPmo3gkVuhuiuwhMR">
              Riksdagen ställer sig bakom det som anförs i motionen om att
              myndigheterna vid genomförandet av EU-direktiv eller tillämpningen
              av EU-förordningar ska genomföra dem på ett sätt som medger så
              goda konkurrensförutsättningar som möjligt och tillkännager detta
              för regeringen.
            </item>
            <item xml:id="i-Fxj8vcXUndfTpG6SXPL898">
              Riksdagen ställer sig bakom det som anförs i motionen om att
              ansvaret för att pröva ansökningar om tillstånd att sälja och
              använda växtskyddsmedel ska ligga på Statens jordbruksverk i stället
              för Kemikalieinspektionen och tillkännager detta för regeringen.
            </item>
            <item xml:id="i-Y8NHvuqqzuyqkWmUn8ZvK8">
              Riksdagen ställer sig bakom det som anförs i motionen om att
              Sverige i större utsträckning bör använda sig av ömsesidigt erkännande
              vid produktgodkännande för växtskyddsmedel och tillkännager detta
              för regeringen.
            </item>
            <item xml:id="i-X8U3AxnmiocCHXcAW8fbG2">
              Riksdagen ställer sig bakom det som anförs i motionen om att
              såväl regler som ersättningar för miljöskydd i större utsträckning
              bör kopplas till resultat i stället för åtgärder och tillkännager
              detta för regeringen.
            </item>
            <item xml:id="i-DCDAWLvGnG24kiaAwKVhmj">
              Riksdagen ställer sig bakom det som anförs i motionen om att
              såväl regler som ersättningar för djurskydd i större utsträckning
              bör kopplas till resultat i stället för åtgärder och tillkännager
              detta för regeringen.
            </item>
            <item xml:id="i-Gj2C4EuwWFwX7AivyrRHjS">
              Riksdagen ställer sig bakom det som anförs i motionen om att
              ge Livsmedelsverket i uppdrag att arbeta fram en ny policy för
              livsmedelskontroller och tillkännager detta för regeringen.
            </item>
            <item xml:id="i-33yi73bkYRZbAysyFyJmne">
              Riksdagen ställer sig bakom det som anförs i motionen om standardiserade
              kontrollsymboler i samband med livsmedelskontroll och tillkännager
              detta för regeringen.
            </item>
            <item xml:id="i-2MG8B2c5DDrAWJFow9MmSL">
              Riksdagen ställer sig bakom det som anförs i motionen om att
              livsmedelsföretag under vissa förutsättningar ska kunna byta livsmedelsinspektör
              och tillkännager detta för regeringen.
            </item>
            <item xml:id="i-UDr4ucRJaWuWD4Y5rjysvj">
              Riksdagen ställer sig bakom det som anförs i motionen om att
              mindre kommuner vid behov bör samverka med andra kommuner för
              att säkerställa relevant kompetens vid livsmedelskontroller och
              tillkännager detta för regeringen.
            </item>
            <item xml:id="i-Y2dGn6cEiNqYECCiWU8UoA">
              Riksdagen ställer sig bakom det som anförs i motionen om att
              se över möjligheterna att ge nystartade livsmedelsföretag dispens
              från vissa krav i uppstartsskedet och tillkännager detta för regeringen.
            </item>
            <item xml:id="i-2jZyX4jTPEXoDikMs9CVbQ">
              Riksdagen ställer sig bakom det som anförs i motionen om att
              Sverige bör vara drivande för att EU i större utsträckning ska
              prioritera frågan om livsmedels­bedrägerier och tillkännager detta
              för regeringen.
            </item>
            <item xml:id="i-3gPYSj3sQReXbvcYj6TvD8">
              Riksdagen ställer sig bakom det som anförs i motionen om att
              se över reglerna för byggande inom de areella näringarna och tillkännager
              detta för regeringen.
            </item>
            <item xml:id="i-KwunXcJcqEEskVAvZ4C7X6">
              Riksdagen ställer sig bakom det som anförs i motionen om att
              konsekvenserna av alla skärpta regler ska analyseras noga och
              att företag i primär- och livsmedels­produktionen alltid ska ges
              en rimlig tidsram för att ställa om sin verksamhet och tillkännager
              detta för regeringen.
            </item>
            <item xml:id="i-S1ajkM1ScSUJAySksxGoD7">
              Riksdagen ställer sig bakom det som anförs i motionen om att
              se över möjligheterna att förenkla reglerna för småskaliga och
              mobila slakterier och tillkännager detta för regeringen.
            </item>
            <item xml:id="i-BJAdsJNVLbEyyitoq3fghK">
              Riksdagen ställer sig bakom det som anförs i motionen om att
              säkerställa att jordbrukarstöden betalas ut i tid och tillkännager
              detta för regeringen.
            </item>
            <item xml:id="i-PZf51ck27VUCjoygiNFCcn">
              Riksdagen ställer sig bakom det som anförs i motionen om att
              verka för att upphäva exportförbudet för snus inom EU och tillkännager
              detta för regeringen.
            </item>
            <item xml:id="i-HiNTKm1bKD11WbgSEFyAjT">
              Riksdagen ställer sig bakom det som anförs i motionen om att
              uppmuntra till att vid offentlig upphandling ställa krav på gott
              djurskydd, god miljöhänsyn och låg antibiotikaanvändning och tillkännager
              detta för regeringen.
            </item>
            <item xml:id="i-Yc4X1gDA1V35RmM1R2XhxW">
              Riksdagen ställer sig bakom det som anförs i motionen om att
              stärka den tillämpade forskningen i hela livsmedelskedjan och
              tillkännager detta för regeringen.
            </item>
            <item xml:id="i-HN6bhBEetA2byZZWsgMyXQ">
              Riksdagen ställer sig bakom det som anförs i motionen om att
              ge SLU i uppdrag att se över hur livsmedelsutbildningar på universitetsnivå
              kan göras mer attraktiva och tillkännager detta för regeringen.
            </item>
            <item xml:id="i-Lsvs4u3oYDoh2LXk3P8oZX">
              Riksdagen ställer sig bakom det som anförs i motionen om en bred
              översyn av utbildningarna inom primär- och livsmedelsproduktionen
              samt viltvårdsutbildningarna i gymnasieskolan, yrkesvux och yrkeshögskolan
              och tillkännager detta för regeringen.
            </item>
            <item xml:id="i-M8C2wTbcc4Tb7QT6iZBNU8">
              Riksdagen ställer sig bakom det som anförs i motionen om en översyn
              av de regler som omfattar vetenskaplig utvärdering av ny teknik
              för primär- och livsmedels­produktionen, i syfte att ta fram lämpliga
              regelförenklingar, och tillkännager detta för regeringen.
            </item>
            <item xml:id="i-F5ZU4iqFWBd2StoTBm9VNw">
              Riksdagen ställer sig bakom det som anförs i motionen om att
              utlysningar av offentligt finansierad forskning som rör modern
              växtförädling i Sverige liksom i övriga EU ska utlysas och bedömas
              på vetenskapliga och teknikneutrala grunder och tillkännager detta
              för regeringen.
            </item>
            <item xml:id="i-MH4TK3rBZrG8U62n36NWmm">
              Riksdagen ställer sig bakom det som anförs i motionen om att
              överväga möjligheterna till ett svenskt växtförädlingsprogram
              och tillkännager detta för regeringen.
            </item>
            <item xml:id="i-7Z8AdfUnuPQn2wFHTETLS6">
              Riksdagen ställer sig bakom det som anförs i motionen om att
              överväga en översyn av den nationella lagstiftning som hanterar
              genteknik i syfte att modernisera och göra den mer teknikneutral
              och tillkännager detta för regeringen.
            </item>
          </list>
        </div>
        <div xml:id="i-FSMwmpe7nz7kMzmYL5guPN" type="motContent">
          <head xml:id="i-Vo9AzVdXPuenRXQndt5HDU" type="h1">
            Goda förutsättningar för jordbruk och livsmedelsproduktion
          </head>
          <p xml:id="i-Jj6AXaaGPsk8oF3BuKF7Rc">
            I vår plan för Sverige ska hela landets utvecklingskraft, tillväxtpotential
            och sysselsättningsmöjligheter tas till vara. Det ska ske på ett
            sätt som bidrar till hållbar utveckling – ekonomiskt, socialt
            och miljömässigt. Våra ursprungsnäringar – såsom jordbruk, fiske
            och animalieproduktion – kan i allra högsta grad bidra till detta.
            Eftersom ursprungsnäringarna är bundna till mark, jord och vatten
            är de bestående, oavsett vilka andra näringsgrenar som kommer
            och går, under förutsättning att näringsvillkoren är rimliga.
            De svenska lantbrukarna ska därför behandlas respektfullt, som
            företagare som förtjänar långsiktiga och rimliga spelregler och
            konkurrensvillkor.
          </p>
          <p xml:id="i-93YVZ8z7NfSnbfYzFHaBQv">
            Livsmedelskedjan är en basnäring – Sveriges fjärde största näring
            – med stor potential till högre förädling och som kan bidra till
            att hela Sveriges utvecklingskraft, tillväxtpotential och sysselsättningsmöjligheter
            tas till vara. Genom att öka den svenska livsmedelsproduktionen
            och dess förädlingsvärde och genom att stärka exporten skapas
            ekonomisk tillväxt och fler arbetstillfällen. I Sverige har vi,
            trots våra nordliga breddgrader, goda förutsättningar för växtodling
            och kan i delar av landet producera stora skördar per odlad yta,
            trots relativt låg användning av exempelvis växtskydds­medel och
            handelsgödsel. Svenskt kött och andra animalieprodukter är förstklassiga,
            bland annat tack vare vårt höga djurskydd, vår låga antibiotikaanvändning
            och stora miljö- och klimathänsyn. Svensk jordbruksproduktion
            är generellt sett miljövänlig. Det skulle vara bättre för miljön
            om en större andel av exempelvis det kött, de mejeri­produkter
            och de grödor som konsumeras i världen kom från svenska gårdar.
            Vi producerar idag i genomsnitt bara ungefär hälften av de livsmedel
            som konsumeras här i Sverige, trots våra goda förutsättningar.
          </p>
          <p xml:id="i-BrDAafPZqkWjUJ347fZiTg">
            Sverige har goda förutsättningar att på ett hållbart sätt öka
            livsmedelsproduktionen. Hållbarhetsfrågor handlar om balans mellan
            miljö, ekonomi och sociala frågor, men också om att väga lokala
            och globala aspekter. Eftersom svensk livsmedelsproduktion generellt
            sett är mer miljövänlig än alternativen innebär minskad svensk
            produktion ökad miljöbelastning globalt sett, eftersom varorna
            måste ersättas med produkter producerade med mindre strikta krav.
          </p>
          <p xml:id="i-K68rnSuvQfFWn7TQ45smiJ">
            För att öka livsmedelsproduktionen understryker vi vikten av
            att fokusera på hur de svenska livsmedelsproducenternas konkurrensvillkor
            kan förbättras. Förutsättningarna för primärledet och i förädlingsledet
            måste stärkas, genom möjligheter till ökad export, lättare regelbörda,
            förenklade kontroller och administration samt genom att uppmuntra
            fler konsumenter att välja högkvalitativ mat producerad under
            goda villkor. Många viktiga förslag finns i Konkurrenskraftsutredningen
            (SOU 2015:15).
          </p>
          <p xml:id="i-U331JP4A5rPHGjjAw9g4ky">
            Svensk livsmedelsexport är en framgångsrik exportgren, men utvecklingen
            har försämrats. Under 2017 ökade svensk livsmedelsexport med 1
            procent jämfört med 2016. Under 2017 uppgick livsmedelsexporten
            till närmare 84 miljarder kronor. Vi ser att potentialen för ökad
            export är betydande och är beredda att vända på varje sten för
            att bidra till det.
          </p>
          <p xml:id="i-9xPkjyE22tDXboFPJaYp4V">
            För att nå bättre konkurrenskraft inom livsmedelsproduktionen
            måste vi ta ett samlat grepp kring livsmedelsfrågorna ur flera
            perspektiv – som primärproducent, livsmedels­företag, handel och
            konsument samt stat, kommun och landsting. För Moderaterna är
            det viktigt att värna frihandel och öppna gränser; det tjänar
            Sverige på. Samtidigt måste vi arbeta för att bönder och livsmedelsföretag
            i Sverige i allt större utsträckning ska kunna verka under lika
            goda konkurrensförutsättningar som sina europeiska grannar.
          </p>
          <head xml:id="i-23eHbR9ZYvAw4es1TpYqNo" type="h2">
            Livsmedelsstrategin
          </head>
          <p xml:id="i-5PgqGAGbun6aZ8fVKpaYwp">
            I juni 2017 fattade riksdagen beslut om betänkandet En livsmedelsstrategi
            för Sverige (2016/17:MJU23). Riksdagsbeslutet omfattade ett övergripande
            mål samt tre strategiska mål för utvecklingen fram till 2030.
            När det gäller hur målen ska nås råder det dock fortfarande delade
            meningar.
          </p>
          <p xml:id="i-B24Ve5uUA7pYBsBcQifHF3">
            Livsmedelsstrategins övergripande mål fokuserar på konkurrenskraft
            och på att livsmedelsproduktionen ska öka, men tyvärr lever resten
            av dokumentet inte upp till de förväntningar som följer av ett
            så tydligt mål.
          </p>
          <p xml:id="i-K8p94NToJC5yg6PcyUCDZo">
            Varken livsmedelsstrategin i sig eller den handlingsplan som
            regeringen presenterat innebär några större konkreta förändringar,
            och de måste därför omgående följas av skarpa åtgärder som stärker
            konkurrenskraften. Det finns förslag i rätt riktning i strategin,
            huvudsakligen från den av alliansregeringen tillsatta Konkurrenskrafts­tredningen
            (SOU 2015:15), men sedan utredningen presenterades har svensk
            livsmedels­produktion förlorat två år då ingenting har hänt för
            att stärka konkurrenskraften. Det räcker inte att prata om konkurrenskraft;
            det krävs politisk handling också. Moderaterna har en rad förslag
            på åtgärder för att nå livsmedelsstrategins övergripande och strate­giska
            mål.
          </p>
          <p xml:id="i-KevDgLr6MhrWUhY1Wj4i14">
            För att stärka konkurrenskraften i livsmedelskedjan är det enskilt
            viktigaste att sänka kostnader som är högre i Sverige än i jämförbara
            konkurrentländer. Det handlar dels om direkta kostnader i form
            av skatter och avgifter, dels om indirekta kostnader genom regelkrångel,
            administration och kostsamma särkrav. Regeringens livsmedelsstrategi
            och handlingsplan ekar tomma på sådana åtgärder och fokuserar
            i stället på nya utredningar och offentligt styrda åtgärder.
          </p>
          <head xml:id="i-QrqxKqXRN3myU3uiyXFCfg" type="h3">
            Genomförande
          </head>
          <p xml:id="i-HokrT7NsuQ8JUfbD1X7QGn">
            Moderaterna anser att livsmedelsstrategin måste genomföras i
            samverkan mellan berörda aktörer. Det är viktigt med dialog och
            samarbete och att det finns en kontinuitet i arbetet. Därtill
            är det viktigt att lagstiftaren är lyhörd för olika inspel och
            alltid väger nya eller förändrade åtgärder mot hur de påverkar
            jordbruket och livsmedelsindustrin.
          </p>
          <head xml:id="i-MVXKfcT32HCUs3SoYzDthx" type="h3">
            Uppföljning
          </head>
          <p xml:id="i-JBbyZ8rKKrj6Spe7WBbytc">
            Arbetet med livsmedelsstrategin måste följas upp kontinuerligt.
            En årlig resultatredo­visning görs rimligen i budgetpropositionen.
            Utöver det är det nödvändigt att en mer utförlig extern utvärdering
            görs med jämna mellanrum. Ett rimligt intervall för en sådan utvärdering
            kan exempelvis vara en gång per mandatperiod. En av dessa bör
            ha karaktären av en mer omfattande halvtidsutvärdering, för att
            viktiga reformer ska kunna genomföras i tid för att målen ska
            kunna nås till 2030. Med startår 2018 och slutår 2030 bör en sådan
            halvtidsutvärdering göras ungefär 2024.
          </p>
          <head xml:id="i-PNfRwVauc1zZ8erP2AsZeQ" type="h2">
            Ökad försörjningstrygghet
          </head>
          <p xml:id="i-5oyi4xTzpeJyFVYhEZBVGf">
            Säkerhetsläget har försämrats i vår omvärld under en rad år och
            till följd av händelser utom vår kontroll. Det gör att det har
            blivit nödvändigt med ett ökat fokus på exempelvis försvars- och
            säkerhetsfrågor. Som ett led i den diskussionen följer också frågor
            som rör vår beredskap, exempelvis avseende livsmedelsförsörjningen.
            Det är bekymmersamt att den svenska konkurrenskraften har urholkats
            så mycket att bara ungefär varannan portion faktiskt produceras
            i Sverige.
          </p>
          <p xml:id="i-YCSBUuN4AvWPF2vcTE3xUz">
            Den svenska livsmedelsförsörjningen är i dag till stor del beroende
            av importerade livsmedel. I händelse av begränsningar eller avbrott
            i importen finns stor risk för att vissa livsmedel relativt snabbt
            blir en bristvara. Ur det perspektivet är ökad livsmedels­produktion
            viktigt, eftersom det innebär minskad sårbarhet. Det är viktigt
            att under­stryka att det inte är ett problem med ökande export
            i nuläget, eftersom all ökad produktion – även den som exporteras
            – innebär minskad sårbarhet i händelse av kris. Om en bristsituation
            skulle uppstå kan produkter som annars skulle ha exporterats i
            stället användas i Sverige.
          </p>
          <p xml:id="i-K4staCkEkqTUxRWUywCGPn">
            Livsmedelsförsörjningen är också beroende av fungerande transporter.
            Även vårt beroende av import av fossila drivmedel innebär i det
            perspektivet ökad sårbarhet. Såväl skogen som jordbruket kan dock
            bidra till en produktion av biodrivmedel där förutsätt­ningarna
            för expansion är goda i Sverige. Det innebär också en möjlighet
            till fler jobb. Vi behöver därför säkerställa långsiktiga spelregler
            för biodrivmedel, till nytta både för klimatet och för vårt oberoende.
          </p>
          <p xml:id="i-TUmKcK58GWZLSyKcRESDdq">
            Vidare saknas det idag samlat ansvar för och en överblick av
            vad som händer med livsmedelsförsörjningen i händelse av en allvarlig
            kris. Moderaterna anser därför att det behövs ett tydligare och
            samlat samordningsansvar när det gäller försörjnings­trygghetsfrågorna,
            avseende exempelvis livsmedel och drivmedel, och att regeringen
            bör ge ett sådant uppdrag till lämplig myndighet.
          </p>
          <head xml:id="i-MEum2XzAEm4EyhrWC6Pw16" type="h2">
            En hållbar livsmedelsproduktion
          </head>
          <p xml:id="i-HPRNQyyoSi1Kj37xZq7UEd">
            Hållbarhet handlar om att sträva efter balans mellan miljöhänsyn,
            ekonomi och sociala frågor. Ensidigt fokus på endera delen riskerar
            att skapa problem på både kort och lång sikt. Vi ska därför värna
            om fortsatt god miljöhänsyn och goda produktionsvillkor i svensk
            livsmedelsproduktion på ett sätt som säkerställer att produktionen
            även fortsättningsvis är konkurrenskraftig. Det är bra för miljön
            och leder dessutom till tillväxt och arbetstillfällen.
          </p>
          <p xml:id="i-9Pv6eS8P8soxviXwSLFPcU">
            Den svenska livsmedelsproduktionen är genom både regelkrav och
            producenternas grundläggande inställning miljövänlig. Samtidigt
            riskerar alltför långtgående miljökrav att leda till att svensk
            produktion blir för dyr och därmed riskerar att slås ut. Det innebär
            att produkterna i stället produceras någon annanstans, och eftersom
            svensk livsmedels­produktion är världsledande sett till miljöhänsyn
            innebär det att miljöpåverkan ökar. Det betyder att ett ensidigt
            fokus på att skärpa svenska miljökrav kan vara sämre för miljön
            globalt. Vi behöver därför mer helhetssyn i tillämpningen.
          </p>
          <p xml:id="i-H11fBPkgCyjXZRDpZFf4G3">
            Av detta skäl, men också eftersom miljöpåverkan tenderar att
            röra sig över nations­gränserna, anser vi att det viktigaste miljöarbetet
            – och det som har förutsättningar att ge bäst resultat – handlar
            om att försöka nå internationella överenskommelser. Miljökrav
            som exempelvis gäller inom hela EU har effekt på 12 miljoner jordbrukare,
            medan svenska krav endast påverkar 64 000 jordbrukare.
          </p>
          <p xml:id="i-C33fLR5kNdUb4ACkPEGyLy">
            Regeringen lyfter upp inriktningsmål för ekologisk konsumtion
            och produktion som prioriterade delar i handlingsplanen. Det anser
            vi är dåligt av flera skäl. Principiellt anser vi att det är konsumenternas
            efterfrågan och inte politiska beslut som ska styra produktionen.
            Detta är också innebörden av ett tillkännagivande till regeringen
            från riksdagen (bet. 2016/17:MJU23).
          </p>
          <p xml:id="i-VaC92cPLfHMbZXbsBJvyDm">
            Enligt vår mening blir uppdelningen mellan ekologisk och konventionell
            produktion irrelevant. Svensk konventionell livsmedelsproduktion
            är redan i dag mycket långt framme på miljöområdet, och med ny
            teknik blir den successivt ännu bättre. Vi ställer oss därför
            tveksamma till att politiskt försöka styra mer produktion mot
            ekologisk, som oftast innebär lägre volymer till högre kostnad.
            Moderaterna anser att Sverige ska sträva efter ett resurseffektivt
            jordbruk.
          </p>
          <p xml:id="i-S66vk5gus7myMx2UbVsdhv">
            Ett problem med ekologisk produktion är just att volymerna generellt
            sett är lägre. Det innebär att en ökad andel ekologisk produktion
            medför minskad svensk produktion totalt, vilket strider mot de
            övergripande målen för livsmedelsstrategin.
          </p>
          <p xml:id="i-CbdH6FdQuxA5BsagLqDAP2">
            Det vore bättre för miljön om en större del av den globala livsmedelskonsumtionen
            kom från svenska förhållanden, eftersom den då tränger undan annan
            livsmedelsproduktion som är sämre för miljön. Men med ökad ekologisk
            produktion går utvecklingen i stället åt motsatt håll. Sverige
            producerar i så fall lägre volymer och tar inte ansvar för en
            hållbar global livsmedelsproduktion, eftersom miljöpåverkan globalt
            sett då ökar.
          </p>
          <p xml:id="i-JGZ6Aw7pYBAQ5Ut7j3jF5y">
            Lägre svenska produktionsvolymer innebär dessutom att importen
            ökar. Eftersom importerade varor generellt sett har större miljöpåverkan
            än svenskproducerade innebär det att Sverige bryter mot det av
            riksdagen beslutade generationsmålet, som säger att vi inte ska
            exportera vår miljöpåverkan.
          </p>
          <p xml:id="i-EELe6CH5tDv2MuxH7ZePTp">
            Moderaterna anser att den samordnande funktion för ekologisk
            produktion som regeringen har inrättat i stället borde ha till
            uppgift att se till hela jordbrukets hållbarhet på vetenskapliga
            grunder, inte till konsumtionstrender och ideologi eller inriktas
            mot en specifik produktionsform. Vi anser inte heller att det
            finns någon rimlig grund för att upprätta politiskt beslutade
            mål för exempelvis ekologiska livsmedel. Det är upp till marknaden,
            inte politiken, att tillgodose konsumenternas önskemål i detta
            avseende. Moderaterna anser att stödet till ekologisk produktion
            successivt bör fasas ut och ersättas av insatser för förbättrad
            hållbarhet i hela livsmedelsproduktionen.
          </p>
          <head xml:id="i-RPwJjndRZair9WqHmHuEPC" type="h2">
            Påverkan på miljö och klimat
          </head>
          <p xml:id="i-M6bN8X5DhQqBCMfeZM5uCW">
            För att möta de globala klimatförändringarna och miljöutmaningarna
            måste varje del av samhället bära sin del av bördan, så även livsmedelsproduktionen.
            Det krävs därför att vi kontinuerligt arbetar med att effektivisera
            produktionen. Svenskt jordbruk ligger redan i framkant, och livsmedel
            från Sverige har generellt sett lägre miljöpåverkan än livsmedel
            från andra länder. Det är därför viktigt att svensk livsmedelsproduktion
            ges förutsättningar att öka för att på så sätt minska den globala
            livsmedelsproduktionens miljöpåverkan.
          </p>
          <p xml:id="i-VpbyXQTWMwt9mn5dwCBtTQ">
            Jordbruket klassas idag som miljöfarlig verksamhet, enligt miljöbalken.
            Jordbruk, liksom i stort sett all mänsklig verksamhet, innebär
            påverkan på miljön, men påverkan kan vara både positiv och negativ,
            och jordbruket är dessutom livsnödvändigt. Moderaterna anser därför
            att det vore rimligare att benämna jordbruket som miljö­påverkande
            istället för miljöfarligt.
          </p>
          <head xml:id="i-JxoZkh4GNfe5AK1by3vjdB" type="h2">
            Agenda 2030
          </head>
          <p xml:id="i-Vd6aJFcbi3i8dWvAt2RKbU">
            Den svenska livsmedelskedjan kan bidra till att uppnå FN:s globala
            Agenda 2030-mål, och detta bör vara en målsättning för alla delar
            i kedjan. Det är en möjlighet för Sverige som matnation och med
            livsmedel som präglas av hög kvalitet, säkerhet, djurskydd och
            miljöhänsyn att exportera produkter och kunskap till andra länder.
          </p>
          <p xml:id="i-MrJSgY11ZQfwRvFbV8M7CQ">
            Svenska livsmedel kan bidra till att trygga den inhemska livsmedelsförsörjningen
            liksom den globala. Med forskning och förädling kan vi utveckla
            och exportera näringstäta produkter och råvaror som går att odla
            i områden med sämre odlingsmark och som kräver mindre resurser,
            såsom vatten. Forskning och förädling bör vara riktade mot att
            möta framtidens behov av innovationer från lokal till global nivå,
            liksom att möta konsumenternas efterfrågan.
          </p>
          <head xml:id="i-E98PkbbSqHjw2iukBikXoY" type="h1">
            Jordbrukets och livsmedelsproduktionens grundförutsättningar
          </head>
          <head xml:id="i-J8FGFreRPBqdZJ8uo3vhW2" type="h2">
            Äganderätten
          </head>
          <p xml:id="i-2Lc1Re4DyRbuVKC9CUyn5S">
            Grundläggande för all lantbruksproduktion är äganderätten. Äganderätten
            är en mänsklig rättighet, som skyddas av både regeringsformen
            och Europakonventionen. Äganderätten och rätten att bruka den
            mark man äger riskerar nu att urholkas, men historiskt sett har
            svenska lantbrukare haft goda möjligheter att driva och utveckla
            sin verksamhet. Vi moderater vill att de svenska lantbrukarnas
            konkurrensförutsättningar ska stärkas, och därför är det viktigt
            att värna äganderätten.
          </p>
          <p xml:id="i-it7sqj2fkba1WVMb3LRvi">
            Tyvärr har dock äganderättens omfattning och innebörd blivit
            föremål för diskussion under senare tid. Vi anser därför att det
            finns skäl att arbeta för att återupprätta och stärka äganderätten.
            I ett antal uppmärksammade fall har markägare lidit skada som
            resultat av enskilda individers agerande. Framförallt rör det
            sig om fall i vilka allemansrätten har använts som förevändning
            för verksamheter som knappast kan anses falla inom ramarna för
            vad allemansrätten är ämnad för. Bland annat har större grupper
            slagit läger, uppfört sig hotfullt mot markägaren och smutsat
            ner. Andra har gjort icke efterfrågade inventeringar på annans
            mark och i ytterligare något fall har organisationer uppehållit
            sig på annans mark nattetid i syfte att störa en skyddsjakt. En
            stor risk med den typen av beteende är att tilltron till allemansrätten
            undermineras och att markägare vidtar åtgärder för att försvåra
            för det rörliga friluftslivet. Allemansrätten är för viktig för
            att tillåtas lakas ur. Vi anser därför att det finns skäl att
            stärka äganderätten.
          </p>
          <p xml:id="i-YQ7Lpym8ifVF9jKBBLt9ez">
            Ett stort problem för många som föder upp djur är brott från
            djurrättsaktivister. Dessa aktivister har, på ideologisk grund,
            bestämt sig för att djuruppfödare agerar fel, trots att de svenska
            djuruppfödarna lyder under en av de hårdaste djurskyddslagarna
            i världen. Djurrättsaktivister använder sig ofta av olika former
            av brott, mot både egendom och person, för att få uppmärksamhet
            för sina ståndpunkter. Förutom att detta leder till stora kostnader
            för många som verkar inom olika delar av animalieproduk­tionen
            och pälsproduktionen orsakar oron för aktivisternas brott att
            allt fler blir tveksamma till att fortsätta med sin verksamhet.
            Även forskare som genomför djurförsök utsätts för brott av djurrättsaktivister,
            trots att dessa djurförsök genomförs först efter en noggrann kontroll
            från samhället via de djurförsöksetiska nämnder som godkänner
            försöken. Utöver de ekonomiska skadorna för djuruppfödarna riskerar
            dessa angrepp även att försena angelägen forskning om olika allvarliga
            sjukdomar. Justitie­utskottet riktade 2014 (2014/15:JuU1) ett
            tillkännagivande till regeringen om att rättsväsendet måste prioritera
            arbetet mot denna brottslighet i betydligt högre grad än vad som
            gjordes då samt överväga vilka möjligheter som finns att erbjuda
            ett bättre skydd för dem som utsätts för hot, skadegörelse och
            annan typ av brottslighet av djurrättsaktivister. Regeringen har
            hittills inte agerat och det är inte acceptabelt.
          </p>
          <head xml:id="i-C32jvXp4Z4b22mvMHu2wnH" type="h2">
            Systematisk stöld
          </head>
          <p xml:id="i-Nu5Z244FpSmpZssaV3Um7E">
            Ett problem som särskilt, men inte enbart, drabbar de gröna näringarna
            är de omfattande drivmedels-, maskin- och redskapsstölder som
            sker. Ett av problemen har varit att de enskilda stölderna i sig
            ofta anses vara ringa, vilket innebär att de aktuella straffsatserna
            är låga och att polisen inte alltid har prioriterat brotten. När
            man summerar de enskilda stölderna blir dock bilden en annan.
            Det blir då tydligt att det finns en systematik i tillvägagångssättet
            och att de sammanlagda beloppen kan vara betydande.
          </p>
          <p xml:id="i-NkMaYAMxwSckPo6RismxVa">
            Riksdagen har tidigare riktat ett tillkännagivande till regeringen
            i syfte att införa en ny brottsrubricering: systematisk stöld
            (2015/16:JuU18), i syfte att komma till rätta med den här problematiken.
            Det är angeläget att regeringen nu påskyndar detta arbete. Det
            är också av stor vikt att samarbetet inom EU för att finna och
            återgälda stöldgodset stärks eftersom stöldgodset, ofta på mycket
            kort tid, lämnar landet.
          </p>
          <head xml:id="i-UkCEotKWCxg9mL6uAvZGR8" type="h2">
            Tillsätt en äganderättsutredning
          </head>
          <p xml:id="i-F91mx83K34Ad1goQRkMpuo">
            Äganderätten är ett grundfundament för de gröna näringarna. Äganderätten
            och förvaltarskapstanken – att man vårdar och förvaltar det man
            äger till nytta även för kommande generationer – är också viktiga
            fundament i den moderata ideologin och bärande delar av marknadsekonomin.
          </p>
          <p xml:id="i-87PMj2nA5e8Ygf9tYi48Je">
            Många markägare och företagare inom de gröna näringarna ger i
            växande omfatt­ning uttryck för oro över att äganderätten håller
            på att urholkas – ofta genom små steg och åtgärder som var för
            sig inte alltid uppfattas som särskilt dramatiska men som sammantaget
            innebär kraftiga inskränkningar. Äganderätten befinner sig på
            ett sluttande plan som nu lutar allt kraftigare. Det kan handla
            om allt från biotopskydd eller andra begränsningar av nyttjanderätten
            till att bedömningar och hantering av tjänstemän på ansvariga
            myndigheter uppfattas som orimliga och obalanserade.
          </p>
          <p xml:id="i-RS5gCqfapuCbKPpbzExTbA">
            I syfte att belysa situationen och föreslå lämpliga förändringar
            vill Moderaterna att regeringen tillsätter en äganderättsutredning.
            Utredningen bör undersöka statusen för äganderätten i Sverige,
            med särskilt fokus på de gröna näringarna. En historisk tillbakablick
            bör göras, och utvecklingen och förändringar som påverkat äganderätten
            över tid bör belysas. Komparativa studier över situationen och
            utvecklingen i Sverige jämfört med andra västländer bör genomföras.
            Utredningen ska identifiera problem och brister med nuvarande
            ordning samt föreslå förändringar i syfte att stärka äganderätten.
          </p>
          <head xml:id="i-BthHvkGgBsEsNDr6sgj5qB" type="h2">
            Skydd av natur
          </head>
          <p xml:id="i-4gg5tZyXXMHnyn57iRKfNu">
            Områden med höga naturvärden som bedöms som särskilt skyddsvärda
            måste självfallet åtnjuta ett lagstadgat skydd. Samtidigt är det
            viktigt att markägare som tvingas avstå sin mark ges marknadsmässig
            ersättning för den. Därför måste vi vara noggranna med vilken
            natur som avsätts för skydd. Det finns flera fall där markägare
            har stoppats från att bruka sin mark utan att något formellt skydd
            har funnits. Detta är förstås oaccepta­belt.
          </p>
          <p xml:id="i-FXbp6b8Xs7XwbE8fLC6qvq">
            För att säkerställa trovärdigheten och integriteten för skyddet
            av natur så måste det finnas skillnad mellan formellt skydd och
            mark som i övrigt är skyddad från brukande. En ordning som bygger
            på godtycklighet är inte acceptabel. Därför bör den landsom­fattande
            nyckelbiotopsinventeringen pausas till dess att man har sett över
            metoden och konsekvenserna för enskilda skogsägare. Vidare bör
            det vara möjligt att ompröva skydd av natur; det är inte säkert
            att områden som bedömdes som skyddsvärda för en tid sedan fortfarande
            besitter dessa naturvärden.
          </p>
          <head xml:id="i-TBDju2F678AJX3sS1X5KWf" type="h2">
            Strukturrationalisering
          </head>
          <p xml:id="i-UQS2VjZbRj43mqyyN9QAha">
            För att de svenska lantbruken ska stärkas i den internationella
            konkurrensen krävs bättre lönsamhet. Konkurrenskraftsutredningen
            (SOU 2015:15) har funnit att större jordbruks­företag generellt
            sett är mer lönsamma än de småskaliga jordbruken. Till stor del
            beror det på att de större företagen har högre produktivitet tack
            vare stordriftsfördelar. Utvecklingen har också under en längre
            tid varit sådan att lantbrukandet går mot färre, men större, enheter.
            Det är på sikt troligt att de stora enheterna kommer att växa
            och att de mindre enheterna kommer att bli färre. Samtidigt som
            det ur produktivitetshänseende kan vara positivt behöver de mindre
            enheternas olika viktiga funktioner bejakas. Även de mindre lantbruksenheterna
            behöver stärkas.
          </p>
          <p xml:id="i-VzfbR91rDWcEbeXivXaVcY">
            Enligt Konkurrenskraftsutredningen drivs strukturomvandlingen
            bland annat av ny teknik, ökad kompetens, nya regelverk, utveckling
            av marknaderna samt av kostnaderna för arbetskraft. Det vore bra
            om fler, även mindre, lantbruk hade möjlighet att tillgodo­göra
            sig och anpassa sig till dessa förändringar i relevant omfattning.
            Vad som kan göras från politiskt håll är främst att på olika sätt
            bidra till bättre kompetens i lantbruket, ge tillgång till fler
            marknader att konkurrera på samt bidra till bättre förutsättningar
            för företagande generellt.
          </p>
          <head xml:id="i-JYgnEoH6UakQTdMoiQaPzq" type="h2">
            Förändringar av jordförvärvslagen
          </head>
          <p xml:id="i-LRYEKY3k2vGGXPB2JyprLd">
            Konkurrenskraftsutredningen lyfter fram behovet av att göra en
            översyn av jordför­värvslagen. Nuvarande lagstiftning innebär
            en rad fördelar för att säkerställa möjligheten att bedriva även
            småskalig verksamhet, bidra till en levande och aktiv landsbygd
            och skapa ett brett engagemang i de gröna näringarna. Moderaterna
            anser att detta är viktigt att värna och är därför tveksamma till
            att göra stora förändringar av lagen. Samtidigt finns det vissa
            problem med nuvarande regelverk som det vore önskvärt att försöka
            komma åt, exempelvis kopplat till generationsskiften eller det
            faktum att bolagsförbudet innebär att den personliga ekonomin
            i praktiken blandas med verksamhetens. Moderaterna anser därför
            att det är rimligt att en utredning görs i syfte att undersöka
            om det går att hitta förbättringsmöjligheter. Regeringen har gett
            Sveriges lantbruksuniversitet (SLU) i uppdrag att genomföra en
            sådan utredning. Det är viktigt att konsekvenser av eventuella
            förändringar och möjligheten att motverka negativa sådana noggrant
            klargörs. Först när en ordentlig utredning finns är det möjligt
            att ta ställning till eventuella förändringar.
          </p>
          <head xml:id="i-wfgYn6J5bwWPiCaqpJfn3" type="h2">
            Översyn av arrendelagstiftningen
          </head>
          <p xml:id="i-UBmSCasmySTvmEGT8Shsgi">
            En stor del av den svenska jordbruksmarken, enligt Konkurrenskraftsutredningen
            (SOU 2015:15) mellan 30 och 40 procent, brukas under arrendeavtal.
            Möjligheten att arrendera mark eller att arrendera ut mark är
            viktig för det svenska jordbrukets funktion och produktivitet.
            Dessvärre är arrendelagstiftningen till delar föråldrad. Det har
            gjort att ettåriga sidoarrenden, till vilka besittningsskydd för
            arrendatorn saknas, har blivit fler till antalet. Till stor del
            beror det på att markägarna inte gärna vill riskera att förlora
            rådigheten över den egna marken och vill undvika att komma i konflikt
            med arrendatorer. Samtidigt förlängs en stor andel av dessa ettåriga
            arrendeavtal. För att komma ifrån den situationen föreslog Arrendeutredningen
            (SOU 2014:32) att även ettåriga sidoarrenden ska omfattas av ett
            mått av besittningsrätt. Det skulle kunna bidra till att stärka
            långsiktigheten i de arrendeavtal som upprättas, men låser samtidigt
            fast det svenska jordbruket i en föråldrad struktur för ägande
            och brukande. I många fall har både arrendator och markägare intresse
            av att skapa mer långsiktighet för att kunna nyttja marken mer
            effektivt.
          </p>
          <p xml:id="i-6x8PeiBUCrKTkjBg3DkaHb">
            Om det svenska lantbruket och livsmedelsproduktionen ska stärkas
            behöver reglerna för arrenden istället mjukas upp och bli mer
            rimliga i förhållande till den strukturra­tionalisering som nu
            sker i lantbruket, både i Sverige och internationellt. I grannländer
            som Danmark, Tyskland och England råder större avtalsfrihet vad
            avser jordbruks­arrenden. Det finns skäl till bättre marknadsanpassning
            av och ett större mått av flexibilitet i de svenska arrendereglerna.
            Vi föreslår därför att upp till femåriga avtal för sidoarrenden
            utan bostadshus som upprättas från 2020 och framåt ska omfattas
            av avtalsfrihet avseende besittningsskydd och arrendeavgift. På
            sikt kan arrendelagstiftningen i stort behöva ses över och kompletteras
            med ett större mått av avtalsfrihet.
          </p>
          <head xml:id="i-9k5mAuC9phsL1PxTAwFkh1" type="h1">
            Stärkt konkurrenskraft genom sänkta kostnader
          </head>
          <p xml:id="i-B8oKEkcHzeKGqHrgMYrBDK">
            De svenska skatterna och andra kostnader orsakade av politiska
            beslut är höga i jämförelse med våra konkurrentländer och är en
            viktig orsak till försämrad konkurrenskraft. Moderaterna anser
            att det är nödvändigt att minska den totala skatte- och kostnadsbördan
            i hela livsmedelskedjan om konkurrenskraften ska kunna stärkas.
          </p>
          <head xml:id="i-HNYmCCNH8WeKthxh7SJHhy" type="h2">
            Arbetskraftskostnader
          </head>
          <p xml:id="i-WWmDEDcd6xUfvJL6tMySQB">
            Enligt Konkurrenskraftsutredningen är den svenska arbetskraftskostnaden
            för anställda i jordbruket den näst högsta i EU. Det är en konkurrenshämmande
            faktor.
          </p>
          <p xml:id="i-7eDkZWJdkrES1eVUkKBku7">
            Många arbetstillfällen i lantbruket är säsongsbetonade och därför
            behöver nya, mer flexibla anställningsformer utvecklas. Genom
            att göra det billigare att anställa skulle fler lantbrukare ha
            råd att ta in säsongsarbetare. Sänkt skatt på låga inkomster behövs
            för att lantbruket ska kunna ta in den personal som behövs under
            arbetsintensiva perioder. Detta skulle också kunna bidra till
            att fler unga och nyanlända får ett första jobb. Det kan till
            exempel omfatta att asylsökande redan vid första kontakten med
            Migrations­verket anmäler sitt intresse för jobb, för enklare
            matchning lokalt. Vidare kommer det alliansgemensamma förslaget
            om inträdesjobb att ytterligare förenkla för unga utan gymnasieexamen
            samt nyanlända att komma i jobb. Genom att slopa arbetsgivar­avgiften
            och genom möjlighet att lära sig arbetet på jobbet gör vi det
            billigare att anställa.
          </p>
          <head xml:id="i-S5QDMAbjhVnU9Q3XUDBsUk" type="h2">
            Skatter
          </head>
          <p xml:id="i-BsJkcuWGMEwuw7j8yQk79B">
            Moderaterna anser att effekterna på svenska företags konkurrenskraft
            alltid måste beaktas när nya skatter och andra ekonomiska styrmedel
            ska införas eller befintliga ska förändras.
          </p>
          <p xml:id="i-4P8YN1z44faLgWY9cH8nFC">
            Skatter på för livsmedelssektorn nödvändiga insatsvaror, såsom
            diesel och handelsgödsel, hämmar sektorns konkurrenskraft. Moderaterna
            står fast vid att skatt på handelsgödsel inte ska införas, eftersom
            den inte har en miljöstyrande effekt, och sannolikt minskar användningen
            av handelsgödsel endast marginellt eftersom alternativen är så
            mycket mindre effektiva – det blir enbart en kostnad och en konkurrensnackdel
            för jordbruket och livsmedelssektorn.
          </p>
          <p xml:id="i-8Yqj8njm4sCgiZqsAFd9Pu">
            För att det svenska lantbruket och den svenska livsmedelsindustrin
            ska kunna stå sig i den internationella konkurrensen krävs att
            kostnaderna för livsmedelsproduktionen samt dess nödvändiga transporter
            minskar. Kostnaderna för drivmedel är en stor nackdel jämfört
            med våra konkurrentländer, till stor del beroende på högre skatter.
            Regeringen har valt att genomdriva en överindexering av drivmedelsskatterna.
            Det försämrar konkurrenskraften ytterligare. Moderaterna vill
            sänka koldioxidskatten på diesel som används i jordbruket och
            säger nej till regeringens överindexering av drivmedelsskatterna.
          </p>
          <p xml:id="i-TfhoBRx5usk69VEzrYnP5H">
            Regeringen har för avsikt att införa en skatt på avstånd för
            lastbilstransporter, en kilometerskatt. Sverige är ett stort land
            i Europas utkant, och avstånden är redan i dag en konkurrensnackdel
            för det svenska näringslivet i allmänhet och för de areella näringarna
            i synnerhet. Att införa en kilometerskatt vore förödande för livsmedels­sektorn
            och landsbygden. Moderaterna tar kraftigt avstånd från införandet
            av en kilometerskatt. Vi menar att utmaningen med att få ned de
            klimatskadliga utsläppen från transportsektorn bättre löses genom
            ny teknik, exempelvis utökad elektrifiering av transportsektorn
            och inblandning av mer biodrivmedel i bränslemixen, vilket dessutom
            innebär ytterligare utvecklingsmöjligheter för både jordbruks-
            och skogsnäringen. Att dessutom införa en skatt på avstånd gynnar
            inte klimatet då det skulle belasta även de mest miljövänliga
            motorerna.
          </p>
          <p xml:id="i-4nUcoVZWfn5Mgd93qJvZXy">
            Punktskatter på enskilda livsmedel, såsom kött och socker, har
            vid flera tillfällen aktualiserats i debatten. Moderaterna står
            fast vid att vi är emot denna typ av beskattning av flera skäl.
            Vi tycker att det är principiellt tveksamt att politiskt styra
            konsumtion på det viset, även om det finns vissa undantag där
            det kan vara befogat. Erfarenheter från andra länder visar att
            det är osäkert huruvida punktskatter bidrar till minskad konsumtion
            av exempelvis kött eller socker. Det finns dock en uppenbar risk
            att en särskild beskattning av vissa livsmedel främst skulle slå
            mot svenskproducerade produkter, som ofta är premiumprodukter
            i det övre prissegmentet, och därmed ytterligare försämra det
            svenska jordbrukets och den svenska livsmedelsproduktionens konkurrenskraft.
          </p>
          <head xml:id="i-4A8vQRTbLyyDRqUcv8tuhc" type="h1">
            Regelverk för stärkt konkurrenskraft
          </head>
          <p xml:id="i-QvptxCPatCU8p1QqhAHpmP">
            Utgångspunkten måste vara att regler som berör företagen i livsmedelskedjan
            ska vara utformade på ett sätt som stärker och inte försvagar
            företagens konkurrenskraft. Regelverken, både på EU-nivå och på
            nationell nivå, bör dessutom vara långsiktiga för att företagen
            ska ha rimliga förutsättningar att anpassa sig till dem. Tyvärr
            ser det inte alltid ut så idag.
          </p>
          <p xml:id="i-LbBbbbSNBUYpPg9YbbVskg">
            Det finns ett omfattande behov av att lätta på regelbördan för
            svenska jordbrukare och livsmedelsföretag. Moderaterna har ett
            stort antal förslag till förändringar som vi anser att regeringen
            ska ta fasta på framöver.
          </p>
          <head xml:id="i-MCd1MrSAGgi9Sm7EZFhvNN" type="h2">
            Resultatstyrning framför åtgärdsstyrning i miljö- och djurskyddet
          </head>
          <p xml:id="i-GNfToVJCX3YBtGhqRrFqEc">
            Förutsättningarna för verksamheter kan skilja sig åt beroende
            på en rad olika faktorer, exempelvis beroende på var i landet
            man befinner sig. Åtgärder kan också ge olika resultat, beroende
            på de förutsättningar som råder i enskilda fall. Syftet med regelverk
            måste vara att uppnå vissa önskade resultat, men vilka åtgärder
            som används för att nå resultaten borde vara av underordnad betydelse,
            inom vissa ramar. Moderaterna anser därför att det är angeläget
            att i större utsträckning utforma regelverk som tar sikte på önskade
            resultat snarare än på detaljreglering av åtgärder.
          </p>
          <p xml:id="i-9JjzZDDNxfW8CnPL2WLJCG">
            Syftet och målet med svensk djurskyddslagstiftning bör vara att
            djuren ska må bra och leva hälsosamt. Detta syfte kan dock uppnås
            på olika sätt. Vi vill därför se mer av resultatstyrda regler
            som säkerställer djurskyddet, men vägen dit kan variera. Som exempel
            kan nämnas att Jordbruksverket moderniserade reglerna avseende
            beteskravet under våren 2016, för att öka flexibiliteten. Vi välkomnar
            det, samtidigt som det är angeläget att resultaten av förändringen
            följs upp. För att stärka den svenska animalieproduktionen är
            vi beredda att när det specifikt gäller beteskravet på sikt överväga
            andra modeller, exempelvis ekonomiska incitament. Dagens miljöersättningar
            baseras i stor utsträckning på vilken åtgärd som utförs, snarare
            än det resultat som uppnås. Det leder ibland till att ändamålsenliga
            åtgärder inte genomförs, eller – ännu värre – att ineffektiva
            åtgärder genomförs, med följden att nationella miljömål motverkas,
            vilket har konstaterats i olika studier. Som exempel kan nämnas
            problemet med näringsläckage, där bevisat ineffektiva åtgärder
            ofta används, till följd av regelverken. Det vore bättre att mäta
            det faktiska resultatet – det vill säga den faktiska minskningen
            av näringsläckaget – i stället för att kräva åtgärder som motverkar
            syftet. Vi föreslår därför att miljökrav och miljöersättningar
            till lantbruket i större utsträckning ska baseras på resultat
            snarare än på åtgärder.
          </p>
          <head xml:id="i-46QVHCLZscUbHcx7m5Tm13" type="h2">
            Effektiva och enhetliga livsmedelskontroller
          </head>
          <p xml:id="i-SYciwxa2tJq7eqTuJkF6oY">
            Riksdagen har riktat tillkännagivanden om uppdrag till Statskontoret
            med syfte att arbeta för att i högre grad undvika förelägganden
            vid livsmedelskontroller samt att Livsmedelsverkets uppdrag borde
            utformas så att deras arbete också bidrar till att underlätta
            företagande inom livsmedelssektorn. Statskontoret inkom med sin
            utredning i början av 2016. Vi förutsätter att regeringen nu arbetar
            aktivt utifrån de beslut som riksdagen fattat.
          </p>
          <p xml:id="i-2NWjy9KjePkhHC8rwuFNQw">
            Ansvaret för livsmedelskontrollerna ligger främst på kommunal
            nivå. Vanligtvis betalar livsmedelsföretaget en fast avgift varje
            år för de kontroller kommunen ska göra. I dagsläget genomförs
            det sammantaget för få livsmedelskontroller runt om i landet.
            Det leder till att många livsmedelsföretag upplever att de inte
            får de kontroller som de betalar för, och det kan även vara ett
            problem för livsmedelssäkerheten gentemot konsumenten. Vi föreslår
            i stället en ny modell där företagen betalar en mindre, fast administrativ
            avgift varje år, och därutöver faktureras företagen endast efter
            utförd kontroll. Fokus på kontrollerna bör dessutom vara en gemensam
            dialog mellan inspektör och företag, där målet är att gemensamt
            lösa eventuella problem innan företaget får ett föreläggande.
            Vi föreslår därför att Livsmedelsverket ges i uppdrag att arbeta
            fram en policy för livsmedelskontroll som grundar sig på dialog
            och en tydligare koppling mellan avgift och faktiskt utförd kontroll.
          </p>
          <head xml:id="i-TZvXHes83vkkuz3UGF95fH" type="h2">
            Standardiserade kontrollsymboler
          </head>
          <p xml:id="i-E5DMmM5uYHAPutKKHDL9FQ">
            I bland annat Danmark och Finland har man ett system med standardiserade
            kontrollsymboler som gör det enkelt för kunden att se hur företaget
            har klarat sig i livsmedelskontrollen. Det bör övervägas huruvida
            ett liknande system bör införas även i Sverige. Det gör det enkelt
            för kunden att välja säker mat, och de företag, butiker och restauranger
            som har en god livsmedelssäkerhet kan marknadsföra det gentemot
            kunderna.
          </p>
          <head xml:id="i-CWebGKsnBYrkoowBGDz2p2" type="h2">
            Byte av livsmedelsinspektör
          </head>
          <p xml:id="i-5w3pW7ToaCwATUcDfMQLr2">
            Om ett livsmedelsföretag och en livsmedelsinspektör inte kan
            enas kring ett beslut går det att överklaga till kommunen. Går
            det inte att hitta en lösning går ärendet vidare till högre instans,
            förvaltningsrätten. Det är ett krångligt och tidskrävande system.
            I de flesta fall fungerar livsmedelskontrollerna utmärkt, men
            om problem skulle uppstå måste det finnas andra vägar att gå framåt,
            innan en överklagandeprocess påbörjas. Därför föreslår vi att
            livsmedelsföretag ska ges rätt att, under vissa omständigheter,
            byta livsmedelsinspektör.
          </p>
          <p xml:id="i-Y2EzP6gfKQsHpwecpHV5KR">
            I vissa mindre kommuner finns bara finns en livsmedelsinspektör,
            vilket med dagens lagstiftning innebär att det inte skulle gå
            att byta livsmedelsinspektör. För att kunna tillgodose möjligheten
            att byta inspektör föreslår vi att mindre kommuner åläggs att
            samverka med andra kommuner och regionförbund för att kunna erbjuda
            möjligheten till byte av livsmedelsinspektör. Genom fördjupad
            samverkan ökar det även möjligheten till specialisering för de
            olika inspektörerna, jämfört med idag då en inspektör måste kunna
            allt, och ger möjlighet till generellt högre kompetens på området.
          </p>
          <head xml:id="i-Qd8ox2EMfrUNjmwyq9DJcc" type="h2">
            Enklare att starta livsmedelsföretag
          </head>
          <p xml:id="i-4CM6b86T1dJ2SxajhGAX27">
            Att starta företag i livsmedelsbranschen kan vara tufft, särskilt
            för små företag som arbetar i liten skala. Vi tycker att det ska
            bli lättare att starta företag, och en del i det är att se över
            möjligheterna att ge företag som fortfarande är i uppstartsskedet
            dispens från vissa krav som medför kostsamma investeringar. Självklart
            måste dock höga krav på livsmedelshygien säkerställas och kontrolleras.
          </p>
          <head xml:id="i-MD74QiqwFjniexFyG3XZ83" type="h2">
            Livsmedelsbedrägerier
          </head>
          <p xml:id="i-QjhsqqgsVsJ35Vv25CEvQE">
            Vår utgångspunkt är att det aldrig ska löna sig att fuska eller
            bryta mot lagen. Dessvärre kommer återkommande rapporter om livsmedelsbedrägerier
            och att kriminella grupperingar runt om i Europa tjänar pengar
            på falska produkter, exempelvis produkter med falsk ursprungsmärkning,
            felaktig innehållsdeklaration eller där datummärkningen har förfalskats.
            Utöver det uppenbara lurendrejeriet i att marknadsföra produkter
            som något annat än de egentligen är utsätts också konsumenterna
            för risker, vilka i värsta fall kan leda till fara för människors
            hälsa. Det absolut viktigaste för att motverka livsmedelsbedrägeri
            är att alla länder inom EU gemensamt arbetar med denna fråga,
            eftersom mycket mat handlas inom EU:s inre marknad. Livsmedelsbedrägerier
            är också ofta kopplade till annan brottslighet, varför frågan
            är särskilt viktig att belysa. Därför anser vi att denna fråga
            ska prioriteras högre, att regeringen ska vara pådrivande på EU-nivå
            och att gemensamma insatser ska göras, inte minst för att fördjupa
            samverkan mellan EU:s medlemsstater och deras berörda myndigheter
            vad beträffar exempelvis informationsutbyte. Samarbeten mellan
            myndigheter, både i och utanför Sverige, bör förbättras och göras
            mer strategiska och systematiska för att upptäcka livsmedelsbedrägerier.
          </p>
          <head xml:id="i-LGtkqKRVQniGEmX7d6sfVk" type="h2">
            Plan- och byggregler
          </head>
          <p xml:id="i-9QyYxc33C529rbwNHtfG8w">
            Konkurrenskraftsutredningen (SOU 2015:15) har identifierat problem
            med uteblivna investeringar i lantbruket och livsmedelsproduktionen.
            Bland annat konstaterar utredningen – föga förvånande – att investeringar
            inte kommer till stånd om lönsamheten anses vara för låg. Samtidigt
            är investeringar nödvändiga för att skapa tillväxt och värdeskapande,
            och utredningen konstaterar vidare att åtgärder behöver vidtas
            för att skapa förutsättningar för mer kostnadseffektivt byggande.
          </p>
          <p xml:id="i-FNtLAD8hb9SNspFkmouVMq">
            Lagstiftningen om byggande på jordbruksmark behöver därför ses
            över med inriktningen att begränsad bebyggelse ska vara tillåten.
            Ridhus och andra liknande byggnader utanför detaljplanelagt område
            bör vara befriade från krav på bygglov. Reglerna för vattentjänster
            och avlopp bör ses över för att göras enklare och mer tillåtande
            i förhållande till byggnation utanför detaljplanerat område. Samtidigt
            bör brister i dagens lagstiftning som innebär begränsningar i
            möjligheterna att exempelvis till skäliga kostnader åtgärda befintliga
            anläggningar korrigeras. Vidare bör konsekvenserna av att ta bort
            kravet på obligatorisk förprövning vid ny-, om- eller tillbyggnad
            av djurstallar samt vid inredning för djur övervägas.
          </p>
          <head xml:id="i-VbX9BBd5KKcj1VdViSTiRo" type="h2">
            Bättre möjlighet till anpassning vid regelskärpningar
          </head>
          <p xml:id="i-KMMe3fzvNdbKZWaXnCyXDN">
            När nya regler kommer på plats eller befintliga regler skärps
            finns en risk att lagstiftaren och myndigheterna har väl bråttom
            att genomföra dessa. Det medför att företag inom primär- och livsmedelsproduktionen
            får svårt att på ett rimligt sätt genomföra nödvän­diga förändringar
            i sin verksamhet. Följden av sådana snabba skiften i regelverken
            riskerar i extremfallen bli att företag blir tvungna att säga
            upp medarbetare och i vissa fall lägga ner sin verksamhet. Moderaterna
            föreslår att konsekvenserna av alla skärpta regler ska analyseras
            noga och att företag i primär- och livsmedelsproduktionen alltid
            ska ges en rimlig tidsram för att ställa om sin verksamhet.
          </p>
          <head xml:id="i-Hff8qKE1EnWvKmyzN82hKG" type="h2">
            Bättre möjligheter för egen produktion och försäljning
          </head>
          <p xml:id="i-Y7QpMBBV6TT5qcQrgm3FwV">
            Många lantbrukare har under senare år vågat ta steget att börja
            sälja den egna gårdens produkter och i många fall även förädla
            sina råvaror till färdiga livsmedel. Det är en utveckling som
            Moderaterna välkomnar. Vi vill bidra till att fler ska våga ta
            steget och har därför förslag till regelförenklingar som gör det
            lättare att satsa på livsmedels­produktion och livsmedelsförsäljning.
            Moderaterna välkomnar därför att regeringen identifierat måltidsupplevelser
            som en del av besöksnäringen. Samtidigt understryker detta det
            märkliga i regeringens agerande när Alliansens satsning ”Sverige
            – det nya matlandet” lades ner. Satsningen hade som delsyfte att
            lyfta just måltidsupplevelsen som en viktig del av besöksnäringen.
            Regeringens agerande har inneburit en onödig tvåårig paus i arbetet
            i väntan på livsmedelsstrategin.
          </p>
          <head xml:id="i-JPckkG5WzxX9fF3MAi9oy3" type="h2">
            Småskaliga och mobila slakterier
          </head>
          <p xml:id="i-4hpCBrcrrV3hnQprWTVanD">
            Småskaliga slakterier är viktiga för att möjliggöra ett ökat
            utbud av närproducerade livsmedel samt skapar en viktig infrastruktur
            för att stärka den växande gastroturismen. Fler småskaliga slakterier
            runt om i landet leder dessutom till kortare djurtransporter och
            skapar samtidigt arbetstillfällen, samtidigt som försörjningen
            av kött förenklas i händelse av störningar i infrastrukturen.
            Alliansregeringen sänkte avgiften för småskaliga slakterier just
            av dessa anledningar, vilket ökade konkurrenskraften för både
            primärproducenter och slakterierna, och under Alliansens tid fördubblades
            antalet småskaliga slakterier. Vi vill gärna att fler småskaliga
            slakterier ska kunna etableras och vill därför att de regler som
            gäller ska ses över i syfte att ytterligare förenkla dem.
          </p>
          <head xml:id="i-59CoQcVGUkWGBn6Vuc4yV9" type="h2">
            Gårdsförsäljning av alkoholhaltiga drycker
          </head>
          <p xml:id="i-9nm8p6UXYX3FUey6Q1XTLb">
            Allt fler mikrobryggerier, musterier, vinodlingar och destillerier
            etableras i Sverige. Det är en utveckling som bör tas tillvara,
            eftersom den bidrar till en levande landsbygd med fler jobb i
            tillverkningen och god potential till fler jobb i besöksnäringen.
            Ett stort problem för de företag som tillverkar alkoholhaltiga
            drycker är att det idag inte är tillåtet att sälja de egna produkterna
            på gården, beroende på alkoholmonopolet. Moderaterna anser att
            de svenska mikrobryggerierna, vinodlarna och andra producenter
            av alkohol­haltiga drycker ska få motsvarande möjligheter till
            försäljning vid produktionsstället som finns i övriga EU. Argumenten
            emot gårdsförsäljning brukar handla om oro för att Systembolagets
            detaljhandelsmonopol i så fall skulle hotas. Eftersom Finland
            sedan länge har både detaljhandelsmonopol och gårdsförsäljning
            menar vi att det är en invändning som saknar relevans. Ett alternativ
            för att tillåta gårdsförsäljning kan vara att kopiera det finska
            regelverket, medan ett annat alternativ kan vara att låta alkohol­producenterna
            agera som ombud för Systembolaget med rätt att lagerhålla sina
            egna produkter. Moderaterna vill att gårdsförsäljning tillåts
            i hela landet, men är öppna för att försöksverksamhet i någon
            del av landet kan vara ett första steg. Riksdagen riktade i maj
            2018 ett tillkännagivande till regeringen om att gårdsförsäljning
            bör möjliggöras (2017/18:SoU8) och vi förväntar oss att regeringen
            agerar i linje med detta.
          </p>
          <head xml:id="i-FgEebZ1XtHtyZiLNP8p2WU" type="h2">
            Tryggare regler vid försäljning av hästar
          </head>
          <p xml:id="i-GDLEnzCS5xMYG1S1Q2z6bx">
            Hästnäringen är för många landsbygdsbor både en hobby och en
            inkomstkälla. Ett stort problem för många inom hästnäringen är
            att konsumentköplagen gäller vid försäljning av hästar. Det innebär
            att en säljare som har sålt en fullt frisk häst kan tvingas att
            relativt lång tid efter försäljningen köpa tillbaka samma häst
            i ett försämrat tillstånd. Följden av detta är att många drar
            sig för att sälja sin häst, vilket inte är bra för vare sig hästen,
            ägaren eller hästnäringens utveckling. Vi anser därför att det
            finns skäl att se över konsumentköplagen för att modernisera den
            vid handel med hästar. Riksdagen riktade i april 2017 ett tillkännagivande
            till regeringen med denna innebörd (2016/17:CU12), och det är
            angeläget att regeringen skyndsamt agerar i enlighet med riksdagens
            vilja.
          </p>
          <head xml:id="i-6Z1aCrgVteBg8dfVoXK9Hz" type="h2">
            Ersättningar och stöd ska betalas ut i tid
          </head>
          <p xml:id="i-5epNQvcKwNRSXhjvAV8QGR">
            Dagens regler för lantbruket gör att många lantbrukare är beroende
            av EU-stöd. Särskilt tydligt har detta varit för mjölkbönderna,
            som under de senaste åren har tagit skada av att marknadspriset
            för mjölk har varit och är väldigt lågt. I denna för så många
            mjölk­bönder svåra situation försenades Jordbruksverkets utbetalningar
            av jordbruksstöden. Det är mycket olyckligt för svenskt lantbruk.
            Vi anser att regeringen måste säkerställa att jordbrukarstöden
            betalas ut i tid.
          </p>
          <head xml:id="i-Gms66Z1r9KhMGybvkLaTU8" type="h1">
            Färre särkrav
          </head>
          <head xml:id="i-KyvsLV87BgqVSdozGjRnC2" type="h2">
            Myndigheternas roll för att stärka konkurrenskraften
          </head>
          <p xml:id="i-M2pWmHRAEHhE2AMkF1TZs1">
            Svenska myndigheter har i vissa fall en tendens att tolka EU-regler
            på hårdast möjliga sätt, vilket är negativt för konkurrenskraften
            för det svenska lantbruket och livsmedels­industrin. Konkurrenskraftsutredningen
            (SOU 2015:15) föreslår att regeringen ska uppdra åt berörda myndigheter
            att samverka och medverka till förbättrad konkurrens­kraft inom
            livsmedelssektorn. Moderaterna delar åsikten att myndigheterna
            bör bidra till ökad konkurrenskraft bland annat genom att systematiskt
            granska och identifiera åtgärder för att minska regelkrånglet
            inom livsmedelsproduktionen. Vi anser att detta bör skrivas in
            i respektive myndighets regleringsbrev. Vi anser att formerna
            för detta bör utredas snarast och att myndigheterna omgående måste
            börja arbeta för stärkt konkurrenskraft.
          </p>
          <p xml:id="i-LqC4W9TP8QQxP6oyYAPksk">
            I samband med beslutet om livsmedelsstrategin riktade riksdagen
            ett tillkänna­givande till regeringen om att berörda myndigheter
            ska ges ett tydligt främjandeuppdrag gentemot näringarna. Myndigheterna
            ska inte enbart vara kontrollerande organ. Fokus bör skifta från
            ett myndighetsperspektiv till ett tydligare brukarperspektiv,
            vilket tydligt bör framgå av regeringens regleringsbrev. Myndigheter
            som arbetar med livsmedels­företag bör i högre utsträckning tillhandahålla
            information samt underlätta och stödja livsmedelsföretagande.
            Det är angeläget att regeringen snarast följer upp riksdagens
            beslut.
          </p>
          <head xml:id="i-DWAxzv5fxUcrNqCcdABwYu" type="h2">
            EU, internationell konkurrens och behovet av ökad harmonisering
          </head>
          <p xml:id="i-HH8BhNXEJi3hVC7JU8t9D9">
            EU-medlemskapet har medfört stora förändringar för livsmedelssektorn,
            som under de senaste decennierna har utsatts för en hårdare internationell
            konkurrens. Moderaterna ser att det finns stora fördelar för den
            svenska livsmedelssektorn med att konkurrera på en öppen marknad.
            Det gäller särskilt för den svenska livsmedelsindustrin, vars
            företag exporterar förädlade livsmedel till ett värde av 70 miljarder
            kronor årligen. Det kan inte nog understrykas att det finns ett
            ständigt behov av att anpassa de svenska reglerna till hur den
            internationella konkurrensen i livsmedelssektorn utvecklas och
            att de svenska uttolkningarna av EU-regler inte försvårar för
            sektorn i förhållande till andra EU-länder.
          </p>
          <p xml:id="i-FHdzsQ1M3FjX5N6fCawDce">
            Sverige har bland de högst ställda kraven på miljö- och djurskydd
            i världen. De är något vi är stolta över och som vi ser som viktiga
            mervärden för det svenska lantbruket och den svenska livsmedelsproduktionen.
            Ett problem är dock att producenterna har svårt att ta betalt
            för sådant som är lagkrav, även om det innebär ett mervärde jämfört
            med andra alternativ. Med långtgående lagkrav finns alltid risken
            att kostnaderna ökar så mycket att verksamheterna inte klarar
            konkurrensen, vilket kan leda till att de läggs ner och att produkterna
            ersätts av importerade alternativ. Om svenska regelverk leder
            till att svensk produktion slås ut och ersätts av alternativ producerade
            under betydligt sämre förhållanden har vi inte vunnit någonting.
          </p>
          <p xml:id="i-HbghcYY6CS9zANFGmkFvjg">
            De EU-gemensamma regelverken för företag i primär- och livsmedelsproduktion
            kan anses vara lägstanivån för EU:s inre marknad. Det innebär
            att alla mer långtgående nationella regler och särkrav utöver
            den EU-gemensamma lagstiftningen riskerar att hämma de svenska
            företagens konkurrenskraft. Därför måste alla nationella särkrav
            alltid vara väl motiverade och konkurrensbedömda. Vi anser att
            svenska, mer långtgående särkrav för primär- och livsmedelsproduktionen
            med jämna mellanrum bör prövas och vid behov förändras i förhållande
            till rådande marknadssituation i syfte att tillåta större flexibilitet.
          </p>
          <p xml:id="i-3h78MAmvtwCLCZfcckW8hg">
            Svensk tillämpning av EU-regler i lagstiftningen och att myndigheternas
            uttolkning av EU-direktiv har en tendens att bli onödigt strikt
            och ofta orsakar försämrad konkurrenskraft för livsmedelssektorn
            är högst problematiskt. Moderaterna föreslår därför att det av
            instruktionerna till samtliga berörda myndigheter ska framgå att
            när myndigheter ska tillämpa EU-direktiv eller EU-förordningar
            ska de göra det på ett sätt som medger så goda konkurrensförutsättningar
            som möjligt, inom EU-reglernas ramar, för berörda näringar.
          </p>
          <head xml:id="i-HunB52tausphvHAG46yuA1" type="h2">
            Ett fungerande växtskydd
          </head>
          <p xml:id="i-RUUSvWpo9kTJ4pNXQ7U4Nt">
            All odling, såväl konventionell som ekologisk, har behov av växtskydd
            i syfte att motverka ogräs, svampar och insekter. Användningen
            av växtskyddsmedel är och bör fortsatt vara omgärdad av omfattande
            restriktioner i syfte att minska riskerna. Det är dock viktigt
            att inte restriktionerna utformas på ett sätt som motverkar syftet.
            Exempelvis kan begränsningar avseende antal preparat, dosering
            eller antal behand­lingar i värsta fall leda till ökad resistens
            och därmed i nästa steg till ökat behov av växtskydd. Moderaterna
            anser att det finns behov av att se över godkännandeprocessen
            för växtskyddsmedel, i syfte att göra den snabbare, effektivare
            och mer likvärdig med andra länder.
          </p>
          <p xml:id="i-Duh5zndDkCQH91Maa7dp7e">
            Svenska myndigheters extremtolkningar gör att produktion i Sverige
            försvåras, med följden att enskilda företagares investeringar
            förlorar i värde samt att de svenska producenterna riskerar att
            konkurreras ut. Kemikalieinspektionens beslut att inte ge dispens
            för växtskyddsmedel som behövs i lökodlingen är ett exempel som
            uppmärk­sammades stort härom året. En konsekvens blir att odlingssuccessionen
            störs, med följden att odling av andra grödor kan ta skada. Med
            tanke på att den svenska användningen av växtskyddsmedel generellt
            sett är låg i jämförelse med konkurrent­länder bidrar Kemikalieinspektionens
            beslut om förbud mot olika växtskyddsmedel dessutom till att större
            mängder växtskyddsmedel används i andra länder, vilket i långa
            loppet bidrar till en försämrad miljö och står i strid med det
            av riksdagen fastslagna generationsmålet. Moderaterna anser att
            beslut om växtskyddsmedel ska fattas av Statens jordbruksverk
            i stället för av Kemikalieinspektionen, eftersom det ger bättre
            förutsättningar för en helhetsbedömning enligt intentionerna i
            växtskyddsförordningen. Dessutom anser vi att regeringen bör verka
            för att myndigheterna i större utsträckning använder sig av ömsesidigt
            erkännande av växtskyddsmedel och tar hänsyn till hur andra EU-medlemsstater
            förhåller sig i syfte att skapa konkurrensneutrala förutsätt­ningar
            för det svenska jordbruket.
          </p>
          <p xml:id="i-36Cqs76iJD4h5MBPMuSmMQ">
            Tyvärr ser vi även hur regeringen, på tvärs mot de överenskomna
            målen i livs­medelsstrategin, fortsätter att införa nya särkrav
            som försämrar svensk konkurrenskraft. Under våren 2017 beslutade
            regeringen om ytterligare förbud mot vissa växtskydds­medel. Det
            är ett olyckligt beslut, eftersom de berörda produkterna inte
            används i Sverige och förbudet således inte behövs. Förbudet innebär
            dock att svenska bönder inte kan ta betalt för mervärdet, och
            det slår därmed mot konkurrenskraft och lönsamhet – i direkt strid
            med målen i livsmedelsstrategin.
          </p>
          <head xml:id="i-Ubu5aa3kgmDUj69VnGj253" type="h1">
            Ökad efterfrågan på svensk kvalitet
          </head>
          <head xml:id="i-Gmhk3UBugCmsi3i1J7HFHY" type="h2">
            Exportfrämjande åtgärder
          </head>
          <p xml:id="i-XK1P75n32CyR4oowtCPfSG">
            Svensk livsmedelsexport är en av våra mest framgångsrika exportgrenar,
            och en ökad export är en grundbult för att öka svenskt livsmedelsföretagande
            och svensk livsmedels­produktion. Svensk livsmedelsproduktion
            behöver stå på fler ben än den inhemska marknaden för att öka
            lönsamheten och möta den internationella konkurrensen. Svenska
            råvaror är i världsklass, och vi har all anledning att arbeta
            för ökad livsmedelsexport. Fler och fler får upp ögonen för bra
            mat, fler och fler oroas över antibiotikaresistens och fler och
            fler vill äta mat som producerats under goda förhållanden. Där
            har svensk mat allt att vinna.
          </p>
          <head xml:id="i-XqDGepQPT2j6hbPs5LtWs7" type="h2">
            Frihandelsavtal och tillgång till nya marknader
          </head>
          <p xml:id="i-FLMmTrYqvyXXowMrLWW9xK">
            Alliansregeringen verkade för att vi ska kunna exportera mer
            mat till Kina genom handelsavtal. Sverige exporterar även mycket
            spannmål till tredje land. Det finns flera länder där svensk mat
            borde vara attraktiv och där vi bör verka för handelsavtal, däribland
            Japan. Det är därför viktigt att driva frågan om handelsavtal
            med fler länder utanför EU. Med fler handelsavtal kan svenska
            livsmedelsproducenter öka sin export, vilket gynnar både primärproducenter
            och livsmedelsföretag. Moderaterna understryker vikten av att
            fler frihandelsavtal tas fram.
          </p>
          <p xml:id="i-R2ym5i3hzcifXMuo9cg5Rz">
            Vidare är landsgodkännanden och anläggningsgodkännanden en viktig
            faktor för ökad export och bör därför prioriteras. Sverige bör
            också tillsätta livsmedelsattachéer på fler strategiskt viktiga
            exportmarknader, för att förbättra tillgången till dessa.
          </p>
          <head xml:id="i-45ukn8ZsHidvjG3V54EQ32" type="h2">
            Ökad snusexport
          </head>
          <p xml:id="i-WN5Tbe3BSSUF5w1ZQRx5bF">
            Snus är en traditionell svensk tobaksprodukt, som har utvecklats
            med sin samtid. Även om snus knappast kan anses vara en hälsoprodukt
            medför det hälsofördelar genom att bidra till en lägre förekomst
            av rökningsrelaterad cancer i Sverige. Genom att tillåta export
            av snus till EU finns goda förutsättningar för fler svenska jobb,
            samtidigt som frekvensen av rökningsrelaterad cancer potentiellt
            kan minska i hela EU. Vi anser därför att regeringen bör verka
            för att upphäva exportförbudet av snus inom EU.
          </p>
          <head xml:id="i-29j9gbCwVWe7UF1V6mQqv9" type="h2">
            Offentlig upphandling
          </head>
          <p xml:id="i-511uQc7uA95NH9DfEzVD3H">
            År 2013 upphandlades livsmedel i den offentliga sektorn för 8,9
            miljarder kronor, och varje dag serveras cirka 3 miljoner måltider
            inom vård, skola och omsorg.
          </p>
          <p xml:id="i-D1x7gg4wpWWxuyML1ULjYW">
            Lagstiftningen och andra regelverk innebär hårda krav när det
            gäller miljö och djurskydd som måste följas av svenska producenter.
            Samtidigt är det fortfarande vanligt att delar av offentlig sektor,
            vid upphandling av livsmedel, inte ställer motsvarande krav. I
            praktiken betyder det att riksdagen har stiftat lagar som svenska
            producenter måste följa, samtidigt som den offentligt upphandlade
            livsmedelskonsumtionen ofta sker utan att motsvarande krav ställs.
            I stället köps det in billigare och sämre alternativ, producerade
            i länder utan våra hårda krav.
          </p>
          <p xml:id="i-8Gs8ogMeQLwz2uMEcJ5biQ">
            Det är en orimlig ordning. Det är inte försvarbart att en del
            av offentlig sektor ställer krav i lagstiftning som en annan del
            av offentlig sektor inte anser sig förpliktigad att följa när
            inköp görs.
          </p>
          <p xml:id="i-KtyqVgYrqyzXFXB46kARAj">
            Kommuner och landsting är stora aktörer på livsmedelsmarknaden
            och har därmed stora möjligheter att påverka den. Hur offentliga
            upphandlingar genomförs är därför viktigt för konsumenter som
            inte kan välja själva, såsom elever, boende i äldreomsorgen och
            patienter i sjukvården, och som också har rätt till bra kvalitet.
            Upphandlings­lagstiftningen ger numera goda möjligheter att ställa
            exempelvis miljökrav, och Upphandlingsmyndigheten tillhandahåller
            på sin hemsida verktyg som gör att även små upphandlingsenheter
            kan ställa rimliga krav, utan att riskera att göra fel.
          </p>
          <p xml:id="i-2EAxJCsMCNZn9xL5yxwhNq">
            Om offentliga upphandlare i större utsträckning skulle ställa
            krav motsvarande svenska djurskydds- och miljökrav skulle det
            innebära att konkurrensvillkoren blir mer likvärdiga mellan svenska
            och utländska producenter. Med fler smarta upphandlingar kan vi
            få bättre livsmedel i offentlig verksamhet och stärka företag
            som producerar livsmedel under goda förutsättningar, inklusive
            mindre svenska företag som i dag har svårt att konkurrera i offentliga
            upphandlingar. Vi anser att det är rimligt att alla delar av offentlig
            verksamhet anstränger sig för att vid inköp följa de krav som
            gäller för svensk produktion. Eftersom vi värnar det kommunala
            självstyret måste det dock i slutändan vara respektive kommun
            eller landsting som avgör vilka krav man ska ställa. Vi anser
            att regeringen i större utsträckning bör uppmuntra och verka för
            att det vid offentlig upphandling ställs krav på god miljöhänsyn,
            bra djurskydd och låg antibiotikaanvändning.
          </p>
          <head xml:id="i-GsVh4XBc8AbSLYTDijMAxC" type="h2">
            Kompetens, forskning och utveckling
          </head>
          <p xml:id="i-VgVEx346ktntaqaPkzN5G6">
            En välfungerande kompetensförsörjning är viktig för att stärka
            livsmedelskedjans konkurrenskraft och utvecklingsmöjligheter.
            Inom svensk livsmedelsindustri finns dessutom en tradition av
            stark innovationskraft, vilken ytterligare bör stärkas, bland
            annat genom satsningar på tillämpad forskning och enklare regler
            för att låta nya företag och produkter komma ut på den svenska
            och internationella marknaden.
          </p>
          <head xml:id="i-44sEXA1nHMCuNmVmCtjXKx" type="h2">
            Mer forskning för en starkare livsmedelssektor
          </head>
          <p xml:id="i-VWYWJnqm3DPNQ5UiWG2dis">
            För att Sverige ska ligga i framkant vad gäller livsmedel och
            för att svenska företag ska kunna nischa sig på den globala marknaden
            behövs mer forskning för ännu bättre livsmedel och stärkt konkurrenskraft,
            från primärproduktion till högförädlade produkter. I Konkurrenskraftsutredningen
            presenteras olika förslag för inriktning i jordbruks- och livsmedelsforskningen,
            vilka bör tas tillvara. Mer behovsdriven forskning som stärker
            konkurrenskraften inom jordbruks- och trädgårdssektorn behövs.
            Några av framtidens viktigaste utmaningar berör hälsa och en hållbar
            livsmedelsproduktion, vilket är områden där Sverige ligger i framkant.
            Det är därför viktigt att vi på flera plan värnar och utvecklar
            livsmedelsforskningen i Sverige. Vi anser att det finns behov
            av stärkt tillämpad forskning inom livsmedelsproduktionen.
          </p>
          <p xml:id="i-Ungrdt7HwXvA8NGKRB75fv">
            Konkurrenskraftsutredningen anser att behovsdriven forskning
            som stärker konkurrenskraften inom jordbruks- och trädgårdssektorn
            bör ges högre prioritet och att regeringen bör beakta detta i
            arbetet med nästa forsknings- och innovationsproposition. Vi delar
            bilden av att behovsdriven forskning som stärker konkurrenskraften
            är viktig och att det kan finnas skäl för en större samlad forskningssatsning
            inom primär- såväl som livsmedelsproduktionen. Det är därför positivt
            att Formas har fått i uppdrag att ta fram ett långsiktigt forskningsprogram.
            Vi ser också att det är av stor vikt att även SLU, Rise, Jordbruksverket
            och Livsmedelsverket tillsammans med relevanta intressenter inkluderas
            i arbetet med att ta fram ett förslag till vad en samlad forskningssatsning
            inom primär- och livsmedelsproduktionen ska omfatta.
          </p>
          <head xml:id="i-TUpBix8hudHnriUGp3czDY" type="h2">
            Vässade utbildningar
          </head>
          <p xml:id="i-9CcMuh6pJWG2jmkLBtTMDt">
            Konkurrenskraftsutredningen föreslår att SLU i samarbete med
            näringslivet, samt svensk och internationell expertis inom universitet
            och högskola, får i uppdrag att analysera och lämna förslag om
            hur kompetensförsörjningen för primärproduktionen kan stärkas
            genom högre utbildning. Utredningen föreslår att viktiga kunskapsområden
            för att stärka konkurrenskraften prioriteras inom ramen för kompetensutveckling
            och rådgivning inom landsbygdsprogrammet. Vi anser att Konkurrenskraftsutredningens
            förslag är en viktig utgångspunkt och att det bör genomföras.
            Dessutom anser vi att insatser behöver göras för att öka attraktiviteten
            hos universitetsutbildningar inom livsmedelssektorn. Vi föreslår
            därför att SLU får i uppdrag att i samarbete med relevanta intressenter
            se över hur livsmedelsutbildningar på universitetsnivå kan göras
            mer attraktiva.
          </p>
          <p xml:id="i-BiFaKUePTbGj1Ha8FJ6FPr">
            Det finns också ett behov av en bred översyn av utbildningarna
            inom primär- och livsmedelsproduktionen samt viltvårdsutbildningar
            i gymnasieskolan, yrkesvux och yrkeshögskolan. Det rör sig bland
            annat om bättre samverkan med branscherna, med ökade inslag av
            praktik och till större del spjutspetsinriktning. I vissa utbildningar
            behövs en bättre anpassning till verksamheternas säsongsmässiga
            skiftningar. Vi anser att en översyn av dessa frågor skulle göra
            det lättare att utforma utbildningar som stärker kompetensförsörjningen
            inom primär- och livsmedelsproduktionen och tydligare leder till
            jobb och därför bör övervägas.
          </p>
          <head xml:id="i-85UWuzsLzoF7xwWg9guLBA" type="h2">
            Bejaka och prioritera teknikutveckling
          </head>
          <p xml:id="i-DqJ52XurPAbYJTs4a2YUb3">
            Teknikutvecklingen inom primärproduktionen och livsmedelsförädlingsindustrin
            går med snabba steg framåt. För att målen i livsmedelsstrategin
            ska kunna nås – när det gäller stärkt konkurrenskraft, ökad livsmedelsproduktion
            och värnad miljö – behöver nya tekniker bejakas och prioriteras.
            I detta ligger också frågan om var gränserna mellan konventionell
            och ekologisk odling kommer att gå i framtidens jordbruk.
          </p>
          <p xml:id="i-CzeTK7iciuHek91ViMXFCM">
            Idag används handelsgödsel och växtskyddsmedel i betydligt mindre
            omfattning inom det konventionella jordbruket i Sverige än för
            ett par decennier sedan. Med den snabba teknikutveckling som vi
            har i dag, både inom odlingstekniken och inom växtförädlingen,
            finns stor potential för ytterligare effektivisering. Inom en
            snar framtid finns exempelvis kommersiellt gångbar teknik där
            robotar kan genomföra ogräsrens­ning, med stor precision fördela
            gödning där sådan krävs eller spruta växtskyddsmedel endast på
            ogräsplantorna. Ny teknik ger goda möjligheter att ytterligare
            minska användningen av växtskyddsmedel. Gränsen mellan ekologisk
            och konventionell produktion blir således alltmer irrelevant och
            riskerar att rikta fokus mot fel typ av åtgärder. Svensk konventionell
            livsmedelsproduktion är redan i dag långt framme på miljöområdet
            och det finns inget egenvärde i att försöka styra mer produktion
            mot ekologisk, som oftast innebär lägre volymer till högre kostnad.
          </p>
          <p xml:id="i-PsrskdepY9dQn7FyfLSKTn">
            Utvecklingen inom drönartekniken samt framtagandet av förarlösa
            fordon och arbetsmaskiner går i snabb takt framåt. Det är något
            som bör bejakas och snabbt komma till användning i Sverige. För
            det krävs att lagstiftningen följer med i utvecklingen och tillåter
            att sådana redskap kan tas i bruk utan juridiskt krångel.
          </p>
          <p xml:id="i-1758rvyBRThR1VTnDNPtin">
            Nya former av trädgårdsodling i artificiella miljöer prövas ut,
            vilket har stor potential att öka tillgången till närodlade grönsaker
            och örter året runt. Det kan också bidra till att tillgången till
            grönsaker i händelse av hindrad import eller störningar i trafiksystemet
            förbättras.
          </p>
          <p xml:id="i-2HfXmtCTDrGvnpwmj5173S">
            Det pågår forskning inom ”odlat kött”, som syftar till att framställa
            animaliskt protein på syntetisk väg, vilket har potential att
            revolutionera världens tillgång till kött och resursåtgången för
            produktionen. Därtill kan nämnas det ökande intresset för insekter
            och andra alternativa proteinkällor. Vi anser inte att det råder
            ett motsats­förhållande mellan sådan ny teknik och den svenska
            köttproduktionen som i ett globalt perspektiv är mycket bättre
            för biologisk mångfald, miljö och klimat än motsvarande produktion
            i många andra länder. Med en växande befolkning globalt och med
            ökande levnadsstandard krävs det sannolikt en kombination av många
            åtgärder för att mätta världens befolkning utan att miljöbelastningen
            blir för stor. Omfattande teknik­utveckling inom primärproduktionen
            och livsmedelsindustrin bidrar till att relevanta miljömål kan
            uppnås, samtidigt som produktionen och exporten av livsmedel kan
            öka avsevärt. Men för att det ska vara möjligt måste Sverige ligga
            i framkant när det gäller exempelvis lagstiftning, innovationsförmåga
            och tillämpad forskning.
          </p>
          <p xml:id="i-VrBZDqtpubD2cSAPrTTuvq">
            Vetenskaplig utvärdering av ny teknik tar ofta lång tid och vid
            marknadsintroduktion är teknikerna också ofta dyra. För att ny
            teknik snabbare ska komma ut i produktionsledet är det angeläget
            att prövningen av den förenklas. Vi anser att en översyn av de
            regler som omfattar vetenskaplig utvärdering av ny teknik för
            primär- och livsmedelsproduktionen bör göras, i syfte att ta fram
            lämpliga regel­förenklingar. På sikt kan möjligheterna till stöd
            till testprojekt inom primär- och livsmedelsproduktionen behöva
            ses över.
          </p>
          <head xml:id="i-SusHRYXUJm9FJHiE4DYbhk" type="h2">
            Växtförädling och GMO/genteknik
          </head>
          <p xml:id="i-Rxh4v4mJEBy2bxtYkREKJZ">
            Modern växtförädling är en viktig framtidsfråga, särskilt avseende
            den globala livs­medelsförsörjningen. Den mest avancerade växtförädlingstekniken,
            där organismens gener förändras, leder till nya genetiskt modifierade
            organismer (GMO), vilka får nya önskade egenskaper som kan bidra
            med exempelvis vitaminberikning, större härdighet eller bättre
            förutsättningar för att bidra till omställningen till ett fossiloberoende
            samhälle. Sedan Crispr-Cas-tekniken introducerades är det framför
            allt genredigering inom samma art som det forskas om. All form
            av genteknik är en snabbare teknik än konventionell växtförädling
            och kan därmed snabbare bidra till grödor med dessa fördelar.
            Det är enligt vår mening tveksamt om det kan anses vara någon
            avgörande principiell skillnad mellan om arters gener redigeras
            via gensax än om det sker med konventionell förädlingsteknik.
            Det är de förändrade egenskaperna och deras potentiella miljö-,
            avkastnings- eller hälsoeffekter som är viktiga att ta ställning
            till, inte förädlings­metoden som sådan. Den potential som finns
            i att utveckla nya grödor genom GMO/genteknik bör därför tas till
            vara. Det finns ett behov av en tydligare svensk inriktning inom
            området, eftersom de genmodifierade grödor som tas fram oftast
            inte är anpassade för att användas i det svenska jordbruket, med
            kortare odlingssäsong, kallare klimat och stora skillnader i dagsljus
            mellan årstiderna. Moderaterna anser att möjlig­heterna till ett
            växtförädlingsprogram med syfte att ta fram grödor som passar
            för svenska förhållanden bör övervägas.
          </p>
          <p xml:id="i-AB7ffo6AoaLjcvBw3iRZMB">
            Den statliga myndigheten Gentekniknämnden har varnat för att
            offentliga forskningsfinansiärer, både i Sverige och på EU-nivå,
            i allt större utsträckning avslår ansökningar där genmodifierade
            växter ingår. Vi ser med oro på denna utveckling. För att säkerställa
            att potentialen hos modern växtförädling, inklusive framtagandet
            av GM-grödor, tas till vara i framtiden anser vi att utlysningar
            av offentligt finansierad forskning som rör modern växtförädling
            i Sverige liksom i övriga EU ska utlysas och bedömas på vetenskapliga
            och teknikneutrala grunder. Vidare anser vi att det kan finnas
            behov av en översyn av den nationella lagstiftning som hanterar
            genteknik och GMO i syfte att modernisera den och göra den mer
            teknikneutral. Moderaterna anser att regeringen ska verka för
            att GMO även fortsättningsvis ska regleras och prövas på unionsnivå.
          </p>
        </div>
        <div xml:id="i-BwNNmHMVyiitNqyAeSyRwj" type="motSignatures">
          <list xml:id="i-5wQAtqwhHLcRbry7kDvdZE">
            <item xml:id="i-BwjXf2Hn9s1TeUEvxG6TRH" who="i-MEQoHPb6qh2nYtPCAZQYv3">
              Maria Malmer Stenergard (M)
            </item>
            <item xml:id="i-PprZANxf1GrwDCxE8edq75" who="i-NU3HPSXKRWGcdWfzmr5Vhd">
              Åsa Coenraads (M)
            </item>
            <item xml:id="i-MvQWY9CSCP5XdjgYTYzJq4" who="i-Q1WPoNtt1578KMfEZ5TLkK">
              Betty Malmberg (M)
            </item>
            <item xml:id="i-3ABZXayEuBvBoeZCKf5NkR" who="i-DGTHVhbApAq9J741uJW2uT">
              Marléne Lund Kopparklint (M)
            </item>
          </list>
        </div>
      </div>
    </body>
  </text>
</TEI>
