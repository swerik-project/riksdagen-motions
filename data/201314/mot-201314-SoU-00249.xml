<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00249">
  <teiHeader>
    <fileDesc>
      <titleStmt>
        <title>Mäns våld mot kvinnor och andra former av våld i nära relationer</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mäns våld mot kvinnor och andra former av våld i nära relationer</title>
          <idno type="rdwebb">H102So249</idno>
          <rs type="number">So249</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So249/text</ref>
          <ref type="dokument_url_html">http://data.riksdagen.se/dokument/H102So249</ref>
          <ref type="dokumentstatus_url_xml">http://data.riksdagen.se/dokumentstatus/H102So249</ref>
          <ref type="doc">http://data.riksdagen.se/fil/99592B65-237E-4843-AABA-F5BA1CB0EAC6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-FPDexNNLYnKgtPCRokv2c3" type="signed"/>
        <correspContext corresp="i-FPDexNNLYnKgtPCRokv2c3">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-Wj6qKAnEUxoiNE7uk21iCd" type="numbering">
          <date when="2013-10-01"/>
        </correspAction>
        <correspAction xml:id="i-PM6n5xaBzznXhCnmjtybLq" type="submission">
          <date when="2013-09-30"/>
        </correspAction>
        <correspAction xml:id="i-4fmv31qJhMhjZAfXxZ6mG9" type="transfer">
          <date when="2013-09-30"/>
        </correspAction>
        <correspAction xml:id="i-HhqLoQQnn5ATMYs3xmh7mX" type="assigned"/>
        <correspContext corresp="i-HhqLoQQnn5ATMYs3xmh7mX">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-9Jzp3trTsU4REomTHepGoH" type="motHeader"/>
      <div xml:id="i-K5Vvh7p3xD8qJZwKE6eycM" type="motBody">
        <div xml:id="i-AzjrrU9xr8oC7Lo9w62EuQ" type="TOC">
          <head xml:id="i-JpCHF7LpmQS6u2KFUJXckF">
            1 Innehållsförteckning
          </head>
          <list xml:id="i-LZRe1erQfkiFY39vtHeuMF">
            <item xml:id="i-THSKypdGR74g8TLjpgkHDd">
              2 Förslag till riksdagsbeslut 2
            </item>
            <item xml:id="i-LzBdz9QxYH746yRuugzHUf">
              3 Mäns våld mot kvinnor 5
            </item>
            <item xml:id="i-TMjyCTMv2EGaCcpkL6nppL">
              4 Politik mot mäns våld mot kvinnor 6
            </item>
            <item xml:id="i-PngnLoEZSLuAkZczxnHjMo">
              5 Kommunernas ansvar för mäns våld mot kvinnor 7
            </item>
            <item xml:id="i-3zHF4iPNVCbsWfEumL5QJ1">
              6 Poliseskort av misshandlade kvinnor 8
            </item>
            <item xml:id="i-RS8xQPg2BDtx1TUbXAhxZa">
              7 Livsvillkor för kvinnor med skyddad identitet 9
            </item>
            <item xml:id="i-TfWrJ6VLWeJG3d6Zm7Qi3G">
              8 Brist på bostäder för våldsutsatta kvinnor 9
            </item>
            <item xml:id="i-NWHM7a7yK9SQuK81mwdDT">
              9 Översyn av hyreslagens tillämpning 10
            </item>
            <item xml:id="i-Y339q7KiAnaERSPR21FDMW">
              10 Utredning av dödligt våld mot kvinnor 10
            </item>
            <item xml:id="i-TPHy6mFSSTE9XWT2HZa7qw">
              10.1 Hedersrelaterat våld och förtryck som lett till självmord
              11
            </item>
            <item xml:id="i-6x5qKteRY3vtZ1t85kwT4Q">
              10.2 Dödsfall som skett utomlands bör utredas 11
            </item>
            <item xml:id="i-UfAnhTTGNykTw3ekaGM3vg">
              10.3 Försök till dråp och mord ska omfattas 12
            </item>
            <item xml:id="i-TvwMzLpQx13xbQTBT3DUHZ">
              11 Kvinnojourerna 12
            </item>
            <item xml:id="i-Lni2LrNPhqT9MM2EX7SXZy">
              12 Undersökningar om mäns våld mot kvinnor 13
            </item>
            <item xml:id="i-MCg9ohs1xyrLWvALFPNQgq">
              13 Hedersrelaterat våld och förtryck 13
            </item>
            <item xml:id="i-EbuSYznJJsh3SsPBVdKzz7">
              14 Kriminalisering av tvångsäktenskap 16
            </item>
            <item xml:id="i-9XY1LG86nmxokH9FPYXS4b">
              15 Kvinnlig könsstympning 16
            </item>
            <item xml:id="i-JFMj8sF6BngchSAE7KQPjK">
              16 Grupper av kvinnor som är särskilt utsatta 17
            </item>
            <item xml:id="i-3ygrSmBZmYS3ob3Mo1RPWf">
              16.1 Våld mot äldre kvinnor 17
            </item>
            <item xml:id="i-VDgb2pSfGAoxr712HrXbhE">
              16.2 Våld mot kvinnor med funktionsnedsättning 18
            </item>
            <item xml:id="i-Fgz1g5AUUZLN1JgtBWBRUN">
              16.3 Våld mot missbrukande kvinnor 20
            </item>
            <item xml:id="i-JiaF9Zt7frcdPgwfHDs2TX">
              16.4 Våld mot papperslösa kvinnor 20
            </item>
            <item xml:id="i-KCkwG8q2cZcMXhHnapjfnb">
              17 Familjevåldsenheter 22
            </item>
            <item xml:id="i-VEQyxSeT88KdC6mUjfQEMT">
              18 Regionala centrum för kvinnofrid 22
            </item>
            <item xml:id="i-U759zhtjXKJ3y8ASg9ftCu">
              19 Sexuellt våld 22
            </item>
            <item xml:id="i-TPwE59WV831QUHisQj8Had">
              20 Mäns våld i brottsstatistiken 23
            </item>
            <item xml:id="i-DBAtBzGDqfbZxz9UAAwoXA">
              21 Stärk sexköpslagen 24
            </item>
          </list>
        </div>
        <div xml:id="i-NkjE8GLe2QMmPeND5Bj3iY" type="motProposal" subtype="förslag">
          <head xml:id="i-6dxHaFWy5ZRELHXamNUy9E">
            2 Förslag till riksdagsbeslut
          </head>
          <list xml:id="i-7b5kZyhp9fjkSPWBK5Jgvy" style="ol">
            <item xml:id="i-SDJJQkwwuryLKyGW6puSSM">
              Riksdagen tillkännager för regeringen som sin mening vad som
              anförs i motionen om att regeringen bör genomföra en utvärdering
              av hur väl IVO:s tillsyn över kommunernas insatser för våldsutsatta
              kvinnor och barn som har bevittnat våld fungerar.
            </item>
            <item xml:id="i-GXfJBvBwvu5fZ6vqmPAxqc">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att göra en samlad översyn av kommunernas möjligheter att erbjuda
              bostad till personer som utsatts för våld i nära relationer samt
              lägga fram förslag på lämpliga åtgärder.
            </item>
            <item xml:id="i-CBBdcLJFTGzDAj1rHtAHFL">
              Riksdagen tillkännager för regeringen som sin mening vad som
              anförs i motionen om att det bör förtydligas i lagstiftningen
              att det ska genomföras en utredning om varje enskilt dödsfall
              orsakat av en närstående.
            </item>
            <item xml:id="i-33XRPdggwAqtZt6JwJCXWC">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till lagstiftning som innebär att självmord som misstänks ha genomförts
              efter hot och påtryckningar i en hedersrelaterad kontext ska omfattas
              av utredningsförfarandet.
            </item>
            <item xml:id="i-8gfMgHgqnLMJkorko7kjLX">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till lagstiftning som innebär att dödsfall som skett utomlands
              bör omfattas av utredningsförfarandet.
            </item>
            <item xml:id="i-2uEp8p54Y6seVe9sCFCQbL">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till lagstiftning som innebär att försök till dråp och mord ska
              omfattas av utredningsförfarandet.
            </item>
            <item xml:id="i-RgLQ87QcvURmeC6fLb6spJ">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen eller
              någon annan lämplig myndighet i uppdrag att kontinuerligt genomföra
              frågeundersökningar om förekomsten av mäns våld mot kvinnor.
            </item>
            <item xml:id="i-FqYJG5t7rfCS8FEqTca1Ym">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att ta fram riktlinjer för socialtjänstens arbete med mäns våld
              mot kvinnor, samkönat partnervåld och hedersrelaterat våld.
            </item>
            <item xml:id="i-ADyPWReBzKzzfYUSDAk2L4">
              Riksdagen tillkännager för regeringen som sin mening vad som
              anförs i motionen om att regeringen bör komma med förslag på långsiktiga
              och hållbara strukturer när det gäller hedersrelaterat våld och
              förtryck. 1
            </item>
            <item xml:id="i-6UpqFm9XZnFQagNV6cPUd7">
              Riksdagen tillkännager för regeringen som sin mening vad som
              anförs i motionen om att ge Länsstyrelsen Östergötland i särskilt
              uppdrag att lyfta fram vissa gruppers behov av insatser. 1
            </item>
            <item xml:id="i-KjQcpKcRWvWfFXvGbNe9xr">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              på hur det ska kunna skapas tillräckligt med platser på skyddade
              boenden som är utformade efter de ungas behov.
            </item>
            <item xml:id="i-DkVpbYGPRXfznApajFrNPa">
              Riksdagen tillkännager för regeringen som sin mening vad som
              anförs i motionen om att regeringen bör ge Länsstyrelsen Östergötland
              i uppdrag att utreda hur samhällets stöd till personer som har
              brutit med sina familjer på grund av hedersrelaterat våld och
              förtryck kan förbättras och hur redan befintliga verksamheter
              kan förstärkas. 1
            </item>
            <item xml:id="i-8fCFSp748jbq26Ktsu5UKT">
              Riksdagen tillkännager för regeringen som sin mening vad som
              anförs i motionen om att regeringen bör ge en lämplig myndighet
              i uppdrag att ta fram nationella riktlinjer för hur man ska agera
              när unga gifts bort utanför landets gränser. 1
            </item>
            <item xml:id="i-JNXdyLD63iDwAYFibvUmEF">
              Riksdagen tillkännager för regeringen som sin mening vad som
              anförs i motionen om att frågan om våld mot kvinnor med funktionsnedsättning
              bör belysas i en utredning, som bör komma med konkreta förslag
              på hur situationen kan underlättas för kvinnor med funktionsnedsättning
              som är utsatta för mäns våld.
            </item>
            <item xml:id="i-6wGBiwokM4ab7mKbpwoGya">
              Riksdagen tillkännager för regeringen som sin mening vad som
              anförs i motionen om att Socialstyrelsen bör införa en ny indikator
              om de skyddade boendenas tillgänglighet för kvinnor med funktionsnedsättning
              i den öppna jämförelsen av kommunernas insatser för våldsutsatta
              kvinnor och barn.
            </item>
            <item xml:id="i-Qax3rgb44sQUEdN39uGFYD">
              Riksdagen tillkännager för regeringen som sin mening vad som
              anförs i motionen om att regeringen bör arbeta för att missbrukande
              kvinnor utsatta för mäns våld ska erbjudas behandling i könsuppdelade
              grupper.
            </item>
            <item xml:id="i-FQbfhEMVXvERV1JhFWTWWY">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett handlingsprogram
              för inrättande av resursjourer som har kompetens att ta emot missbrukande
              kvinnor respektive kvinnor med psykisk funktionsnedsättning.
            </item>
            <item xml:id="i-UBSAabxfWoco6XMx8V2EJi">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              sammanställa läget för papperslösa kvinnor och deras våldsutsatthet.
            </item>
            <item xml:id="i-GXokrNX67Yityj4tyW538D">
              Riksdagen tillkännager för regeringen som sin mening vad som
              anförs i motionen om att regeringen bör utreda hur våldsutsatta
              kvinnor som lever gömda utan uppehållstillstånd ska få nödvändigt
              stöd och skydd mot mäns våld utan att riskera utvisning.
            </item>
            <item xml:id="i-GnX7Tez91WeAcrjLVVBERe">
              Riksdagen tillkännager för regeringen som sin mening vad som
              anförs i motionen om att lagstiftningen bör ändras så att kvinnors
              behov av skydd mot våld och sexuella övergrepp överordnas utlänningslagen.
              2
            </item>
            <item xml:id="i-UkdB7yQkyUf9r8r1VeCZu3">
              Riksdagen tillkännager för regeringen som sin mening vad som
              anförs i motionen om att kvinnor som medverkar i brottsutredningar
              angående våldsbrott eller sexuella övergrepp ska beviljas tillfälligt
              uppehållstillstånd så länge förundersökningen eller domstolsprocessen
              pågår. 2
            </item>
            <item xml:id="i-XKPy6s5B48nWuK98Gw5T9f">
              Riksdagen tillkännager för regeringen som sin mening vad som
              anförs i motionen om att handläggarna på Migrationsverket bör
              genomgå en obligatorisk utbildning i genusmedveten asylprövning.
              2
            </item>
            <item xml:id="i-EbWrTagiGMhrpAwteVWn9f">
              Riksdagen tillkännager för regeringen som sin mening vad som
              anförs i motionen om att regeringen bör inrätta familjevåldsenheter
              över hela landet. 3
            </item>
            <item xml:id="i-3PofEjSfx3Dc4os5Zb92jw">
              Riksdagen tillkännager för regeringen som sin mening vad som
              anförs i motionen om att det bör inrättas regionala centrum för
              kvinnofrid i varje sjukvårdsregion.
            </item>
            <item xml:id="i-T6oAUqsxEQeAnxNvzs7hLr">
              Riksdagen tillkännager för regeringen som sin mening vad som
              anförs i motionen om att kravet på tvång som grund för straffansvar
              för våldtäkt bör ersättas med uteblivet samtycke och att regeringen
              därför bör återkomma till riksdagen med förslag i enlighet med
              det alternativa lagförslag som framlades i bilaga 3 i betänkandet
              av 2008 års sexualbrottsutredning. 3
            </item>
            <item xml:id="i-RHZiLqLEneAd2s9E7Y5uSz">
              Riksdagen tillkännager för regeringen som sin mening vad som
              anförs i motionen om att regeringen bör ta fram en handlingsplan
              mot våldtäkt och sexuellt våld med kartläggning av vilka områden
              som behöver förbättras och förslag på konkreta åtgärder, t.ex.
              högre kvalitet på sex- och samlevnadsundervisningen eller särskilda
              mottagningar för våldtagna. 3
            </item>
            <item xml:id="i-GcrMXragWWHo1nBAzske3T">
              Riksdagen tillkännager för regeringen som sin mening vad som
              anförs i motionen om att regeringen bör ge Rikspolisstyrelsen
              i uppdrag att utveckla ett nytt kodningssystem för brott där kvinnor
              över 15 år misshandlats. 3
            </item>
            <item xml:id="i-F2QChvsW7PyY7mMzz93Lrt">
              Riksdagen tillkännager för regeringen som sin mening vad som
              anförs i motionen om att regeringen bör lägga fram förslag som
              tar bort den dubbla straffbarheten för köp av sex av personer
              över 18 år och på så sätt göra det straffbart att köpa sex utomlands.
              3
            </item>
          </list>
          <p xml:id="i-DsqdarbVS7zqS7tgarVQ2S">
            1 Yrkandena 9, 10, 12 och 13 hänvisade till AU.
          </p>
          <p xml:id="i-6sU8QVP4XK1oVN2EwWuQea">
            2 Yrkandena 20–22 hänvisade till SfU.
          </p>
          <p xml:id="i-VjKxUWYFFm8ydudeXeJheY">
            3 Yrkandena 23 och 25–28 hänvisade till JuU.
          </p>
        </div>
        <div xml:id="i-EZZjcPyYVfjbAdhsHWun41" type="motContent">
          <head xml:id="i-HqmcgWaoSJjiouX6rqinxY" type="h1">
            3 Mäns våld mot kvinnor
          </head>
          <p xml:id="i-2aTyCVHfWSoKgpBTLncHwB">
            Mäns våld mot kvinnor är ett allvarligt samhällsproblem som berör
            många människors liv och vardag. År 2012 anmäldes 30 817 fall
            av misshandel och fler än 3 810 våldtäkter mot kvinnor över 15
            år. Det anmäldes även 183 försök till mord eller dråp och 21 konstaterade
            fall av mord eller dråp på kvinnor (Brottsförebyggande rådet,
            Brå). Under 2000-talet har antalet anmälningar av misshandelsbrott
            mot kvinnor ökat med 47 procent. Ökningen beror delvis på att
            kvinnors benägenhet att anmäla har ökat, men det finns även mycket
            som tyder på att det faktiska våldet mot kvinnor ökar (Diesen
            och Diesen, Övergrepp mot kvinnor och barn, 2009, Brå 2008:25).
            Mörkertalet beräknas vara mycket stort. Brå uppskattar att endast
            20 procent av alla brott leder till polisanmälan (Brå 2008:25).
          </p>
          <p xml:id="i-EtZpwsSsDVeQFXHJE17K3V">
            Brottsstatistiken visar att de kvinnor som utsätts för våldsbrott
            ofta är bekanta med eller har en nära relation till den som utpekas
            som gärningsman. År 2012 begicks 61 procent av de anmälda misshandelsfallen
            inomhus av en bekant till kvinnan. Att våldet ofta utövas inom
            hemmets fyra väggar är en av förklaringarna till det stora mörkertalet.
            Varje år dödas dessutom i medeltal 17 kvinnor av en närstående
            man.
          </p>
          <p xml:id="i-D9pzKecfysAM8Q5b6c4JUs">
            Undersökningen Slagen dam (2001) visar bl.a. att 25 procent,
            eller var fjärde kvinna, upplevt fysiskt våld från någon man efter
            sin 15-årsdag. 56 procent av alla kvinnor har trakasserats sexuellt.
            Enligt undersökningen har totalt sett 46 procent, alltså nästan
            hälften av alla svenska kvinnor, erfarenheter av någon form av
            våld från en man efter sin 15-årsdag. Omfångsundersökningar som
            gjorts i andra länder, däribland Kanada, Finland och Norge, visar
            på liknande siffror (Diesen, 2009).
          </p>
          <p xml:id="i-VzduCDSKhXaqsEVHtyFh6T">
            Även män kan självklart utsättas för våld i en relation. Det
            våld som närstående män riktar mot kvinnor är dock oftare upprepat,
            grövre och leder till fler negativa konsekvenser för den drabbade
            än det våld som drabbar män i en (heterosexuell) relation. Män
            rapporterar oftare att de utsatts för trakasserier i form av telefonsamtal,
            sms m.m. än för hot och våld.
          </p>
          <p xml:id="i-PdqwgFoSE8aEgFpygPvhad">
            Särskilt utsatta för mäns våld är unga kvinnor och ensamstående
            kvinnor med barn. Relationsvåldet begränsar dessutom kvinnors
            livsutrymme mer på så sätt att kvinnor oftare än män väljer att
            avstå från vissa aktiviteter p.g.a. rädsla för att bli utsatta
            för våld (Brå rapport 2009:12, Våld mot kvinnor och män i nära
            relationer). Eftersom mäns våld mot kvinnor är vanligt förekommande
            och ofta grovt och upprepat krävs särskilda åtgärder för att minska
            våldet.
          </p>
          <p xml:id="i-AYDHciA1tPhdRrhNsprXbK">
            Det finns olika sätt att analysera och förklara mäns våld mot
            kvinnor. Förklaringar på individnivå där män antas vara våldsamma
            p.g.a. social utsatthet, alkoholmissbruk, psykisk sjukdom eller
            integrationsproblem tenderar att förminska problemet. Kulturella
            förklaringar tar också fasta på det annorlunda och lyfts fram
            endast när det gäller icke-svenska eller icke-västerländska kulturer.
            Vi ser att mäns våld i grunden beror på den ojämlika fördelningen
            av makt mellan könen i samhället. Denna skeva maktfördelning underlättar
            för enskilda män att bruka våld mot kvinnor. Arbetet för att stoppa
            våldet och ge våldsutsatta skydd och stöd måste därför ske utifrån
            insikten om att våldet har sina rötter i den rådande samhällsstrukturen
            där män är överordnade och kvinnor underordnade. Därmed inte sagt
            att förklaringar på individnivå inte kan bidra till kunskapen
            om våldsutövandet. Men vi anser inte att den huvudsakliga orsaken
            till våldet är att det är enskilda individer som har problem.
          </p>
          <p xml:id="i-SUUTwcE6T8eDtq33m7ZMoV">
            Vi behöver se och ändra samhällsstrukturerna för att kunna lösa
            problemet med mäns våld mot kvinnor. Att söka särskilda förklaringar
            som bortser från den manliga maktens inverkan på samhället och
            de relationer mellan män och kvinnor som existerar i vårt samhälle
            vore ett ödesdigert misstag. Grunden för kvinnoförtryck är inte
            specifik för vissa kulturer eller vissa traditioner. Våldet som
            drabbar kvinnor finns runt omkring oss, i vardagen. Och i de värsta
            fallen leder detta våld till nya tragedier och nya rubriker som
            förmörkar vår tillvaro.
          </p>
          <p xml:id="i-2hpSkAzTChRfEAo8v58tVB">
            I vårt arbete med att bekämpa mäns våld mot kvinnor får inte
            kvinnor och män som utsatts för partnervåld i samkönade relationer
            hamna i skymundan. Detsamma gäller kvinnor och män som utsatts
            för hedersrelaterat våld och förtryck. Partnervåld i samkönade
            relationer liksom hedersrelaterat våld och förtryck är, på samma
            sätt som gäller i diskussionen om mäns våld mot kvinnor i stort,
            ett uttryck för föreställningar om kön och sexualitet kopplade
            till känslor av makt och kontroll hos den/de som utövar våldet.
          </p>
          <head xml:id="i-MXRkqtsDFu5ro2TDNQJhEV" type="h1">
            4 Politik mot mäns våld mot kvinnor
          </head>
          <p xml:id="i-6kvkiT7rt8h3oV9GMVmQ7y">
            Målet för jämställdhetspolitiken bör vara att kvinnor och män
            ska ha samma makt att forma samhället och sina egna liv. Ett av
            delmålen är att mäns våld mot kvinnor ska upphöra och att kvinnor
            och män, flickor och pojkar, ska ha samma rätt och möjlighet till
            kroppslig integritet. Regeringen har tagit fram en handlingsplan
            för att bekämpa mäns våld mot kvinnor, hedersrelaterat våld och
            förtryck samt våld i samkönade relationer (skr. 2007/08:39) och
            har även vidtagit en del konkreta åtgärder. Detta är både nödvändigt
            och lovvärt. Regeringen väljer dock att förklara våldet utifrån
            ett individperspektiv.
          </p>
          <p xml:id="i-3fLbAMmv8jPsgzqxVjxUrb">
            Vänsterpartiet anser att det är svårt att ta ett samlat grepp
            på problemet om den grundläggande analysen av våldet saknas. Vår
            feministiska förståelse av våldet har till stor del utvecklats
            ur kvinnojourernas praktiska arbete med kvinnor som utsatts för
            mäns våld. Den svenska och internationella forskningen på området
            understryker våldets strukturella förankring och stödjer därmed
            indirekt kvinnojourernas kunskap. Tillsammans utgör detta en stark
            grund för en feministisk utgångspunkt i frågan.
          </p>
          <p xml:id="i-UneXrEjndL5iFQwpbNbqKG">
            Förutom att regeringen i sin handlingsplan helt bortser från
            de strukturella orsakerna till mäns våld mot kvinnor finns det
            en rad andra åtgärder som dessvärre är bristfälliga. Många av
            regeringens insatser lider av brist på samordning och konkretion.
            Regeringen visar heller inga ambitioner att institutionalisera
            åtgärderna mot mäns våld mot kvinnor. Det går i motsatt riktning
            mot tillgänglig kunskap på området som visar att organisationsformer
            och institutionella strukturer är avgörande för arbetet med att
            bekämpa det allvarliga samhällsproblem som mäns våld mot kvinnor
            och barn utgör. Konsekvensen blir att helhetsperspektivet och
            de långsiktiga lösningarna uteblir.
          </p>
          <p xml:id="i-471ASRZysqf7t8yA2ynEK4">
            En utvärdering av handlingsplanen (Brå rapport 2010:4) visar
            att den brister när det gäller förebyggande åtgärder med fokus
            på att förhindra män från att slå. Vidare är det få åtgärder i
            handlingsplanen som är av lagstiftande karaktär. Delrapporten
            visar även att regeringens handlingsplan saknar en samlad strategi
            för hur de olika projekten och satsningarna som kommit till stånd
            via handlingsplanen ska kunna bidra till en bättre samlad kunskap
            om vilka arbetssätt och metoder som är mest effektiva för att
            förebygga mäns våld mot kvinnor och hedersrelaterat våld och förtryck
            samt att stödja de utsatta. Erfarenheterna från de tillfälliga
            projekten genererar inte någon generell kunskap eftersom det saknas
            krav på utvärderingar och uppföljningar. För att Socialstyrelsen
            ska kunna uppfylla sina uppdrag att utvärdera, göra forskningssammanställningar
            och utveckla arbetsmetoder behövs lokala utvärderingar som underlag.
          </p>
          <head xml:id="i-CJcQZUEY4LFYe5Su65hco4" type="h1">
            5 Kommunernas ansvar för mäns våld mot kvinnor
          </head>
          <p xml:id="i-RfwBLuy5hXiJYtXFnUuDKZ">
            En kvinna som har utsatts för våld eller hot om våld från en
            närstående man måste få möjlighet till hjälp från samhället. Även
            barn som bevittnat våld behöver skydd och stöd. Kommunen har det
            övergripande ansvaret för att alla som vistas där får den hjälp
            och det stöd de behöver. Enligt 5 kap. 11 § andra stycket socialtjänstlagen
            ska socialnämnden särskilt beakta att kvinnor som är eller har
            varit utsatta för våld eller andra övergrepp kan vara i behov
            av stöd och hjälp för att förändra sin situation. Hjälpen kan
            omfatta plats på skyddat boende, juridisk rådgivning, riskbedömningssamtal
            och stödsamtal. Omfattningen av stödet varierar dock mellan olika
            kommuner.
          </p>
          <p xml:id="i-CwX3iAFGBRzRqD9TNJvo2X">
            Nästan alla kommuner kan numera erbjuda såväl råd och stöd som
            skyddat boende till våldsutsatta kvinnor enligt Socialstyrelsens
            nationella jämförelse från 2012 av kommunernas förutsättningar
            att hjälpa kvinnor som utsatts för våld i nära relationer och
            barn som bevittnat våld. Det är en klar förbättring. År 2008 var
            det t.ex. endast hälften av kommunerna i Stockholms län som hade
            kvinnofridssamordnare och aktuella handlingsplaner enligt en kartläggning
            av länsstyrelsen. Socialstyrelsen har även, på uppdrag från regeringen,
            gjort en nationell kartläggning av skyddade boenden. Rapporten,
            som publicerades i april 2013, bekräftar vad som framgår av den
            nationella jämförelsen.
          </p>
          <p xml:id="i-4aHVB51qMxGiat2ZcTu4zn">
            Men att 98 procent av kommunerna själva uppger att de erbjuder
            både stöd och skyddat boende innebär inte att insatserna är tillräckliga.
            De brister som, enligt Socialstyrelsen, fortfarande finns är allvarliga.
            Det gäller särskilt den systematiska uppföljningen av kommunernas
            insatser, som i många fall är dålig och t.o.m. helt obefintlig
            i en del kommuner. Endast en tredjedel av kommunerna har t.ex.
            inventerat antalet drabbade. För att kunna planera verksamheten,
            fördela resurser och genomföra insatserna borde det vara en självklarhet
            att ta reda på vilket behov som finns. Den dåliga planeringen
            har blivit uppenbar under de senaste somrarna då vissa kommuner
            p.g.a. dålig semesterplanering har skjutit över hela ansvaret
            för skydd av kvinnor på frivilliga krafter. Detta har skett trots
            att det är välkänt att anmälningarna om våld mot kvinnor ökar
            under sommarmånaderna.
          </p>
          <p xml:id="i-DXHDq7qbGAcDghgYJgVnep">
            Ytterligare en brist är att det saknas tillräckligt tydliga instruktioner
            och rutiner för hur socialtjänstens personal ska agera om en kvinna
            utsätts, eller det finns indikationer på att hon har utsatts,
            för våld. Många av socialtjänsterna saknar också ett barnperspektiv,
            vilket kan leda till att man inte utreder barns behov i tillräckligt
            hög utsträckning. Ytterligare en problematik är att det alltför
            ofta saknas kunskap för att möta frågor rörande våld i samkönade
            relationer. Det finns också ett stort behov av kompetensutveckling
            som inte tillgodoses i många kommuner.
          </p>
          <p xml:id="i-DMydPp2V9TDFnzEYs5QaeQ">
            Trots att tillsynen av socialtjänsten sedan 2010 sker på nationell
            nivå genom Socialstyrelsen är skillnaden mellan kommunernas arbete
            för att ge stöd till våldsutsatta kvinnor och barn som har bevittnat
            våld fortfarande väldigt stort. Socialstyrelsens tillsynsverksamhet
            har emellertid inte fungerat tillfredsställande och har fått kritik
            av Statskontoret, bl.a. för att ärenden har samlats på hög utan
            att avgöras. Regeringen har därför fortsatt på det spår som slogs
            fast i utredningen om tillsynen inom socialtjänsten (SOU 2007:82)
            och har inrättat en ny tillsynsmyndighet – Inspektionen för vård
            och omsorg (IVO).
          </p>
          <p xml:id="i-8MAgCvnvtEjRmAyQEuuMPY">
            Regeringen har dock inte gjort någon analys av hur en ny myndighetsstruktur
            kommer att påverka tillsynen av stödet för kvinnor som har utsatts
            för våld. Vänsterpartiet anser att tillsynen är en ingrediens
            för att kartlägga vad som brister i kommunerna för att kunna rätta
            till problemen och öka likvärdigheten. Dessa frågor riskerar dock
            att komma i skymundan när verksamheten vid den nya tillsynsmyndigheten
            nu kommer igång, eftersom andra områden inom vården och omsorgen
            berör så många fler människor och därför kommer att bli prioriterade.
            Regeringen bör genomföra en utvärdering av hur väl IVO:s tillsyn
            över kommunernas insatser för våldsutsatta kvinnor och barn som
            har bevittnat våld fungerar. Detta bör riksdagen som sin mening
            ge regeringen till känna.
          </p>
          <head xml:id="i-Gft6bcMS2N236Hxi1M1pGW" type="h1">
            6 Poliseskort av misshandlade kvinnor
          </head>
          <p xml:id="i-CSuifxVGV6zeSvK9JV1vRX">
            Kvinnor som misshandlas av en närstående ser ofta ingen annan
            utväg än att akut fly från sitt eget hem. Det är vanligt att kvinnor
            med barn bara hinner få med sig en väska med tillhörigheter innan
            de söker skydd på en kvinnojour eller någon annanstans. Att komma
            tillbaka till hemmet och hämta kläder och annat nödvändigt är
            ofta inte möjligt för den utsatta kvinnan. I vår motion 2013/14:JU202
            Poliseskort av misshandlade kvinnor föreslår vi därför att kvinnor
            som tvingats fly från eller som har lämnat en närstående man,
            och känner fruktan för våld eller hot om våld från honom, ska
            ges laglig rätt att återvända till sitt hem för att hämta sina
            och eventuella barns personliga tillhörigheter i skydd av polis.
          </p>
          <head xml:id="i-EyNza649aLk3qMzZEN1Ygu" type="h1">
            7 Livsvillkor för kvinnor med skyddad identitet
          </head>
          <p xml:id="i-LBoU4H7Li6usQf55hrFbsj">
            Många av de problem som drabbar våldsutsatta kvinnor och barn
            är komplexa. Detta gäller särskilt de kvinnor och barn som tvingas
            leva under skyddad identitet. Inte sällan uppstår en rad problem
            i vardagslivet för dessa kvinnor som måste fly från närstående
            män. I vår motion 2013/14:Ju205 Livsvillkoren för kvinnor med
            skyddad identitet m.m. lämnar vi därför förslag på hur dessa kvinnors
            ställning kan stärkas.
          </p>
          <head xml:id="i-V9UJBc24qwqUgozDzHJE8F" type="h1">
            8 Brist på bostäder för våldsutsatta kvinnor
          </head>
          <p xml:id="i-HQxDP4ZCneXNQ8xUoP6UNB">
            Den som utsätts för våld i en nära relation får i många fall
            problem med sitt boende. Dels kan den våldsutsatta bli utslängd
            från sin partners lägenhet, dels kan hen tvingas fly för att undkomma
            våldet. I många kommuner är det i praktiken kvinnojourerna som
            står för insatser när det gäller skyddat boende till utsatta kvinnor
            och barn.
          </p>
          <p xml:id="i-HvFZ9yYac44jH7ADSz2XgW">
            Socialstyrelsen har under 2013 publicerat en kartläggning av
            skyddade boenden samt en vägledning för socialtjänsten för hur
            insatsen skyddat boende ska tolkas och hur behovet av skyddat
            boende ska tillgodoses. Enligt Socialstyrelsens kan nästan alla
            kommuner erbjuda skyddat boende. Vanligtvis finns det skyddat
            akutboende i kommunerna men när kvinnan ska lämna jouren och behöver
            en egen bostad uppstår problem. Kommunerna kan i många fall inte
            erbjuda våldsutsatta kvinnor ett lämpligt boende p.g.a. den generella
            bristen på bostäder. I stället blir kvinnorna kvar längre än de
            behöver på jouren eller tvingas hålla till godo med otrygga tillfälliga
            bostäder.
          </p>
          <p xml:id="i-JGpG4nUdhrhpsdo7bt465u">
            Den av regeringen initierade utförsäljningen av allmännyttan
            som pågår främst i storstadsområdena, gör inte saken bättre. Att
            det byggs bra lägenheter till rimliga priser är en grundläggande
            förutsättning för att kommunerna ska kunna ta sitt ansvar för
            våldsutsatta kvinnors och barns boende. Kommunerna måste också
            bli bättre på att samarbeta över gränserna när det gäller boendefrågan,
            t.ex. genom att bilda resurspooler med boenden för de personer
            som utsatts för våld i nära relationer. Ett akut problem i sammanhanget
            är bristen på skyddade boenden för män som behöver stöd p.g.a.
            våld i nära relationer eller hedersrelaterat våld.
          </p>
          <p xml:id="i-BDxwoXCtW7Y8QfxA2yTp7">
            Regeringen bör därför ge Socialstyrelsen i uppdrag att göra en
            samlad översyn av kommunernas möjligheter att efter tiden på skyddat
            boende erbjuda bostad till personer som utsatts för våld i nära
            relationer samt lägga fram förslag på lämpliga åtgärder. Detta
            bör riksdagen som sin mening ge regeringen till känna.
          </p>
          <head xml:id="i-MCLxw2JxBHewfJKrmMBfGS" type="h1">
            9 Översyn av hyreslagens tillämpning
          </head>
          <p xml:id="i-BAki8FyycqXud6XSkfpRZG">
            Regler om hyresgästers rättigheter och skyldigheter finns i 12
            kap. jordabalken, den s.k. hyreslagen. Hyresgästen har ett aktsamhetskrav,
            eller med andra ord en vårdplikt, när hen använder lägenheten.
            Vårdplikten innebär att hyresgästen är skyldig att ersätta skador
            som uppstår genom hens vållande. Ett exempel på vållande kan vara
            att hyresgästen bryter mot de förhållningsregler som finns, t.ex.
            skyldigheten att anmäla en skada till hyresvärden. Hyresgästen
            är skyldig att ersätta alla skador som hen eller någon annan som
            är på besök orsakar (12 kap. 24 § JB). Hyresgästens försummande
            av vårdplikten kan leda till vräkning.
          </p>
          <p xml:id="i-L24mtQGaSYhxRybS3gpDEv">
            Det förekommer att kvinnor som misshandlats av sin partner blivit
            vräkta från sina hyresrätter med motiveringen att de försummat
            sin vårdplikt till följd av att mannen slagit sönder inredning
            i lägenheten. Det är inte acceptabelt att ett brottsoffer ska
            behöva bli vräkt från sin bostad till följd av att hen blivit
            misshandlad och i samband med det fått lägenheten sönderslagen
            av sin våldsamma partner.
          </p>
          <p xml:id="i-ESHRFzeTUV3KhNs36pWxiB">
            I betänkande 2012/13:CU11 Hyresrätt m.m. ställer sig civilutskottet
            bakom Vänsterpartiets motionsyrkanden om att stoppa vräkningarna
            av brottsoffer. Riksdagen har därför fattat beslut att det ska
            genomföras en översyn av frågan och att regeringen skyndsamt ska
            återkomma med ett förslag till ändring i hyreslagen. Vi förutsätter
            därför att riksdagen kommer att få ta ställning till ett sådant
            förslag under detta riksdagsår.
          </p>
          <head xml:id="i-Y2Ui1Y7JiVHp6WgiqsYq2w" type="h1">
            10 Utredning av dödligt våld mot kvinnor
          </head>
          <p xml:id="i-81bGgwCUnyrknubdgohWMy">
            Forskning visar att en kvinna löper störst risk att utsättas
            för våld av en man som hon har en relation med när hon vill lämna
            honom. Gränsen mellan att bli svårt misshandlad och dödad är hårfin,
            vilket de senaste årens många tragedier där kvinnor mördats av
            pojkvänner, sambor eller makar vittnar om. Enligt Brottsförebyggande
            rådets (Brå) rapport Dödligt våld mot kvinnor i nära relationer
            (2001:11), kände 84 procent av de kvinnor som föll offer för dödligt
            våld gärningsmannen. I knappt hälften av fallen hade den dödade
            kvinnan haft en nära relation till den våldsutövande mannen. Det
            är ett stort misslyckande när samhället inte lyckas stoppa våldet
            och ge utsatta kvinnor skydd och hjälp.
          </p>
          <p xml:id="i-Un19jjr7NKTk6XSVXBvVN3">
            Vänsterpartiet har under flera års tid lagt förslag i riksdagen
            om att tillsätta en haverikommission som ska se över varje fall
            där en kvinna mördats eller misshandlats till döds av en närstående
            man. En liknande lagstiftning infördes 2007 när det gäller barn
            som dödats av närstående. Därför var det positivt att riksdagen
            beslutade att även dödligt våld mellan närstående vuxna ska utredas.
            Syftet med utredningsverksamheten ska vara att ge underlag för
            förslag till åtgärder som förebygger att kvinnor och män utsätts
            för våld eller andra övergrepp av närstående eller tidigare närstående
            personer. Alla fall av dödligt våld omfattas, oavsett kön på offer
            eller förövare.
          </p>
          <p xml:id="i-X9PxHXbmNH5YivYwb7HUEx">
            Vi är dock tveksamma till om den form som valts, att Socialstyrelsen
            vartannat år ska lägga fram en samlad rapport, kommer att leda
            till att brister upptäcks och att arbetet med att förebygga dödligt
            våld förbättras. Hittills har ingen utredning publicerats och
            Socialstyrelsen tolkar lagstiftningen som att det inte ska göras
            några utredningar av specifika fall. För att kunna användas i
            det förebyggande arbetet behöver det utredas i varje enskilt fall
            vad alla aktörer kring offret har gjort eller inte gjort och utifrån
            vilken kunskap de har agerat. Det handlar inte om att peka ut
            skyldiga utan om att få reda på orsakerna till det som har gjorts
            fel för att kunna rätta till detta. Därför bör det förtydligas
            i lagstiftningen att det ska genomföras en utredning om varje
            enskilt dödsfall orsakat av en närstående. Detta bör riksdagen
            som sin mening ge regeringen till känna.
          </p>
          <head xml:id="i-N4iNcmq5JNr1EdaK7CEczs" type="h2">
            10.1 Hedersrelaterat våld och förtryck som lett till självmord
          </head>
          <p xml:id="i-LsWxFY39nmaFURjxpcsvjc">
            Självmord till följd av psykisk misshandel av en närstående omfattas
            inte av utredningssystemet. Vi har förståelse för argumentet att
            bedömningen av om självmord har begåtts med anledning av brott
            riskerar att bli både godtycklig och svår. Vi anser ändå att självmord
            där det finns misstanke om att dödsfallet föregåtts av hot och
            påtryckningar av hedersrelaterad karaktär ska ingå. Vi delar Sveriges
            Kvinno- och Tjejjourers Riksförbunds (SKR) inställning att utredningsmyndigheten
            annars riskerar att missa fall med s.k. balkongflickor som efter
            svår psykisk misshandel tagit sina liv. Det är mycket angeläget
            att åtgärder tas fram för att bekämpa denna grova form av hedersrelaterat
            våld. Därför bör regeringen återkomma med förslag till lagstiftning
            som innebär att självmord som misstänks ha genomförts efter hot
            och påtryckningar i en hedersrelaterad kontext ska omfattas av
            utredningsförfarandet. Detta bör riksdagen som sin mening ge regeringen
            till känna.
          </p>
          <head xml:id="i-Vpp4d14zcFHAW5FARLo3ye" type="h2">
            10.2 Dödsfall som skett utomlands bör utredas
          </head>
          <p xml:id="i-CeGkLjkrVknSv5Z6eNAsEr">
            Dödsfall som skett utomlands får utredas om personen vid dödsfallet
            var svensk medborgare eller hade hemvist i Sverige. Det är inte
            bra att frivilligheten blir huvudregel när det gäller utredningar
            av dödsfall som skett utomlands. Vi anser att lagförslaget ska
            formuleras starkare. Regeringen bör därför återkomma med förslag
            till lagstiftning som innebär att dödsfall som skett utomlands
            bör omfattas av utredningsförfarandet. Detta bör riksdagen som
            sin mening ge regeringen till känna.
          </p>
          <head xml:id="i-U75WypMQ5Jv6oEzx2zsrcT" type="h2">
            10.3 Försök till dråp och mord ska omfattas
          </head>
          <p xml:id="i-93Ve7RQTG2Xv8fGkEo9uNM">
            Vi anser vidare att även fall där offret överlevt försök till
            dråp eller mord ska utredas. Detta ger utredningsmyndigheten ett
            bredare underlag för att komma med förslag på åtgärder för att
            bekämpa våld mellan närstående. Eftersom mäns våld mot kvinnor
            är ett så omfattande och allvarligt samhällsproblem är det extra
            viktigt att lyssna på de kvinnor som faktiskt utsatts för det
            grövsta våldet.
          </p>
          <p xml:id="i-KkV59qoV7JXF6s5yQLAGEd">
            Regeringen bör därför återkomma med förslag till lagstiftning
            som innebär att försök till dråp och mord ska omfattas av utredningsförfarandet.
            Detta bör riksdagen som sin mening ge regeringen till känna.
          </p>
          <head xml:id="i-H7bb4diMGyrj4c3m2oFi4R" type="h1">
            11 Kvinnojourerna
          </head>
          <p xml:id="i-MZ9vMW4GLSNYjnAF4g2j3p">
            Genom kvinnors ideella frivilligarbete i jourerna kan brottsoffer
            få relevant hjälp trots att samhällets insatser brister. Kvinnojourernas
            styrka ligger i att de är skapade av kvinnor för kvinnor. Det
            är en frizon där ingen ifrågasätter kvinnors och barns upplevelser
            av våld. Tjej- och kvinnojourerna spelar också en central roll
            när det gäller att synliggöra och sprida kunskap om våldets mekanismer
            och konsekvenser. Trots att företrädare för polis, socialtjänst
            och sjukvård själva anser att de lokala kvinnojourerna ger ett
            mer heltäckande stöd till utsatta kvinnor än vad de själva kan
            erbjuda existerar jourerna fortfarande under osäkra förhållanden.
            De kläms alltmer mellan ökade krav samtidigt som finansieringen
            är osäker och bristfällig.
          </p>
          <p xml:id="i-FawpFzKs8NcToL8JKSaacy">
            I dag finns det kvinnojourer i ungefär hälften av landets kommuner
            och antalet kvinnor som söker hjälp ökar stadigt. Samtidigt ökar
            antalet förfrågningar från kommun, polis och skola; i fjol med
            nästan 30 procent. Det blir dock allt svårare för kvinnor som
            drabbas av våld att få plats på ett skyddat boende och antalet
            kvinnor som avvisas har ökat. Detta visar att det behövs mer resurser
            till kvinnojourerna.
          </p>
          <p xml:id="i-UeFrYRus7bfLPeX6xwzBuH">
            Regeringen har tillfört kommunerna utvecklingsmedel i syfte att
            förstärka kvinnojoursverksamheten och kvalitetsutveckla stödet
            till våldsutsatta kvinnor och barn på lokal nivå. I budgetpropositionen
            ökar statens anslag med 13,4 miljoner kronor. Detta är lovvärt
            men långtifrån tillräckligt. Därför är det fortfarande svårt för
            kvinnojourerna att göra långsiktiga planeringar för sin verksamhet.
            Kvinnojourerna behöver kontinuerlig finansiering för att kunna
            bedriva ett fungerande arbete på lång sikt. I dag drivs verksamheten
            i projektform och är beroende av tillfälliga satsningar. Mycket
            av jourernas tid går åt till att ansöka om nya projektpengar.
            Enligt Riksorganisationen för Sveriges tjej- och kvinnojourer
            (Roks) är många av deras medlemsjourer beroende av projektbidrag
            från olika myndigheter och privata stiftelser för att finansiera
            sin löpande grundverksamhet. Men myndigheter som fördelar utvecklingsmedel
            (t.ex. länsstyrelserna) eftersöker ofta nyskapande projekt medan
            många tjej- och kvinnojourer saknar medel för att garantera kontinuitet
            i den grundläggande jourverksamheten.
          </p>
          <p xml:id="i-68zLXHf5jpZKshovnw7qNK">
            Det har också visat sig att de kvinnojourer som vänder sig till
            kvinnor i ett större geografiskt område har särskilt svårt att
            hitta en säker finansiering. Ett exempel är Terrafem, som driver
            tre stödboenden och en jourtelefon för kvinnor i hela landet som
            har utsatts för hedersrelaterat våld. Socialstyrelsen har dragit
            ner på sitt stöd och inga kommuner vill själva betala en verksamhet
            som är nationell. Även Qjouren, som är en av få jourer i Sverige
            där kvinnor med erfarenhet av missbruk kan få skydd, har haft
            liknande problem med finansieringen.
          </p>
          <p xml:id="i-FARwfQMfjZ3oLzQfyuR2fN">
            För att ge kvinnojourer runtom i landet goda förutsättningar
            vill vi införa ett stabilt statligt grundstöd. Det ska fördelas
            efter hur stort upptagningsområde jouren har och beviljas för
            tre år i taget. Där det saknas en kvinnojour gör pengarna det
            möjligt att bygga upp en ny. Både ideella och kommunala kvinnojourer
            får del av stödet som ska vara förutsägbart och långsiktigt. Vi
            satsar 200 miljoner kronor om året på det nya stödet i vår motion
            för utgiftsområde 13 (2013/14:A333). För att få del av pengarna
            ska det finnas kompetens och erfarenhet vad gäller kvinnofridsfrågor.
            Det ska finnas barnkompetens samt ett skyddat boende med hög säkerhet
            och god tillgänglighet.
          </p>
          <p xml:id="i-85iL7gszKZE9hLapQdL31W">
            Vi gör dessutom i vår motion för utgiftsområde 9 (2013/14:So539)
            en satsning med 20 miljoner kronor per år på resursjourer för
            kvinnor med erfarenhet av missbruk.
          </p>
          <head xml:id="i-4tgXFRws147RubvrYKUZHK" type="h1">
            12 Undersökningar om mäns våld mot kvinnor
          </head>
          <p xml:id="i-9jYc79PpseBxwpLptFZ7gL">
            För att kunna se om genomförda åtgärder och insatser för att
            stoppa mäns våld mot kvinnor fått avsedd effekt bör undersökningar
            av våldsförekomsten genomföras kontinuerligt. I Finland och Danmark
            har t.ex. frågeundersökningar som direkt fokuserat på mäns våld
            mot kvinnor genomförts vid flera tillfällen (Brås rapport 2009:12).
            Sådana serier av undersökningar saknas dock i Sverige, vilket
            är en stor brist.
          </p>
          <p xml:id="i-E73Xk1sJvMZ9UGiZxxWFLt">
            Därför bör regeringen ge Socialstyrelsen eller annan lämplig
            myndighet i uppdrag att kontinuerligt genomföra frågeundersökningar
            om förekomsten av mäns våld mot kvinnor. Detta bör riksdagen som
            sin mening ge regeringen till känna.
          </p>
          <head xml:id="i-K2JY9sjgeTU7nktfucHZSH" type="h1">
            13 Hedersrelaterat våld och förtryck
          </head>
          <p xml:id="i-YTC3fPYUdLc2D7derWgEEX">
            Hedersrelaterat våld och förtryck har, liksom mäns våld mot kvinnor
            i övrigt, generellt sin grund i kön, sexualitet, makt och kulturella
            föreställningar om dessa företeelser. Det hedersrelaterade systemet
            är komplext och innehåller en rad förtryckande former av strukturell
            och organiserad karaktär (Hedersrelaterat våld och förtryck i
            Stockholms stad 2009).
          </p>
          <p xml:id="i-D339K5SE7Es4gRKCq17HZH">
            Mörkertalet när det gäller hedersrelaterat våld och förtryck
            antas vara stort. Främst är det flickor och unga kvinnor som drabbas
            av hedersrelaterat våld och förtryck, men även pojkar och unga
            män blir utsatta. Om flickor som är utsatta offentliggör sin historia
            genom ett besök hos socialtjänsten kan det innebära ytterligare
            våld och hot. Därför väljer många unga flickor att söka hjälp
            på annat sätt (Om våld i hederns namn. Länsstyrelsen Östergötland,
            2008). Hbtq-personer är en grupp som särskilt riskerar att utsättas
            för hedersrelaterat våld och förtryck.
          </p>
          <p xml:id="i-2wDpsMEZijXQvbpjGZ7XSP">
            En kartläggning av hedersrelaterat våld och förtryck i Stockholms
            stad 2009, visar att en av tio flickor i Stockholm lever med hedersrelaterat
            förtryck i hemmet. Kartläggningen visar att var tionde 15-årig
            flicka i Stockholm och 4 procent av pojkarna lever med hedersrelaterade
            problem som begränsar deras liv. Hedersrelaterade problem var
            den grundläggande orsaken för mer än hälften av alla flickor som
            under 2006 omhändertogs enligt lagen om vård av unga (§ 2 LVU).
          </p>
          <p xml:id="i-UwYTx6fUALp9dm8sn1cfQE">
            Enligt rapporten är socialtjänstens arbete med kvinnor och ungdomar
            som är utsatta för hedersrelaterat våld och förtryck undermåligt.
            Bristen på strukturerade och evidensbaserade metoder för t.ex.
            riskbedömning eller ren okunskap om hur sådana metoder ska användas
            gör att utsatta personer får ett rättsosäkert och godtyckligt
            stöd. Då socialtjänsten verkar ha halkat efter andra aktörer i
            samhället rent kunskapsmässigt rekommenderas en satsning på kompetensutveckling
            för socialtjänsten.
          </p>
          <p xml:id="i-27K8wVXCue2zYoM5DoxPwv">
            Regeringen nämner i sin handlingsplan (skr. 2007/08:39) att det
            är angeläget att länsstyrelserna fortsätter satsningen på åtgärder
            för att bekämpa hedersrelaterat våld och förtryck. Syftet är att
            samordna myndigheternas arbete mot hedersrelaterat våld och förtryck
            med det generella arbetet för att motverka mäns våld mot kvinnor.
          </p>
          <p xml:id="i-3m2o9DKkB1RTzJ7nSjusMo">
            Vänsterpartiet anser att syftet är gott men att fler åtgärder
            bör sättas in för att bekämpa det hedersrelaterade våldet och
            förtrycket. I dag saknar kommunerna riktlinjer för sitt arbete
            med personer som utsatts för hedersrelaterat våld och myndigheternas
            insatser saknar samordning vilket undersökningen från Stockholm
            tydligt visar. Regeringen bör ge Socialstyrelsen i uppdrag att
            ta fram riktlinjer för socialtjänstens arbete med mäns våld mot
            kvinnor, samkönat partnervåld och hedersrelaterat våld. Detta
            bör riksdagen som sin mening ge regeringen till känna.
          </p>
          <p xml:id="i-PySsgFViDMN6QcnK5CsEy7">
            Enligt regeringens handlingsplan (skr. 2007/08:167) ska Länsstyrelsen
            Östergötland utöver sitt regionala uppdrag lämna stöd till insatser
            på nationell eller länsövergripande nivå mot hedersrelaterat våld
            och förtryck.
          </p>
          <p xml:id="i-KGJQ8e9Wh8qp2y9piZo12p">
            Sedan 2004 har länsstyrelserna haft i uppdrag att lämna stöd
            till insatser mot hedersrelaterat våld och förtryck. I december
            2012 skickade Länsstyrelsen Östergötland in den samlade delredovisningen
            av de pågående uppdragen till Utbildningsdepartementet.
          </p>
          <p xml:id="i-Kq22epmhQEC3sEKPZtBsgQ">
            Länsstyrelserna bedömer att arbetet med hedersrelaterat våld
            och förtryck saknar hållbara och långsiktiga strukturer avseende
            förebyggande arbete och insatser till utsatta. I stor utsträckning
            ges insatser till utsatta fortfarande utifrån tillfälliga lösningar.
            Kunskapsnivån och beredskapen att hjälpa utsatta är ojämn i landet
            vilket leder till att många inte får den hjälp de är i behov av
            och har rätt till. Som en följd av bristande barnperspektiv ifrågasätts
            ofta barns och ungdomars trovärdighet. En annan konsekvens är
            att föräldrarätten i praktiken ofta överordnas barnens rättigheter.
            Mot bakgrund av detta måste det vara en prioriterad uppgift att
            se till att långsiktiga och hållbara strukturer byggs upp i hela
            landet. Regeringen bör komma med konkreta och långsiktiga förslag.
            Detta bör riksdagen ge regeringen till känna.
          </p>
          <p xml:id="i-3cthQCLtirKJF64HWJ9jBY">
            I rapporten lyfts också fram att det brister i arbetet med särskilt
            utsatta personer när det gäller kompetens, bemötande och insatser.
            Fokus läggs fortfarande till stor del på heterosexuella flickor
            och kvinnor. Detta får till följd att bl.a. pojkars och mäns ofta
            dubbla utsatthet, som både offer och förövare, hamnar i skymundan.
            Homo-, bi- och transsexuella personer eller personer med könsöverskridande
            identitet och uttryck, är grupper vars behov tenderar att åsidosättas.
            Funktionsnedsatta, barn som lever med skyddad identitet och ensamkommande
            barn är andra grupper som ofta osynliggörs. Regeringen bör därför
            ge Länsstyrelsen Östergötland i särskilt uppdrag att lyfta fram
            dessa gruppers behov av insatser. Detta bör riksdagen ge regeringen
            till känna.
          </p>
          <p xml:id="i-AniXFaFttG6UqhB9sCWHFq">
            I delrapporten Våga göra skillnad (2013) konstaterar Länsstyrelsen
            Östergötland att det finns en rad brister i arbetet med barn och
            unga utsatta för hedersrelaterat våld. Det saknas kunskap, samordning,
            platser i skyddat boende och information till dem som berörs,
            dvs. barnen och ungdomarna. I arbetet med de sex pilotkommuner
            som av eget intresse valt att delta i vägledningsarbetet är de
            lokala kunskaperna och resurserna mycket skiftande trots 10 års
            arbete med frågan i Sverige.
          </p>
          <p xml:id="i-Hg4MSkKF37XxqighzD4aac">
            Förutom brist på skyddat boende finns det också brister i kunskapen
            om hur skyddat boende bör vara utformat och i kunskaper om de
            ungas behov. Det är svårt att hitta platser för placering och
            när de finns är det svårt att få gehör för de krav på verksamheten
            som måste till utifrån de ungas behov, vilket gjort att flera
            unga har behövt omplaceras. Att första tvingats klippa av alla
            band till familj och vänner för att sedan erbjudas boende utan
            tillräckligt stöd och skydd och sedan behöva omplaceras är helt
            oacceptabelt. Regeringen bör mot bakgrund av detta återkomma med
            förslag på hur det ska kunna skapas tillräckligt med platser på
            skyddade boenden som är utformade efter de ungas behov. Detta
            bör riksdagen som sin mening ge regeringen till känna.
          </p>
          <p xml:id="i-FVMd1cufeevoKTnKW67EEx">
            De kvinnor, män, flickor och pojkar som utsätts för hedersrelaterat
            våld och förtryck har ofta komplexa problem och behov av ett långvarigt
            stöd från samhället. För att komma bort från våldet och hotet
            tvingas de inte sällan bryta helt med sina familjer. Att flytta
            till en ny ort utan att kunna upprätthålla kontakten med vänner
            och familj kan leda till stor utsatthet och isolering.
          </p>
          <p xml:id="i-4YBM91pQpLUcRk5MbtRRr2">
            Regeringen bör därför ge Länsstyrelsen Östergötland i uppdrag
            att utreda hur samhällets stöd till personer som har brutit med
            sina familjer p.g.a. hedersrelaterat våld och förtryck kan förbättras
            och hur stödet till redan befintliga verksamheter kan förstärkas.
            Detta bör riksdagen som sin mening ge regeringen till känna.
          </p>
          <head xml:id="i-4n3P526e7F7Sf3KVMGRGJc" type="h1">
            14 Kriminalisering av tvångsäktenskap
          </head>
          <p xml:id="i-Ew8iVtBcUh2CaGvCf6VquB">
            Alla har rätt att välja om och med vem de ska gifta sig. Barn
            ska inte kunna ingå äktenskap. Trots det är det alltför många
            kvinnor och flickor som lever i äktenskap som de tvingats in i
            av sina föräldrar. Vänsterpartiet har vid flera tillfällen motionerat
            om att förändra lagstiftningen så att det blir straffbart för
            föräldrar att arrangera äktenskap för sina minderåriga barn samt
            att dispensmöjligheten i äktenskapsbalken när det gäller äktenskap
            för barn under 18 år tas bort.
          </p>
          <p xml:id="i-AEj7jiNbC9fwbRCaPiTe7a">
            Länsstyrelsen Östergötland framhåller i sin rapport från 2012
            att den bristande lagstiftningen utgör ett stort hinder i arbetet
            med att motverka förekomsten av barn- och tvångsäktenskap. Detsamma
            gäller för att förhindra äktenskapsliknande förbindelser, s.k.
            informella äktenskap. Förutom en lagändring finns också ett behov
            av nationella riktlinjer för hur man ska agera när unga gifts
            bort utanför landets gränser. Regeringen bör ge lämplig myndighet
            i uppdrag att ta fram sådana riktlinjer. Detta bör riksdagen som
            sin mening ge regeringen till känna.
          </p>
          <p xml:id="i-SVnmfpmrWXkXVyt5gvJHXJ">
            Utredningen om stärkt skydd mot tvångsäktenskap och barnäktenskap
            har nyligen lämnat sitt slutbetänkande Stärkt skydd mot tvångsäktenskap
            och barnäktenskap (SOU 2012:35) med förslag som tillgodoser våra
            krav. Vi förutsätter att regeringen bereder dessa förslag så fort
            som möjligt och snarast lämnar en proposition till riksdagen.
          </p>
          <head xml:id="i-QvfLNUTTWJ8S39AYuVP7u8" type="h1">
            15 Kvinnlig könsstympning
          </head>
          <p xml:id="i-PWRaRXxgemBaQFGRgJ4dPt">
            Trots förbud förekommer det att flickor och kvinnor bosatta i
            Sverige utsätts för könsstympning, men det finns inte tillräcklig
            kunskap om hur ofta det förekommer. Därför behöver vi få kännedom
            om hur många det är som har blivit eller riskerar att bli könsstympade
            i Sverige eller utomlands.
          </p>
          <p xml:id="i-SYnhP3X2uVeu9pA8m7ZsVb">
            Regeringen har nyligen gett Socialstyrelsen i uppdrag att utreda
            förutsättningarna för att på ett mer tillförlitligt sätt kunna
            beräkna antalet flickor och kvinnor som är könsstympade eller
            riskerar att bli utsatta för könsstympning. Socialstyrelsen ska
            därefter genomföra en studie som syftar till att höja kunskapen
            om antalet flickor och kvinnor i Sverige som har blivit, eller
            riskerar att bli, utsatta för könsstympning. I studien ingår också
            att undersöka hur och var ingreppen utförs.
          </p>
          <p xml:id="i-DYntjuLDztYsJAK666zkcE">
            I uppdraget ingår vidare att Socialstyrelsen ska kartlägga vilken
            kunskap om kvinnlig könsstympning som finns inom primärvården
            och andra relevanta delar av hälso- och sjukvården. I detta sammanhang
            ska myndigheten också undersöka vilka förutsättningar personal
            inom hälso- och sjukvården har för att arbeta förebyggande mot
            kvinnlig könsstympning och för att på ett professionellt och respektfullt
            sätt bemöta flickor och kvinnor som blivit utsatta för dessa ingrepp.
          </p>
          <p xml:id="i-JNkx5ZbWHRewoWoVahxpBN">
            Kartläggningen syftar till att ta fram information om kvinnlig
            könsstympning anpassad till hälso- och sjukvårdspersonal som i
            sin yrkesvardag träffar flickor och kvinnor som är könsstympade
            eller riskerar att utsättas för könsstympning.
          </p>
          <p xml:id="i-5eKECBgDwEnJeq4uofwV11">
            Uppdraget ska slutredovisas senast 15 januari 2015 och vi får
            då anledning att återkomma i frågan.
          </p>
          <head xml:id="i-HeckkVe23LcDsXbhKek1F6" type="h1">
            16 Grupper av kvinnor som är särskilt utsatta
          </head>
          <p xml:id="i-DHr3hA2t27sJgKqVdN7kZ4">
            Vissa grupper av kvinnor är särskilt utsatta för våld i nära
            relationer p.g.a. olika individuella omständigheter och myndigheternas
            brist på kompetens. Om en kvinna som missbrukar eller har en funktionsnedsättning
            har utsatts för våld av en närstående man är risken stor att socialtjänsten
            eller vården bara ser missbruket eller funktionsnedsättningen.
            Våld mot äldre kvinnor som gett fysiska skador kan ofta tolkas
            som åldersrelaterade, t.ex. fallskador, armbrott och frakturer.
            Våld i samkönade relationer osynliggörs ofta, se ovan. Lesbiska
            kvinnor känner sig t.ex. inte alltid välkomna till kvinnojourerna
            och det kan vara svårt att erbjuda kvinnan trygghet om jouren
            inte har kunskap om att väninnan som följer med kan vara förövaren.
          </p>
          <head xml:id="i-RhFcrDjb4QcYXmCviooz4F" type="h2">
            16.1 Våld mot äldre kvinnor
          </head>
          <p xml:id="i-MBkjbXmFbnh6Ly519PMSYH">
            Våld mot äldre kvinnor och män osynliggörs i stor utsträckning.
            Detta trots att äldre i flera avseenden är en extra utsatt grupp
            när det gäller vissa typer av våld. Både äldre kvinnor och äldre
            män utsätts för våld, men våldet som riktas mot äldre kvinnor
            är mer upprepat och av ett allvarligare slag än det som drabbar
            äldre män (se Brottsoffermyndighetens omfångsundersökning Ofrid?
            – Våld mot äldre kvinnor och män, 2001). Mäns sexuella våld drabbar
            även äldre kvinnor, vilket ofta osynliggörs.
          </p>
          <p xml:id="i-F1gsLHJZff8YfXP344ydUg">
            Rapporter från såväl Socialstyrelsen som Brottsoffermyndigheten
            visar att våld mot äldre kvinnor förekommer i en sådan omfattning
            att det är att betrakta som ett folkhälsoproblem. Trots det riktas
            ingen av de 56 åtgärderna i regeringens handlingsplan när det
            gäller mäns våld mot kvinnor speciellt till äldre kvinnor som
            utsatts för mäns våld. Dessvärre är kunskapen om mäns våld mot
            äldre kvinnor bristfällig, bl.a. inom vård och omsorgsverksamheter.
          </p>
          <p xml:id="i-TH8P15JXNAX8w1EH8fw8e5">
            Resultatet som går igen i många studier är att äldre människor
            uppfyller flera allmänna riskfaktorer för våldsutsatthet: små
            nätverk och svag social kontroll, stort beroende av andra och
            låg sannolikhet för vedergällning eller motangrepp. Särskilt utsatta
            äldre, som demenssjuka, löper en förhöjd risk att utsättas för
            våld och bara en liten del av våldet upptäcks. Följderna av våldet
            som blåmärken, skrapsår, benbrott kan hänvisas till att den äldre
            skadat sig själv genom fallolyckor. Det som är mest osynliggjort
            när det gäller våld mot äldre är närstående mäns våld mot äldre
            kvinnor. Många har svårt att tänka sig att pappa eller farfar
            utsätter mamma eller farmor för våld.
          </p>
          <p xml:id="i-LJxKmcBcURUXVkq5GVGsdE">
            Män som under ett långt liv har utsatt kvinnor för våld slutar
            inte med det efter 65 års ålder. Tystnaden och osynliggörandet
            kring våld mot äldre måste brytas. Mäns våld mot äldre kvinnor
            behöver särskilt lyftas fram.
          </p>
          <p xml:id="i-RmfuSMSwypN2CqRHJAurpE">
            Region Gotlands socialförvaltning har sedan 2010 drivit Freda-verksamheten
            för att ge bättre stöd till äldre och personer med funktionsnedsättning
            som har utsatts för våld. I anslutning till verksamheten och som
            underlag för det fortsatta utvecklingsarbetet har man genomfört
            en kartläggning av våldet mot äldre. Mer än 15 procent av befolkningen
            över 65 år uppger att de har utsatts för våld i någon form. Kvinnor
            har större erfarenhet av våld än män och det gäller särskilt åldersgruppen
            65–71 år (den yngsta i studien). Kvinnor uppger också att de oftare
            utsätts för upprepat våld. Våldet utövas framför allt i hemmet
            och det är antingen en främmande man eller en partner som är förövare.
            Kvinnor säger sig dock oftare än män ha blivit utsatta av en tidigare
            partner.
          </p>
          <p xml:id="i-FjVhufPwAQRiW7PS2vmdBb">
            Själva Freda-verksamheten är en del av den fasta verksamheten
            och består av fyra konkreta åtgärdsområden. Genom utbildning ska
            man bli bättre på att upptäcka våldet. En organisationsstruktur
            har byggts upp för att hantera ärenden och agera. Det genomförs
            metod- och verksamhetsutveckling för att anpassa och tillgängliggöra
            insatserna för dem som utsätts för våld. Genom information och
            statistik synliggörs problemet och blir ständigt aktuellt.
          </p>
          <p xml:id="i-4HHuxLKRPNdNgUtSVYVVtA">
            Vänsterpartiet har tidigare motionerat om att en nationell handlingsplan
            bör tas fram för att öka kunskaperna kring och systematiskt motverka
            våld mot äldre. Socialutskottet drev i våras igenom att regeringen
            ska ta fram en nationell strategi när det gäller våld mot äldre.
            Vi förutsätter att den skyndsamt tas fram. För att ytterligare
            öka kunskaperna om våld mot äldre kvinnor och män föreslår vi
            att ett avsnitt om våld mot äldre införs i grund- och fortutbildningar
            för yrkesverksamma som möter äldre. Vi avsätter i vår motion för
            utgiftsområde 9 (2013/14:So539)pengar till kommunerna för att
            de ska öka kunskaperna bland hela äldreomsorgens personal om våld
            mot äldre med ett tydligt könsperspektiv och skapa strukturer
            med tydlig ansvarsfördelning när det gäller att ge stöd och skydd
            till våldsutsatta äldre.
          </p>
          <head xml:id="i-VFY5brSvzRLPUcr3B4SM3R" type="h2">
            16.2 Våld mot kvinnor med funktionsnedsättning
          </head>
          <p xml:id="i-4QiVK43cQMgmFj64vXyScC">
            FN:s kommitté för avskaffande av diskriminering av kvinnor uppmanar
            i sin rapport från 2008 Sverige att anstränga sig ytterligare
            för att bekämpa våldet mot kvinnor med funktionsnedsättning. Kommittén
            beklagar bl.a. att det saknas uppgifter om våldet mot denna grupp
            av kvinnor och att de utsätts för diskriminering när det gäller
            skydd mot våld. Utredningsinstitutet Handu kom i maj 2007 med
            en rapport om omfattningen av mäns våld mot kvinnor med funktionsnedsättning.
          </p>
          <p xml:id="i-JuCUx6KnZ9xrtHydHcEcKt">
            Rapporten visade att kvinnor med funktionsnedsättning i allmänhet
            utsätts för mäns våld i ungefär lika hög grad som kvinnor utan
            funktionsnedsättning. Det fanns dock vissa skillnader. Det var
            vanligare att kvinnor med funktionsnedsättning blev kallade nedsättande
            saker och att männen fick dem att känna sig underlägsna.
          </p>
          <p xml:id="i-XjJ3vZafVEpXtfXr75E4JT">
            När det gäller kvinnor med måttlig eller lindrig intellektuell
            funktionsnedsättning verkar deras situation vara särskilt bekymmersam.
            En fjärdedel av kvinnorna som lever i ett förhållande uppger att
            deras nuvarande partner är våldsam mot dem och en tredjedel hade
            blivit slagna innan de fyllt 15 år. En av fem kvinnor med intellektuell
            funktionsnedsättning har försökt ta sitt liv.
          </p>
          <p xml:id="i-7WnmnoYS3sYP7dAnr1komi">
            Enligt en undersökning från Riksförbundet för social och mental
            hälsa (RSMH) har 70 procent av de kvinnor som kommer i kontakt
            med psykiatrin någon gång varit utsatta för fysiska eller sexuella
            övergrepp. Även Socialstyrelsen har i undersökningen av våld mot
            kvinnor med psykisk funktionsnedsättning (2005) visat på att denna
            grupp av kvinnor är mer utsatta för våld än andra kvinnor.
          </p>
          <p xml:id="i-2bFGqA5MQW1SY2DttXoqSW">
            Jämförelser tyder på att dessa kvinnor även utsätts för sexuellt
            våld i högre utsträckning än kvinnor utan psykisk funktionsnedsättning.
            Samtidigt konstateras att kunskapen och medvetenheten om problemen
            är starkt begränsade, vilket leder till att kvinnornas behov ofta
            förbises. Mäns våld mot kvinnor med funktionsnedsättning kan vara
            särskilt svårt för omgivningen att upptäcka eftersom kvinnan ofta
            är beroende av förövaren när det gäller dagliga behov som mat,
            sömn och hygien.
          </p>
          <p xml:id="i-Q856tYFTv7rgxkGUgTz9up">
            Det kan även vara förövaren som bistår kvinnan när det gäller
            kommunikation med omvärlden, i kontakter med myndigheter, skola,
            vänner osv. En kvinna med en funktionsnedsättning kan även ha
            svårt att själv skaffa hjälp för att komma ur en relation med
            en våldsam man.
          </p>
          <p xml:id="i-4mpsXjDkRRjQYt21iwnDF3">
            Enligt Socialstyrelsen saknar många kvinnojourer möjlighet att
            ta emot kvinnor med psykisk funktionsnedsättning. Alla jourer
            är heller inte fysiskt tillgängliga. Detta trots att dessa kvinnor
            precis som kvinnor utan funktionsnedsättningar ofta måste fly
            från sina hem vid misshandel i en nära relation.
          </p>
          <p xml:id="i-CC6xoUy7uREErxopwB5Gd6">
            Kommunerna måste ta sitt ansvar för att tillgodose kompetent
            stöd till samtliga våldsutsatta kvinnor som söker hjälp. De måste
            utbilda socialtjänstens personal, men också personal som arbetar
            med personer med funktionsnedsättningar och äldre. Kunskapen om
            mäns våld mot kvinnor måste förbättras rejält, inte minst gäller
            det kunskap för att förbättra stödet till våldsutsatta kvinnor
            med funktionsnedsättningar. Freda-verksamheten i region Gotland,
            som beskrivs i avsnittet Våld mot äldre kvinnor, är även inriktad
            mot personer med funktionsnedsättning och är ett exempel på hur
            ett systematiskt arbete kan gå till.
          </p>
          <p xml:id="i-47WbZXPomSEP1vok9xLiMa">
            Ofta kan själva funktionsnedsättningen försvåra för den våldsutsatta
            kvinnan i hennes kontakt med rättsväsendet. Det handlar om kommunikations-
            och samarbetssvårigheter, men dessvärre även om hur kvinnans trovärdighet
            bedöms. Mot bakgrund av den extremt svåra situation som dessa
            kvinnor befinner sig i, bör därför frågan om våld mot kvinnor
            med funktionsnedsättning belysas i en utredning. Utredningen bör
            komma med konkreta förslag på hur situationen för kvinnor med
            funktionsnedsättning som är utsatta för mäns våld kan underlättas.
            Detta bör riksdagen som sin mening ge regeringen till känna.
          </p>
          <p xml:id="i-6QnRmzMbeJQefatmAN6DRz">
            För att kvinnor med funktionsnedsättning som flyr eller slängs
            ut från sitt hem ska ha samma möjlighet till plats på skyddat
            boende måste det finnas boenden som är tillgänglighetsanpassade.
            Enligt Socialstyrelsens kartläggning av skyddade boenden kan hälften
            av dem som svarat på frågan ta emot personer med fysiska funktionsnedsättningar.
            Ett första steg mot tillgänglighet är att Socialstyrelsen inför
            en ny indikator om de skyddade boendenas tillgänglighet för kvinnor
            med funktionsnedsättning i den öppna jämförelsen av kommunernas
            insatser för våldsutsatta kvinnor och barn. Detta bör riksdagen
            som sin mening ge regeringen till känna.
          </p>
          <p xml:id="i-kk6ftJGCVx8x9ecjFWWAc">
            Kunskapen om mäns våld mot kvinnor måste förbättras rejält, inte
            minst gäller det kunskap för att förbättra stödet till våldsutsatta
            kvinnor med funktionsnedsättningar eller pågående missbruk och
            äldre våldsutsatta kvinnor. För att stimulera en kompetensutveckling
            inom socialtjänsten och bland personal som arbetar med personer
            med funktionsnedsättningar avsätter vi 54,5 miljoner kronor per
            år från 2014 i vår motion för utgiftsområde 9 (2013/14:So539).
          </p>
          <head xml:id="i-WNL4ghkUxoS6RW6fbkV6Wg" type="h2">
            16.3 Våld mot missbrukande kvinnor
          </head>
          <p xml:id="i-9XBp6Uaqib9sX2J4MPCgNc">
            Mobilisering mot narkotika redovisar i rapporten Mäns våld mot
            missbrukande kvinnor (2005) att det är mycket vanligt att missbrukande
            kvinnor utsätts för våld, ofta av sina missbrukande män. Rapporten
            kritiserar myndigheterna för att våldet ofta ses som en effekt
            av missbruket snarare än som ett kvinnofridsbrott som kan drabba
            alla kvinnor. Det är nödvändigt att även missbrukande kvinnor
            får hjälp och skydd mot män som utsätter dem för våld. Det är
            därför viktigt att kunna erbjuda behandling mot missbruk för kvinnor
            i könsuppdelade grupper. Våldsutsatta kvinnor ska inte behöva
            genomgå behandling i samma grupp som sin förövare. Dessutom kan
            kompetens både vad gäller missbruksproblematik och våld mot kvinnor
            samlas på ett ställe. På så sätt kan kvinnan få hjälp både med
            sitt missbruk och att ta sig ur en våldsam relation. Därför bör
            regeringen arbeta för att missbrukande kvinnor som är utsatta
            för mäns våld ska erbjudas behandling i könsuppdelade grupper.
            Detta bör riksdagen som sin mening ge regeringen till känna.
          </p>
          <p xml:id="i-R9V2V7wVvyoSE9nrWhjbjk">
            Vi menar att staten bör ta ett särskilt ansvar för de mest utsatta
            kvinnorna. Regeringen bör återkomma med ett handlingsprogram för
            inrättande av resursjourer som har kompetens att ta emot missbrukande
            kvinnor respektive kvinnor med psykiska funktionsnedsättningar.
            Detta bör riksdagen som sin mening ge regeringen till känna.
          </p>
          <p xml:id="i-NZr3Pu75eKdhMmpeQwBEmc">
            För att stödja en satsning på resursjourer avsätter Vänsterpartiet
            20 miljoner kronor per år från 2014 i sin motion för utgiftsområde
            9 (2013/14:So539).
          </p>
          <head xml:id="i-21eYNHLWU83f9hnonty6qS" type="h2">
            16.4 Våld mot papperslösa kvinnor
          </head>
          <p xml:id="i-KGuKQu93Mm6iPQpfeKNAUC">
            Kvinnor som lever gömda i Sverige utan uppehållstillstånd är
            en grupp som är extra utsatt när det gäller mäns våld. En kvinna
            som helt saknar rättigheter i samhället riskerar att bli utsatt
            för sexuella övergrepp och misshandel av män som utnyttjar hennes
            situation. Enligt en rad internationella konventioner som Sverige
            anslutit sig till är det samhällets ansvar att ge alla våldsutsatta
            kvinnor rätt till stöd och skydd. Gömda kvinnor som lever i Sverige
            utan uppehållstillstånd och som misshandlas får dock sällan skydd
            eller hjälp. Det är få kvinnojourer som har möjlighet att ta emot
            dessa kvinnor.
          </p>
          <p xml:id="i-RJudxvBRykmwLTnndtnYYk">
            Anledningen är ofta att kommunerna inte ger jourerna någon ersättning
            för skydd till gömda kvinnor, men också att kvinnans behov ser
            annorlunda ut och att många jourer varken har kompetens eller
            resurser att hantera dessa. För gömda kvinnor med ett litet socialt
            nätverk i Sverige blir det svårt att hitta övernattningsställen
            vid flykt från en våldsam man. Ekonomin blir också ett problem.
          </p>
          <p xml:id="i-S4pR1bCNxs7NUG8p8CKghF">
            Kommuner som Göteborg och Malmö har gått före och erbjuder stöd
            till våldsutsatta papperslösa kvinnor. Röda korset har också stor
            erfarenhet utifrån sina läkarmottagningar för papperslösa. Erfarenheter
            finns också i asylrörelsen som kan beskriva dessa kvinnors utsatta
            situation. Socialstyrelsen bör få i uppdrag att sammanställa läget
            för papperslösa kvinnor och deras våldsutsatthet. Detta bör riksdagen
            ge regeringen tillkänna.
          </p>
          <p xml:id="i-Xj82kPF3ayELDe271FPvj1">
            Regeringen har helt glömt bort de papperslösa kvinnorna i sin
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer (skr. 2007/08:39).
            Men det är regeringens ansvar att se till att alla våldsutsatta
            kvinnor, oavsett om de är papperslösa eller inte, får skydd. Därför
            bör regeringen utreda hur våldsutsatta kvinnor som lever gömda
            ska få nödvändigt stöd och skydd mot mäns våld utan att riskera
            utvisning. Detta bör riksdagen som sin mening ge regeringen till
            känna.
          </p>
          <p xml:id="i-WHumzt7dsqxYGHZhooUqCP">
            Vidare bör lagstiftningen ändras så att kvinnors behov av skydd
            mot våld och sexuella övergrepp överordnas utlänningslagen. Detta
            bör riksdagen som sin mening ge regeringen till känna.
          </p>
          <p xml:id="i-QuemsZu7hQANLHYKzMP8p9">
            Det är otänkbart för en gömd kvinna att polisanmäla misshandeln
            eftersom hon då själv riskerar att utvisas. Kvinnor som medverkar
            i en brottsutredning angående våldsbrott eller sexuella övergrepp
            ska därför beviljas tillfälligt uppehållstillstånd så länge förundersökningen
            eller domstolsprocessen pågår. Detta bör riksdagen som sin mening
            ge regeringen till känna.
          </p>
          <p xml:id="i-7JjDJrxVWXSDLbUt2ynB22">
            Gömda kvinnors situation hänger också ihop med asylsökande kvinnors
            villkor. Det finns kvinnor som söker asyl p.g.a. hedersrelaterat
            våld men får avslag på sin ansökan, framför allt för att Migrationsverket
            saknar kunskap om mäns våld mot kvinnor och barn och vilka uttryck
            det s.k. hedersrelaterade våldet kan ta sig. Några av dessa kvinnor
            tvingas leva gömda. För att öka kunskapen inom Migrationsverket
            föreslår vi att handläggare ska genomgå en obligatorisk utbildning
            i genusmedveten asylprövning. Detta bör riksdagen som sin mening
            ge regeringen till känna.
          </p>
          <head xml:id="i-C5yXb6gSEM5dMKvxyybggj" type="h1">
            17 Familjevåldsenheter
          </head>
          <p xml:id="i-FtQz63K3LGUAajxsC8So8q">
            Vänsterpartiet har under tidigare mandatperioder medverkat till
            en specialisering av arbetet mot mäns våld mot kvinnor och barn.
            Bland annat har åklagarväsendet omorganiserats, ett utvecklingscentrum
            har bildats och det har inrättats familjevåldsenheter i samarbete
            mellan polis, åklagare och socialtjänst. Ett bra exempel på specialisering
            inom rättsväsendet är just de familjevåldsenheter som finns på
            några håll i landet. Särskilt när enheterna innehåller specialiserade
            åklagare fungerar de väl, eftersom det snabbar på rättsprocesser
            och ingripanden avsevärt. Dessa enheter kan inom sina respektive
            myndigheter utveckla handläggning och kompetens, samtidigt som
            de kan skapa effektivare samarbetsformer.
          </p>
          <p xml:id="i-M3eY1DyLXMLBSWSBqL3sqC">
            Omhändertagande av våldsamma män kan t.ex. ske samma dag som
            anmälan kommer in. Enheterna har också lättare för att bygga upp
            nära samarbeten med sociala myndigheter och organisationer som
            stödjer drabbade kvinnor och barn. Forskning visar även att polisdistrikt
            där det finns specialisering när det gäller mäns våld mot kvinnor
            uppvisar bättre resultat när det gäller utredningar av kvinnomisshandel
            (Diesen, 2009). Regeringen bör därför inrätta familjevåldsenheter
            över hela landet. Detta bör riksdagen som sin mening ge regeringen
            till känna.
          </p>
          <head xml:id="i-Fut9eBZuWcb8S975QxAo6q" type="h1">
            18 Regionala centrum för kvinnofrid
          </head>
          <p xml:id="i-8SN5VQNHSv245ZkFwMSn6s">
            Det är viktigt att samhällets stöd når alla kvinnor som är i
            behov av det. Därför krävs det goda kunskaper och ett bra samarbete
            mellan hälso- och sjukvården, kommunerna, polis, rättsväsende,
            kriminalvård och kvinnojourerna. Rikskvinnocentrum har nu ombildats
            till ett nationellt centrum för kvinnofrid. Det bör inrättas regionala
            centrum för kvinnofrid i varje sjukvårdsregion. Detta bör riksdagen
            som sin mening ge regeringen till känna.
          </p>
          <head xml:id="i-5EBiMnydaumgLcD61CGwc7" type="h1">
            19 Sexuellt våld
          </head>
          <p xml:id="i-H6b27KZxWDqxXcBZGsVAdp">
            Att bli utsatt för sexuellt våld, som våldtäkt, är något av det
            mest kränkande brott en människa kan bli utsatt för. Detta vittnar
            många våldtäktsoffer om. Det vanligaste är att förövaren är en
            man och den som utsätts för våldtäkten en kvinna. År 2012 anmäldes
            3 775 våldtäkter där offret var kvinna över 15 år och 255 våldtäkter
            där offret var en man. Detta visar att våldtäkt och annat sexuellt
            våld, precis som mäns våld mot kvinnor, är ett strukturellt problem.
          </p>
          <p xml:id="i-QVqarF1qpLHTnfZ94Du189">
            På 40 år har antalet anmälda våldtäkter i Sverige mer än tiodubblats
            (Brå). Sverige har flest våldtäktsanmälningar per capita i Europa,
            58 per 100 000 invånare (2008). Detta är 3–5 gånger så många som
            i övriga nordiska länder och 10–20 gånger fler än i länderna i
            Öst- och Sydeuropa (Diesen och Diesen, Övergrepp mot kvinnor och
            barn, 2009). Det finns inga säkra svar på om det är det faktiska
            antalet våldtäkter eller anmälningsbenägenheten som ökat. Större
            undersökningar om förekomsten av våldtäkt i Sverige saknas. Enligt
            Nationella trygghetsundersökningen (Brå, 2012) uppskattas 52 000
            personer (0,7 procent) ha utsatts för sexualbrott år 2011. Enligt
            internationella studier beräknas mörkertalet, dvs. sexualbrott
            som aldrig anmäls, uppgå till mellan 80 och 90 procent.
          </p>
          <p xml:id="i-8pS2mYWWyFvhntXMyAqV3c">
            Sexuellt våld förekommer även mellan hbtq-personer. Kunskapen
            om det faktiska antalet sexualbrott där både förövare och offer,
            eller en av dem, är hbtq-person är ännu mindre än när det gäller
            mäns sexuella våld mot kvinnor. Det är få brott som anmäls och
            mörkertalet antas vara mycket stort. Samhället och rättsväsendet
            har varit dåliga på att uppmärksamma och hantera denna typ av
            brott, och det finns ett stort behov av vidare diskussion och
            kompetenshöjning hos berörda myndigheter för att hantera dessa
            frågor.
          </p>
          <p xml:id="i-566feN9DjsVzph1RE8D7GV">
            När det gäller relations- eller s.k. uppraggningsvåldtäkter är
            det mycket vanligt att mannen under förhör kommer med en samtyckesinvändning,
            dvs. att kvinnan gav samtycke till att ha sex. En sådan ord-mot-ord-situation
            leder ofta till bevissvårigheter, vilket gör att fallet läggs
            ned eller att mannen frias efter eventuell rättegång.
          </p>
          <p xml:id="i-LP1dY6LJrLzDJ2ojK3Z6eh">
            Vänsterpartiet har sedan lång tid haft uppfattningen att kravet
            på tvång som grund för straffansvar för våldtäkt bör ersättas
            med uteblivet samtycke. Den nuvarande regleringen av sexualbrott
            är föråldrad och överensstämmer inte med ett demokratiskt samhälles
            värderingar där individens rätt att bestämma över sin sexualitet
            och kroppsliga integritet värnas. Regeringen bör återkomma med
            förslag till riksdagen i enlighet med det alternativa lagförslag
            som framlades i bilaga 3 i betänkandet av 2008 års sexualbrottsutredning.
            Detta bör riksdagen som sin mening ge regeringen till känna.
          </p>
          <p xml:id="i-XeiahrVwA7JwhB3yh8iexs">
            Det förekommer också i allt för stor utsträckning att förundersökningar
            om våldtäkt läggs ner. Vänsterpartiet anser därför att bristerna
            i förundersökningarna måste kartläggas och föreslår i en särskild
            motion (2013/14:Ju201) att det tillsätts en kommission som får
            till uppgift att göra detta.
          </p>
          <p xml:id="i-SWShrn7zUn16pPCHYAUC5j">
            Andra områden som behöver stärkas är exempelvis det förebyggande
            arbetet mot våldtäkt och sexuellt våld samt ett förbättrat psykosocialt
            stöd till dem som blivit utsatta. Regeringen bör därför ta fram
            en handlingsplan mot våldtäkt och sexuellt våld med kartläggning
            av vilka områden som behöver förbättras och förslag på konkreta
            åtgärder, t.ex. högre kvalitet på sex- och samlevnadsundervisningen
            eller särskilda mottagningar för våldtagna. Detta bör riksdagen
            som sin mening ge regeringen till känna.
          </p>
          <head xml:id="i-6Sa7ML4dyzVsvoWyD6seis" type="h1">
            20 Mäns våld i brottsstatistiken
          </head>
          <p xml:id="i-8XzLgUE6iLDHZ9ZeeS8BXy">
            År 2012 anmäldes 30 817 fall av misshandel mot kvinnor över 15
            år (Brå). Av brottsstatistiken framgår att i 18 776 fall begicks
            brottet inomhus av en gärningsman som var bekant med offret. En
            stor del av fallen med bekanta gärningsmän torde röra mäns våld
            mot närstående kvinnor. Brå har uppskattat att ca två tredjedelar
            av de anmälda fallen av misshandel då kvinnan är bekant med mannen
            avser våld i en nära relation (Rapport från JuU 2007/08:RFR9).
            Ett stort problem med dagens statistik, som även uppmärksammats
            av riksdagens justitieutskott, är att det inte går att se om kvinnan
            blivit misshandlad av en närstående man, t.ex. pojkvän eller sambo,
            eller av någon annan bekant som en granne, ett syskon eller en
            kompis. På så sätt osynliggörs en stor del av mäns våld mot kvinnor.
          </p>
          <p xml:id="i-3DjCNr18EjrPDbBsW6fQWm">
            I dag är det ett tidsödande arbete för forskare att gå igenom
            samtliga anmälningar där en kvinna misshandlats för att se om
            hon blivit utsatt för en närstående mans våld eller inte. För
            att vi ska få mer kunskap om mäns våld mot kvinnor och hur utvecklingen
            ser ut över tiden är det nödvändigt med statistik som redovisar
            vem det är som misshandlat henne och vilken relation kvinnan har
            till förövaren. Sedan 2008 är det möjligt att se hur många av
            misshandelsbrotten som begicks inomhus av en bekant i en nära
            relation mot en kvinna som var 18 år eller äldre.
          </p>
          <p xml:id="i-Hu3nNZYbAiciXun5LVSd8W">
            Enligt Brås statistik för år 2011 var dessa förutsättningar uppfyllda
            i 12 903 fall av det totala antalet brott begångna mot en kvinna
            över 18 år. Könet på gärningsmannen är dock fortfarande inte möjligt
            att utläsa ur statistiken.
          </p>
          <p xml:id="i-AghHRK2se3uYh9npfS5skr">
            FN:s kommitté för avskaffande av diskriminering av kvinnor uppmanar
            Sverige att samla in omfattande statistik uppdelad på kön, ålder
            och våldstyp samt förhållandet mellan gärningsmannen och brottsoffret
            när det gäller våld mot kvinnor. I brottsstatistiken bör därför
            gärningsmannens kön och relation till offret framgå. Regeringen
            bör därför ge i uppdrag till Rikspolisstyrelsen att utveckla ett
            nytt kodningssystem för brott där kvinnor över 15 år misshandlats.
            Detta bör riksdagen som sin mening ge regeringen till känna.
          </p>
          <head xml:id="i-FMmt42ooN1tqv74FWBAJ1a" type="h1">
            21 Stärk sexköpslagen
          </head>
          <p xml:id="i-ycA9Pi3H8gnLQ6KRf4ywG">
            I Sverige är det sedan 1999 förbjudet att köpa sex, och en utvärdering
            av sexköpslagen (SOU 2010:46) har visat att lagen har varit ett
            viktigt verktyg för att begränsa prostitution och människohandel
            för sexuella ändamål i Sverige. Den har också bidragit till en
            tydlig attitydförändring.
          </p>
          <p xml:id="i-JBb2JtHdLJG9qoKTGhP7hE">
            Men i dag är det inte möjligt att döma den som köpt sex av en
            vuxen person utomlands. Kravet på dubbel straffbarhet innebär
            att för att någon ska kunna dömas i Sverige måste brottet vara
            olagligt även i det land där det begicks, s.k. dubbel straffbarhet.
            Vänsterpartiet menar att alla kvinnor är lika skyddsvärda oavsett
            vilket land de bor i och att detta bör framgå av lagstiftningen.
            Norge införde en liknande lagstiftning som Sverige för några år
            sedan med den skillnaden att sexköp utomlands också gjordes straffbara.
            Sverige har tagit bort den dubbla straffbarheten när det gäller
            sexuella övergrepp mot barn och barnpornografibrott. Regeringen
            bör nu lägga fram förslag som tar bort den dubbla straffbarheten
            för köp av sex av personer över 18 år och på så sätt göra det
            straffbart att köpa sex utomlands. Detta bör riksdagen som sin
            mening ge regeringen till känna.
          </p>
        </div>
        <div xml:id="i-EudPwUQM7N4H4KGTVz8Xrd" type="signatureBlock">
          <list xml:id="i-5XePQF5cPv5tYGFX93Qt9D">
            <item xml:id="i-UEEnaBCNNdjFxFYhvDWiP6" type="signature">
              Eva Olofsson (V)
            </item>
            <item xml:id="i-214VRcdAdzU2Pd74THCQ3y" type="signature">
              Bengt Berg (V)
            </item>
            <item xml:id="i-8SGQENcHRL9CuEyC1QA2Uh" type="signature">
              Marianne Berg (V)
            </item>
            <item xml:id="i-UV7qee7oroPuf485aQDSMX" type="signature">
              Amineh Kakabaveh (V)
            </item>
            <item xml:id="i-Hk3XZeThttfaVv3KLeLYes" type="signature">
              Lars Ohly (V)
            </item>
            <item xml:id="i-GjQ3w7RAKCpz2zE2Knz6j4" type="signature">
              Lena Olsson (V)
            </item>
            <item xml:id="i-NUU6UDDJg3QF4E2bdup7LN" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
