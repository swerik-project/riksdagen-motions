<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-CU-00397">
  <teiHeader>
    <fileDesc>
      <titleStmt>
        <title>Konsumenträtt</title>
        <author corresp="i-FqirGpgVadzcvH1i4Q2RHU">av Jon Thorbjörnson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:397 av Jon Thorbjörnson m.fl. (V)</title>
          <idno type="rdwebb">H802397</idno>
          <rs type="number">397</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H802397/text</ref>
          <ref type="dokument_url_html">http://data.riksdagen.se/dokument/H802397</ref>
          <ref type="dokumentstatus_url_xml">http://data.riksdagen.se/dokumentstatus/H802397</ref>
          <ref type="docx">http://data.riksdagen.se/fil/5C84C5E3-CFF4-48E1-A862-C874A328BFCA</ref>
          <ref type="pdf">http://data.riksdagen.se/fil/FFA8664D-AB3F-4923-9744-6E436DABC6C7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-La57KgzvLw1rpVJESnET2u" type="signed"/>
        <correspContext corresp="i-La57KgzvLw1rpVJESnET2u">
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction xml:id="i-9WuXdMoTqzBphXNdtqAmBF" type="submitted">
          <date when="2020-09-24"/>
          <time when="15:42:20"/>
        </correspAction>
        <correspAction xml:id="i-Mi6K3rTgJFHWuLevuj8yKo" type="reviewed">
          <date when="2020-09-25"/>
          <time when="10:00:32"/>
        </correspAction>
        <correspAction xml:id="i-2n1c5Nk4QJX8crqFF2A6my" type="referred">
          <date when="2020-10-14"/>
        </correspAction>
        <correspAction xml:id="i-QNGDCnzmNPhtxYMv9XpE3q" type="assigned">
          <date when="2021-04-28"/>
          <time when="17:28:13"/>
        </correspAction>
        <correspContext corresp="i-QNGDCnzmNPhtxYMv9XpE3q">
          <ref type="assignedTo">Civilutskottet</ref>
        </correspContext>
        <correspAction xml:id="i-5gZpZP9td8MhSYwFVs1tYD" type="behandlas_i"/>
        <correspContext corresp="i-5gZpZP9td8MhSYwFVs1tYD">
          <ref type="uppgift">2020/21:CU10</ref>
          <ref type="ref_dok_id">H801CU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU10</ref>
          <ref type="ref_dok_titel">Ersättningsrätt och insolvensrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BFBzPoFMuwCZ96fYGMcwf" type="behandlas_i"/>
        <correspContext corresp="i-BFBzPoFMuwCZ96fYGMcwf">
          <ref type="uppgift">2020/21:CU12</ref>
          <ref type="ref_dok_id">H801CU12</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU12</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-LeK8z4BZYfwKpFZ79yNdHK" type="motHeader">
        <div xml:id="i-B2hb8gCSVxTuAtDunPwMQ6" type="motTitle">
          Motion till riksdagen 2020/21:397 av Jon Thorbjörnson m.fl. (V)
          Konsumenträtt
        </div>
      </div>
      <div xml:id="i-Y56PMGFWAnYNPCGavuxRFd" type="motBody">
        <div xml:id="i-VjPsGWEnoCE29sfjrCLYGb" type="TOC">
          <head xml:id="i-JUiwapddbrfZFkrGaE6d6Q">
            1 Innehållsförteckning
          </head>
          <list xml:id="i-A4cwWw45K91nZmXqZDif7H">
            <item xml:id="i-XAxUzbTSuMMwYgAubUaCzJ" style="indent-level: 1">
              2 Förslag till riksdagsbeslut
            </item>
            <item xml:id="i-PphHR2KoGF5KrSDRndk5pe" style="indent-level: 1">
              3 Inledning
            </item>
            <item xml:id="i-GtomeG6DZPuUsMBz6foRS" style="indent-level: 1">
              4 Konsumenträtt i coronatider
            </item>
            <item xml:id="i-XUAqAV3AyVBRExJUYbNVgw" style="indent-level: 1">
              5 Alla konsumenter ska ha rätt till god konsumentvägledning
            </item>
            <item xml:id="i-TX8jKXPhiqegCgB3GoAZNK" style="indent-level: 2">
              5.1 Förebyggande arbete och rätt kompetens för konsumentvägledare
            </item>
            <item xml:id="i-UTpTpKMRs69sRicBjbhRxo" style="indent-level: 1">
              6 Överskuldsättning
            </item>
            <item xml:id="i-DJDReN3Vb51C6FCQQ1y4Lh" style="indent-level: 2">
              6.1 Förebyggande åtgärder mot överskuldsättning
            </item>
            <item xml:id="i-4o7pqsZnFdar11FuLFyr3k" style="indent-level: 2">
              6.2 Barnkonsekvensanalys vid överskuldsättning
            </item>
            <item xml:id="i-THyqHCbrNpxKHATsGsRarW" style="indent-level: 2">
              6.3 Slutlig preskriptionstid
            </item>
            <item xml:id="i-Tgue365VDcqxDFtKcx531q" style="indent-level: 1">
              7 Förbjud snabblån
            </item>
            <item xml:id="i-WUUyGufoengMEGkMmJGtQ5" style="indent-level: 1">
              8 Kreditprövning
            </item>
            <item xml:id="i-4binTosCiNbx2bC4iBpeMj" style="indent-level: 1">
              9 Könsdiskriminerande reklam
            </item>
            <item xml:id="i-Rtg2BYHouwQJALpiDeN9Ya" style="indent-level: 1">
              10 Omvänt nixregister
            </item>
          </list>
        </div>
        <div xml:id="i-7z4fcLo45SUZCcUfMSftaH" type="motProposal" subtype="förslag">
          <head xml:id="i-EJLQ5pvTQk4McxdRmz7TKp">
            2 Förslag till riksdagsbeslut
          </head>
          <list xml:id="i-LCvU2or916dPwLcdj6W5km" style="ol">
            <item xml:id="i-4rdgQhKf7jTHJiioPUVSV1">
              Riksdagen ställer sig bakom det som anförs i motionen om att
              regeringen bör utreda möjligheten att göra kommunerna skyldiga
              att tillhandahålla konsumentvägledning och tillkännager detta
              för regeringen.
            </item>
            <item xml:id="i-2u5S6xoGvxYJWYf4ANkECb">
              Riksdagen ställer sig bakom det som anförs i motionen om att
              regeringen bör vidta åtgärder för att tillse att Konsumentverkets
              arbete med att utbilda och fortbilda konsumentvägledare ökar och
              tillkännager detta för regeringen.
            </item>
            <item xml:id="i-RDhtDwzShiqNUyQaBsrqeh">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att huvudregeln
              för betalningsplanens längd vid skuldsanering för privatpersoner
              minskas från fem till tre år med två betalningsfria månader per
              år och tillkännager detta för regeringen.
            </item>
            <item xml:id="i-9nv7e3HbPuQXB6zptDTB1h">
              Riksdagen ställer sig bakom det som anförs i motionen om att
              regeringen snarast bör återkomma med förslag på konkreta förebyggande
              åtgärder mot överskuldsättning och tillkännager detta för regeringen.
            </item>
            <item xml:id="i-L1hXq6pdCBa6Dw5QLGJpw9">
              Riksdagen ställer sig bakom det som anförs i motionen om att
              det bör göras en barnkonsekvensanalys av dagens regelverk och
              lämnas förslag som förbättrar situationen för alla de barn och
              unga som lever i familjer med överskuldsättning, och detta tillkännager
              riksdagen för regeringen.
            </item>
            <item xml:id="i-LymMvXfFV8ot5vqSgfALjc">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att det införs
              en slutlig preskriptionstid för skulder och tillkännager detta
              för regeringen.
            </item>
            <item xml:id="i-LYbM2g5wi9fBTgfjbujfSc">
              Riksdagen ställer sig bakom det som anförs i motionen om att
              regeringen snarast bör lägga fram ett förslag som innebär att
              sms-lån och andra snabblån förbjuds och tillkännager detta för
              regeringen.
            </item>
            <item xml:id="i-Kc9o9uJN69RMJP8hnAMNTb">
              Riksdagen ställer sig bakom det som anförs i motionen om att
              regeringen bör återkomma med förslag om att långivaren ska stå
              för en större kostnad vid verkställighet hos Kronofogden om inte
              tillräcklig kreditprövning har genomförts och säkerhet inte krävts
              för lånet och tillkännager detta för regeringen.
            </item>
            <item xml:id="i-4vD2Ef1Ldq7NEhUYuF28th">
              Riksdagen ställer sig bakom det som anförs i motionen om att
              regeringen bör återkomma med förslag till lagstiftning om förbud
              mot könsdiskriminerande reklam i enlighet med utredningens förslag
              och tillkännager detta för regeringen.
            </item>
            <item xml:id="i-4Ku31BhYJ7NXaFbWE8nYsE">
              Riksdagen ställer sig bakom det som anförs i motionen om att
              regeringen bör återkomma med ett förslag om att införa ett omvänt
              nixregister och tillkännager detta för regeringen.
            </item>
            <item xml:id="i-UiWfXQ6nYZ8YEYW2RaVqss">
              Riksdagen ställer sig bakom det som anförs i motionen om att
              regeringen bör återkomma med ett förslag som syftar till att förhindra
              oseriösa försäljningsmetoder via mobiltelefoner och sms och tillkännager
              detta för regeringen.
            </item>
          </list>
        </div>
        <div xml:id="i-HNhDmwvE85uiKh3TqxDAc7" type="motContent">
          <head xml:id="i-BwFfioGEjHrakdfrQnetAD" type="h1">
            3 Inledning
          </head>
          <p xml:id="i-PSQkg1Tq9hfevcdgma6LYZ">
            Det blir allt svårare och mer komplicerat att vara konsument.
            Mer tekniskt avancerade produkter, fler komplicerade finansiella
            tjänster och en global marknad innebär många möjligheter men ställer
            också konsumenten inför större utmaningar. Trots att det finns
            ett omfattande konsumentskydd är konsumenterna ständigt i underläge.
            Det gäller både vid val av produkter och vid tvister. Avancerade
            metoder används för att få oss männi­skor att konsumera så mycket
            som möjligt. Dagligen översköljs vi av reklam där vi uppmanas
            att konsumera mer av varor och tjänster. Marknadsföringen är ofta
            mycket aggressiv och vänder sig inte sällan till grupper av konsumenter
            som redan är ekono­miskt utsatta.
          </p>
          <p xml:id="i-GEMYDfH4XSHWk8mgZmtbYJ">
            Den svenska konsumentpolitiken har en lång tradition och ingår
            som en naturlig del i välfärdssamhället. Vänsterpartiet ser att
            alla människor i dag inte har möjligheten att göra rationella
            och genomtänkta konsumtionsval, och därför behövs det både stöd
            till enskilda individer och ett tydligt regelverk.
          </p>
          <head xml:id="i-EGqS36x7CjDtBjXEg9sMCu" type="h1">
            4 Konsumenträtt i coronatider
          </head>
          <p xml:id="i-49tUXymD9adnZP42zCSvEy">
            Redan innan coronakrisen var trycket stort på konsumentorganisationerna
            i Sverige. När samhället och världen nästan stängde ner helt var
            det många tjänster som inte kunde genomföras, resor som ställdes
            in och evenemang som inte kunde genomföras. Även trycket på Allmänna
            reklamationsnämnden har varit stort redan innan coronakrisen,
            nu i samband med krisen har det skett en väldigt stor ökning av
            antalet ärenden vilket gjort att handläggningstiden ökat markant.
            Behovet av en välfungerande konsumentinforma­tion är större än
            på väldigt länge. Förslag på ytterligare åtgärder på konsumentområdet
            återfinns i Vänsterpartiets budgetmotion (2020/21:3170).
          </p>
          <head xml:id="i-RJMv6sxaiY4NWGqX7yqqFQ" type="h1">
            5 Alla konsumenter ska ha rätt till god konsumentvägledning
          </head>
          <p xml:id="i-Ftv728rWknj5wKMDsHyqzR">
            Det blir alltmer komplicerat att vara konsument i dag och tyvärr
            hamnar ofta konsumen­ten i underläge gentemot företagen. Det borde
            vara självklart att konsumenter som får problem kan få hjälp och
            stöd och att det stödet är likvärdigt oavsett var i landet en
            bor. Tyvärr ser vi hur utvecklingen går åt fel håll och hur den
            kommunala konsumentvägled­ningen i stället minskar.
          </p>
          <p xml:id="i-P6UzCqHKzhperHdFS7cUXo">
            Konsumentverket har under många år kartlagt kommunernas konsumentvägledning.
            Under flera år har kommunerna stegvis skurit ned på sina konsumentvägledare.
            203 kommuner har någon form av konsumentvägledning, vilket är
            16 färre än förra året och 67 färre än 2015. I 54 procent av kommunerna
            ägnas upp till åtta timmar i veckan åt verksamheten. Motsvarande
            83 årsarbetskrafter läggs på kommunal konsumentvägled­ning i landet
            2020, det är 7 färre än 2019 och 42 färre än 2015.
          </p>
          <p xml:id="i-MTGz6XYCgs8W2E9QWejfXi">
            Införandet av Hallå konsument var en nödvändig och viktig åtgärd,
            men den natio­nella rådgivningen kan aldrig ersätta den kommunala.
            De är beroende av och komplet­terar varandra för att tillsammans
            ge ett bra konsumentstöd. Kommunernas konsument­vägledning har,
            till skillnad från den nationella vägledningen, den lokala förankringen
            och kan ge ett mer personligt stöd. Det har också visat sig att
            den lokala vägledningen får ta emot alltmer komplicerade ärenden.
            I många kommuner erbjuds också fysiska möten och hjälp att tolka
            avtal eller andra dokument. Några kommuner hjälper också till
            att medla mellan konsument och företagare.
          </p>
          <p xml:id="i-MhBV2CSjvAiTfxL3gm8Tjx">
            De flesta kommuner erbjuder någon form av konsumentvägledning,
            men tyvärr är denna många gånger alltför bristfällig. Enligt Sveriges
            Konsumenter har 87 av landets kommuner ingen konsumentvägledning
            över huvud taget. Det innebär att 1,7 miljoner konsumenter har
            mycket svårt att få stöd och hjälp.
          </p>
          <p xml:id="i-RoSG8Yw3yAqqBtdb5KVtkx">
            Det är mot denna bakgrund därför helt nödvändigt att lagstifta
            om införandet av en skyldighet för landets kommuner att tillhandahålla
            en god konsumentvägledning så att Sveriges konsumenter kan garanteras
            ett likvärdigt konsumentstöd över hela landet. Det är inte rimligt
            att möjligheten till god konsumentvägledning ska vara beroende
            av var i landet en bor.
          </p>
          <p xml:id="i-8S6D9pkoeaZcFAZckpHfpW">
            Det finns i dag en skyldighet för kommunerna att tillhandahålla
            skuld- och budget­rådgivning i skuldsaneringslagen. Konsumentverket
            ska stödja och ge vägledning för den budget- och skuldrådgivning
            som kommunerna ansvarar för. Det borde mot den bakgrunden vara
            rimligt att även lagstifta om obligatorisk kommunal konsumentväg­ledning,
            vilket är en fråga som är starkt sammanlänkad med budget- och
            skuldrådgiv­ningen som kommunen är skyldig att tillhandahålla.
          </p>
          <p xml:id="i-Fg7qsffJnvFctAxqA1kzEQ">
            Om det går snett med bilköpet, hantverkartjänsten m.m. och konsumenten
            inte kan hävda sina lagstadgade rättigheter, så kan detta resultera
            i nya lån som kan sluta i personliga ekonomiska katastrofer, skilsmässa,
            psykiska bekymmer, sjukskrivningar etc., vilket kan bli dyrt även
            för kommunerna i slutändan. Konsumentvägledning är en investering
            för framtiden som kan spara stora summor både för den enskilde
            och för samhället.
          </p>
          <p xml:id="i-FjWzVS9gdDiuzbKpToLuoR">
            Regeringen bör utreda möjligheten att göra kommunerna skyldiga
            att tillhandahålla konsumentvägledning. Detta bör riksdagen ställa
            sig bakom och ge regeringen till känna.
          </p>
          <head xml:id="i-J4qKpareZbtgA7GJ7CXDsy" type="h2">
            5.1 Förebyggande arbete och rätt kompetens för konsumentvägledare
          </head>
          <p xml:id="i-UhfAFDCCD5bFpgkGCr26sB">
            Vänsterpartiets uppfattning är att det krävs mer långsiktiga
            satsningar för att utveckla en konsumentvägledning som kan komma
            alla konsumenter till godo. I detta arbete är det förebyggande
            arbetet av stor betydelse. Genom det förebyggande arbetet kan
            den lokala vägledaren nå ut på bred front och konsumenter kan
            informeras och göras uppmärksam­ma på typiska fallgropar och problemområden.
            Med goda kunskaper om vad som gäller på konsumentmarknaden och
            vart enskilda kan vända sig för stöd och hjälp så kan vi stärka
            konsumenternas makt och inflytande i samhället. Det är en viktig
            demokratifråga. De lokala konsumentvägledarna är i detta sammanhang
            en central och viktig resurs. Det är önskvärt att exempelvis förstärka
            konsumentinformationen i grundskolan, gymnasie­skolan och gymnasiesärskolan
            samt på sfi. Särskilda insatser kan också göras i samar­bete med
            föreningslivet och olika folkrörelser.
          </p>
          <p xml:id="i-LWMt89ryTFukpD3bWWyEEU">
            Konsumentvägledningen behöver ha ett bra innehåll och hålla en
            god kvalitet. Det är därför viktigt att konsumentvägledare har
            rätt utbildning och god kompetens på området.
          </p>
          <p xml:id="i-HsVoVLDMEbnP54D2j7K3Uh">
            I många kommuner har konsumentvägledning lagts på tjänstemän
            som har andra tunga ansvarsområden eller på generalister på medborgarkontor.
            Konsumentfrågorna greppar över ett stort område som kräver hög
            kompetens, ständig uppdatering och fördjupade kunskaper, inte
            minst inom konsumenträtten där lagar och praxis ständigt förändras.
            Medborgarkontor kan med sina oftast generösa öppettider vara ett
            utmärkt komplement till konsumentvägledningsverksamheten, men
            erfarenheterna visar att konsumenternas frågor ofta är så komplicerade
            att det ändå måste utses någon eller några personer med specialistkompetens.
            Det innebär att konsumentvägledaransvaret behöver ligga på särskilda
            konsumentvägledare med adekvat utbildning. Konsument­verket erbjuder
            även utmärkta kurser, vidareutbildning och bra stöd för kommunala
            konsumentvägledare. Dock har detta urholkats på senare år, så
            ett tydliggörande om att detta är ett område som Konsumentverket
            ska jobba med bör tillkomma.
          </p>
          <p xml:id="i-HVp9xFoiqsuhhzPD4J3Xdx">
            Regeringen bör vidta åtgärder för att tillse att Konsumentverkets
            arbete med att utbilda och fortbilda konsumentvägledare ökar.
            Detta bör riksdagen ställa sig bakom och ge regeringen till känna.
          </p>
          <head xml:id="i-2xjeTdLXivVBhCeedk15Lq" type="h1">
            6 Överskuldsättning
          </head>
          <p xml:id="i-H9aHUbSuzJfgLqbUpiUDpV">
            Överskuldsättning är en katastrof för dem som drabbas och särskilt
            för dem som fastnar i skuldfällan under lång tid, s.k. evighetsgäldenärer.
            Anledningen till överskuldsättning varierar självklart, men orsaken
            är oftast personliga tragedier som arbetslöshet, skilsmäs­sa,
            sjukdom eller konkurs. Kronofogdemyndigheten beräknar att det
            finns ca 400 000 överskuldsatta i Sverige och att den siffran
            varit ganska konstant under de senaste tio åren.
          </p>
          <p xml:id="i-Cm4KfzfTqhYDsdrXmo8KF7">
            Överskuldsättning har ett högt pris för både den enskilde och
            samhället. Överskuld­satta personer har t.ex. sämre hälsa och
            arbetar mindre än genomsnittsbefolkningen. Förutom konsekvenser
            för enskilda har undersökningar visat att samhällets kostnader
            för överskuldsättning kan vara så stora som 30 till 50 miljarder
            kronor (Kronofogde­myndigheten 2008). Socialstyrelsen beskriver
            i en utredning från 2013 att barn som växer upp i överskuldsatta
            familjer drabbas hårt av ett mycket utsatt ekonomiskt läge och
            menar att dessa familjers livsvillkor sannolikt hör till de sämre
            i samhället.
          </p>
          <p xml:id="i-9NHAEFtaJayP5Q8sdhP7mh">
            Vänsterpartiet ställde sig bakom och välkomnade den nya skuldsaneringslagen
            (2016:675) som bl.a. innebär att det har blivit enklare att genomföra
            och få skuldsane­ring. Lagen innebär att betalningsplanen i fler
            fall ska kunna bestämmas till kortare tid än fem år, vilket vi
            anser är ett steg i rätt riktning. Vänsterpartiet menar dock att
            det finns utrymme för ytterligare förbättringar. Enligt vår mening
            borde betalningsplanen som huvudregel bestämmas till tre i stället
            för fem år. Sådana kortare betalningsplaner i kombination med
            två betalningsfria månader per år skulle ge ännu bättre förutsättningar
            för överskuldsatta att klara av en skuldsanering och få en andra
            chans utan alltför hård belastning på gäldenären och hens familj.
          </p>
          <p xml:id="i-VMSeUpp7G5bSgbRqdKpCn9">
            Närmare 40 procent av skuldsaneringsgäldenärerna har enligt den
            statliga utredning­en Ut ur skuldfällan hemmavarande barn. Många
            av dessa barn förvägras rätten att leva normala liv. De har inte
            råd att spela fotboll för att fotbollsskorna är för dyra, gå i
            musikskola för att avgiften är för dyr, gå och fika med kompisar
            eller gå på bio eller andra fritidsaktiviteter som kostar pengar.
          </p>
          <p xml:id="i-HWZ3Sv7BUTrh2mB3BLhC9i">
            En femårig betalningsplan innebär att många av dessa barn tvingas
            leva under mycket svåra ekonomiska förhållanden under större delen
            av sin barndom och uppväxt, vilket kan få omfattande negativa
            konsekvenser. Det är också viktigt att komma ihåg att de flesta
            överskuldsatta har levt på existensminimum under lång tid, även
            innan skuldsaneringen trädde i kraft. Det är också rimligt att
            ha två betalningsfria månader under skuldsaneringsperioden. Detta
            innebär att den skuldsatta kan få ett andrum vid två tillfällen
            i samband med sommar och jul. Det är något som särskilt skulle
            gynna barn­familjer. Det kan betyda oerhört mycket om man som
            barn får göra en utflykt på som­maren eller få en julklapp till
            jul.
          </p>
          <p xml:id="i-LHcgVjdAx3bUELZtYf9Svn">
            Regeringen bör återkomma med ett förslag som innebär att huvudregeln
            för betal­ningsplanens längd vid skuldsanering för privatpersoner
            minskas från fem till tre år med två betalningsfria månader per
            år. Detta bör riksdagen ställa sig bakom och ge regering­en till
            känna.
          </p>
          <head xml:id="i-U5o4qJNgxWTsj9vmdqGtom" type="h2">
            6.1 Förebyggande åtgärder mot överskuldsättning
          </head>
          <p xml:id="i-64EfZdHJ3MuWJpJs3WEwTi">
            Vänsterpartiet anser att det förebyggande arbetet för att motverka
            överskuldsättning är av stor betydelse och i detta sammanhang
            spelar den kommunala budget- och skuld­rådgivningen en central
            och avgörande roll. Då gäller det förstås att det finns resurser.
            Det är därför viktigt att landets kommuner tillhandahåller en
            bra budget- och skuld­rådgivning med god tillgänglighet och hög
            kvalitet. Riksrevisionens granskning Över­skuldsättning – hur
            fungerar samhällets stöd och insatser? (RiR 2015:14) visar att
            det finns brister i dagens system samt att kommunerna endast ägnar
            8 procent åt förebyg­gande arbete.
          </p>
          <p xml:id="i-2yuRPD8N5h3VMCuUVX2kWH">
            En allt större andel av dem som söker skuldsanering har spelskulder
            och det här är en grupp som riskerar att fortsätta öka. Kommuner
            och regioner har sedan 2018 ansvar för behandling och förebyggande
            arbete kring spelmissbruk och det behöver intensifi­eras. Vi ser
            också att såväl Konsumentverket som Spelinspektionen är viktiga
            för att motverka oseriösa aktörer och spelreklamens utbredning
            och skydda konsumenterna mot riskfyllt spelande och i förlängningen
            överskuldsättning.
          </p>
          <p xml:id="i-9iKQbuGRT8dfp86zffNqJV">
            Vänsterpartiet menar att det är viktigt att bl.a. öka informationen
            och utbildnings­insatserna för att särskilt nå barn och unga vuxna.
            Även det civila samhället borde kunna bidra med insatser inom
            det förebyggande området. Det ekonomiska språket är för många
            svårt och ofta obegripligt, varför en bred folkbildningsinsats
            är av stor bety­delse. Det finns redan i dag utbildningsmaterial
            i privatekonomi riktade till högstadie- och gymnasieskolan som
            tagits fram av Konsumentverket i samarbete med Finans­inspektionen
            (FI) och Kronofogdemyndigheten.
          </p>
          <p xml:id="i-YDZZivmTZhfBKzG9WUu9Hr">
            I tidigare utredningar, såsom SOU 2013:78, har en rad olika förslag
            på förebyggande åtgärder lyfts. Att förstärka det förebyggande
            arbetet är en grundsten i arbetet för att förhindra att fler människor
            hamnar i skuldfällan. De åtgärder som vidtagits hittills har inte
            varit tillräckliga.
          </p>
          <p xml:id="i-VcYbhNvD1g9cmQXAE38Uy7">
            Regeringen bör snarast återkomma med förslag på konkreta förebyggande
            åtgärder mot överskuldsättning. Detta bör riksdagen ställa sig
            bakom och ge regeringen till känna.
          </p>
          <head xml:id="i-J5JLPuN1PU5SZcMbp2deys" type="h2">
            6.2 Barnkonsekvensanalys vid överskuldsättning
          </head>
          <p xml:id="i-By59GRx8ZfDuq9ukMmALoX">
            En grupp som drabbas hårt av överskuldsättning är barn. Barnombudsmannen
            har i samband med tidigare utredningar framfört kritik mot att
            barnens rättigheter inte blivit tillräckligt belysta. Det finns
            i dag alltför lite forskning om hur barn drabbas av över­skuldsättning,
            och det krävs krafttag. Barns rättigheter och situation bör särskilt
            utredas, genom en särskild barnkonsekvensanalys för barn och unga
            som lever i familjer med överskuldsättning.
          </p>
          <p xml:id="i-A5rrchRSGA3Q2sZswHwtGs">
            Socialstyrelsen beskriver i en utredning från 2013 att barn som
            växer upp i över­skuldsatta familjer drabbas hårt av ett mycket
            utsatt ekonomiskt läge och menar att dessa familjers livsvillkor
            sannolikt hör till de sämre i samhället. Barnen upplever ofta
            att de väldigt tidigt måste sätta sig in i familjens ekonomiska
            situation, vilket kan göra att skola och fritid blir lidande.
            En del barn berättar att de känner sig utanför i skolan eftersom
            de inte kan följa med på olika aktiviteter. Forskning har visat
            att barn som vuxit upp i social utsatthet står inför en större
            risk att själva hamna utanför, i en liknande situation i vuxen
            ålder, jämfört med andra barn.
          </p>
          <p xml:id="i-RFp6kYehJubzJ4KwGsDGzD">
            Rent generellt kan det sägas att reglerna i samband med överskuldsättning
            hittills inte har tagit tillräcklig hänsyn till barnens situation.
            Det är därför nödvändigt att belysa barnperspektivet på ett bättre
            och tydligare sätt för att bl.a. leva upp till barnkonven­tionen.
          </p>
          <p xml:id="i-K54adapeyykZa8a7Crk5sc">
            Under de senare åren har ett flertal lagändringar tillkommit
            för att minska möjlig­heterna att skuldsätta barn. Det förekom
            tidigare att barn hamnade hos Kronofogde­myndigheten med skulder
            för obetalda parkeringsböter, då föräldrarna registrerat bilen
            i barnets namn. I november 2003 fanns t.ex. nästan 5 000 bilar
            registrerade på drygt 4 100 barn. Den 1 juli 2007 ändrades lagen
            så att brukaren, inte ägaren, blev ansvarig för alla fordonsrelaterade
            skulder. Flera andra ändringar har även införts i föräldrabalken
            samt i bl.a. hälso- och sjukvårdslagen, tandvårdslagen, lagen
            om läkarvårdsersättning och lagen om ersättning för sjukgymnastik,
            som innebär att avgifter inom dessa områden tas ut av förmyndaren.
            Tidigare var det nämligen möjligt att avgifter för uteblivna besök
            debiterades barnen när de blev myndiga, något som ledde till att
            flera ungdomar hamnade hos Kronofogdemyndigheten. I dag är möjligheten
            att skuldsätta barn mycket begränsad, men fortfarande förekommer
            det att barn av olika skäl blir skuldsatta.
          </p>
          <p xml:id="i-MoBt7SwtN9UvtBeqYrwEUW">
            I utredningen Överskuldsättning i kreditsamhället? (SOU 2013:78)
            framgår det att 75 procent av de omyndigas samlade skulder 2010
            avsåg obetalda skadestånd. Av dessa bar 25 procent ett solidariskt
            skadeståndsansvar. Det solidariska skadeståndsansvaret inne­bär
            att samtliga dömda gärningsmän blir gemensamt återbetalningsskyldiga.
            Betalnings­kravet kan riktas mot en av de dömda, som sedan får
            kräva de övriga på deras del av skulden. Motivet bakom det solidariska
            ansvaret är att den skadelidande ska få sina pengar så snart som
            möjligt, oavsett vem som betalar. Problemet är dock att det ofta
            är svårt för den som ensam betalat att få tillbaka pengarna från
            de övriga skadestånds­skyldiga. Detta kan vara särskilt svårt
            när det gäller omyndiga gärningsmän, varför enskilda ungdomar
            riskerar att hamna i långvariga skuldproblem.
          </p>
          <p xml:id="i-KWJ2eef8pXboNcMokcSEP3">
            Dessutom förekommer det att borgenärer kräver in pengar för fordringar
            som upp­kommit före gäldenärens 18-årsdag. Kronofogdemyndigheten
            har själv, genom manuell kontroll av olika mål, undersökt antalet
            svarande med en skuld som uppkom innan de fyllde 18 år, oaktat
            när fordringarna skickades in. Antalet ansökningar som riktades
            direkt mot personer under 18 år minskade med nästan 130 personer
            mellan 2011 och 2012. Mellan samma år ökade dock antalet ansökningar
            riktade mot 18–25-åringar (där skulden uppstod innan de fyllde
            18 år) med drygt 110 personer.
          </p>
          <p xml:id="i-85XbNMm87yrRgwsgGokJJt">
            Det förefaller således finnas en systematik i att borgenärer
            väljer att skicka in fordringar först när gäldenärerna fyllt 18
            år, trots att skulden uppkommit när gäldenären var omyndig och
            således, enligt lag, inte kan ingå avtal.
          </p>
          <p xml:id="i-7VuJdfPquFXP7XBrbC2Dj9">
            Trots att mycket har gjorts för att minska risken för att barn
            ska bli skuldsatta händer det fortfarande att barn blir skuldsatta
            och hamnar hos Kronofogden. Det borde inte behöva hända i Sverige
            i dag. De flesta barn drabbas dock indirekt av överskuldsättning
            genom att de lever i en familj där en förälder eller båda föräldrarna
            är överskuldsatta. Närmare 40 procent av alla skuldsaneringsgäldenärer
            har enligt den statliga utredningen Ut ur skuldfällan hemmavarande
            barn. Ett annat exempel på hur barn drabbas indirekt är i samband
            med löneutmätning, då föräldrar som är överskuldsatta inte får
            tillgodoräkna sig kostnader för att kunna betala underhållsstöd.
            Inte heller kostnader för umgänges­resor godkänns som en utgift
            vid löneutmätning, vilket kan få till följd att föräldrar inte
            har råd att besöka sina barn. Det är inte rimligt att skuldsatta
            föräldrar inte kan besöka sina barn eller barn inte får träffa
            sina föräldrar när de lever på en annan ort.
          </p>
          <p xml:id="i-9Kph3jwjzLahUUuVhTpGxu">
            När det görs en barnkonsekvensanalys är det därför viktigt att
            se hur överskuldsätt­ning drabbar barn både indirekt och direkt.
            Det bör därför göras en barnkonsekvens­analys av dagens regelverk
            och lämnas förslag som förbättrar situationen för alla de barn
            och unga som lever i familjer med överskuldsättning. Detta bör
            riksdagen ställa sig bakom och ge regeringen till känna.
          </p>
          <head xml:id="i-QsqNkLx2fn2BZxDHeW1mJ8" type="h2">
            6.3 Slutlig preskriptionstid
          </head>
          <p xml:id="i-CDm8FCTQ3H6wZ511A3TCZt">
            I den senaste utredningen Överskuldsättning i kreditsamhället?
            (SOU 2013:78) föreslås att det ska införas en slutlig preskriptionstid
            för skulder, motsvarande det system som finns i Finland. Det skulle
            innebära att preskriptionstiden börjar löpa tre månader efter
            att betalningsfastställelse beslutas och att det sedan finns två
            preskriptionstider för slutlig preskription, 15 eller 20 år. När
            en fysisk person förelagts betalningsskyldighet till en juridisk
            person är preskriptionstiden 15 år. När en fysisk person har en
            skuld till en fysisk person, eller om skulden grundar sig på ett
            brott för vilket gäldenären dömts till fängelse eller samhällstjänst,
            är preskriptionstiden 20 år. Utredningen föreslog även att preskriptionsregeln
            för slutlig preskription inte bör gälla enbart nya, utan också
            existerande, fordringar.
          </p>
          <p xml:id="i-XHRrtqZQ7SCr4jHe5E536e">
            För de överskuldsatta utan hopp om att någonsin komma ur en skuldspiral
            som innebär att varje extra intjänad krona ska mätas ut skulle
            en slutlig preskriptionstid ha stor betydelse för möjligheten
            till rehabilitering och omstart. En preskription skulle sätta
            stopp för en accelererande och alltmer omöjlig situation. För
            en svårt överskuldsatt person är skuldsanering en mera verkningsfull,
            men också mer svåråtkomlig och svår­genomförbar, process. Slutlig
            preskription är således inte ett fullgott alternativ utan ska
            ses som en komplettering till möjligheten att få skuldsanering.
            Dessa åtgärder står inte heller i vägen för varandra. En slutlig
            preskriptionstid syftar till att säkerställa att den som under
            många år levt med statliga tvångsåtgärder mot sig åtminstone ska
            garanteras att situationen inte hela tiden förvärras utan så småningom
            faktiskt kan gå åt rätt håll.
          </p>
          <p xml:id="i-45e6VkPZ3ZSEvVtVLpgvjn">
            Regeringen bör återkomma med ett förslag som innebär att det
            införs en slutlig preskriptionstid för skulder. Detta bör riksdagen
            ställa sig bakom och ge regeringen till känna.
          </p>
          <head xml:id="i-7Pd3brPafjvCPu6y8VFmfS" type="h1">
            7 Förbjud snabblån
          </head>
          <p xml:id="i-FvNHpz7aaiG1GTFPcYkygg">
            De som tar snabblån är oftast familjer med svag ekonomi och lägre
            återbetalningsför­måga, något som i sin förlängning kan leda till
            att familjen hamnar i en skuldfälla och riskerar att fastna i
            överskuldsättning. En rapport från LO visar att överskuldsättning
            är en tydlig klassfråga, och vi ser hur låginkomsttagare, ensamstående,
            låg- och medel­utbildade, sjuka, arbetslösa och hyrestagare är
            överrepresenterade bland de långvarigt överskuldsatta (Den bortglömda
            ojämlikheten, LO 2016).
          </p>
          <p xml:id="i-S8n4Apnsa6YYr3K9t2wNu5">
            Det cyniska är att många snabblåneföretag har som affärsmodell
            att rikta in sig på konsumenter med svag ekonomi genom att erbjuda
            snabblån till närmast ockerliknande ränta. Lån som alltså blir
            oerhört dyra. Det är inte ovanligt att den som tagit ett snabblån
            måste ta ett nytt snabblån för att betala det gamla, och så är
            en fast i en ond cirkel.
          </p>
          <p xml:id="i-FWX98ryB1nvkDAaQP8SRKh">
            Vänsterpartiet välkomnar den skärpta lagstiftningen när det gäller
            konsumentkredi­ter eller snabblån, som bl.a. innebär att företagen
            nu måste ha tillstånd av Finansinspektionen för att bedriva verksamhet
            och att Konsumentombudsmannen fått mer effektiva sanktionsmöjligheter
            när näringsidkare bryter mot bestämmelser om marknadsföring och
            avtalsvillkor i samband med snabblån (prop. 2013/14:107, bet.
            2013/14:FiU14, rskr. 2013/14:206).
          </p>
          <p xml:id="i-LNsUSVmKpX1TvEoat6avS9">
            Det är positivt att riksdagen 2018 beslutade att skärpa lagstiftningen
            kring snabblån (2017/18:CU20). Tyvärr är dessa åtgärder inte tillräckliga,
            utan mer måste göras för att skydda de allra mest utsatta konsumenterna.
            Vänsterpartiet vill få bort snabblånen helt från marknaden. Sverige
            klarade sig före 2006 alldeles utmärkt utan denna typ av lån.
            Mot denna bakgrund anser Vänsterpartiet att sms-lån och andra
            snabblån bör förbjudas.
          </p>
          <p xml:id="i-A5HSChwYMiPMRgUrNzt9Ft">
            Regeringen bör snarast lägga fram ett förslag som innebär att
            sms-lån och andra snabblån förbjuds. Detta bör riksdagen ställa
            sig bakom och ge regeringen till känna.
          </p>
          <head xml:id="i-39UGa33vnCRJUbCRMSAKyV" type="h1">
            8 Kreditprövning
          </head>
          <p xml:id="i-DGDYN6j7pM6yw6nJ2Ugv2L">
            Svenskarnas skulder har ökat långt snabbare än inkomsterna och
            internationellt sett har Sverige rekordhög skuldsättning hos privatpersoner.
            Som del av den disponibla inkoms­ten har skulderna ökat från 90
            till 170 procent från 1990-talets mitt till nu. I dag är de privata
            skulderna 1,5 gånger högre än genomsnittet i euroområdet enligt
            Överskuld­sättning i kreditsamhället? (SOU 2013:78).
          </p>
          <p xml:id="i-8WHYEBzBH12JPBGh4YWmYF">
            Bolåneskulderna ökar inte längre i samma takt men konsumtionslånen
            fortsätter att stiga. Sedan 2008 har de nästan tredubblats och
            står nu för 18 procent av hushållens skulder men samtidigt för
            majoriteten av skuldbetalningarna enligt Finansinspektionens rapport
            Svenska konsumtionslån. Dessa lån kan därför innebära risker för
            enskilda individer och hushåll men också i förlängningen ökade
            kostnader för hela samhället. De offentliga utgifterna kan öka
            p.g.a. ökade sjukvårdskostnader och behov av arbetsmark­nadsinsatser,
            försörjningsstöd m.m. Kronofogdemyndigheten beräknade 2008 samhälls­kostnaderna
            för överskuldsättning till mellan 30 och 50 miljarder kronor per
            år.
          </p>
          <p xml:id="i-Kq5ykKai4MMxF87HUnXvkh">
            Även hårt skuldsatta kan låna pengar eftersom många långivare
            slarvar med kredit­prövningen. Konsumentverket har granskat ett
            fyrtiotal bolag sedan 2012. I många fall struntar låneföretagen
            i att ta in uppgifter om kundernas inkomster och utgifter innan
            de lånar ut. Men trots att det saknas grundliga kreditprövningar
            löper dessa bolag liten risk eftersom Kronofogden fungerar som
            en garant för att lånebolagen ska få igen pengar även vid en slarvig
            kreditprövning. Myndighetens tjänstemän driver in skulderna åt
            bolagen.
          </p>
          <p xml:id="i-6jHTkxdfKi9HDtP9pCZwDK">
            Vart sjunde lån har inneburit ett inkassokrav för låntagaren.
            Det tyder på att många låntagare kan ha betalningssvårigheter.
            Av de låntagare som prövats med en kvar-att-leva-på-beräkning
            fick vart tjugonde lån ett inkassokrav. En grundlig kreditprövning
            kan minska andelen låntagare med inkassokrav (Svenska konsumtionslån).
          </p>
          <p xml:id="i-TZ5BNFCYWbERVDvxAPofEA">
            För att skapa incitament för långivarna att göra ordentliga kreditprövningar,
            och därmed minska riskerna för överskuldsättning och de kostnader
            som individer och samhälle drabbas av i en sådan situation, behöver
            de bolag som inte gör erforderliga prövningar tvingas att ta ett
            större ekonomiskt ansvar när skulderna hamnar hos Kronofogden.
          </p>
          <p xml:id="i-5XDbNiMQjozguf45UBJ3CX">
            Regeringen bör återkomma med förslag om att långivaren ska stå
            för en större kostnad vid verkställighet hos Kronofogden om inte
            tillräcklig kreditprövning har genomförts och säkerhet inte krävts
            för lånet. Detta bör riksdagen ställa sig bakom och ge regeringen
            till känna.
          </p>
          <head xml:id="i-WL4UBRMahmryJhdL3XivDr" type="h1">
            9 Könsdiskriminerande reklam
          </head>
          <p xml:id="i-Ri1MpfSiskBupMYYaFHoJC">
            Könsdiskriminerande reklam påverkar formandet av människors identitet
            och motverkar samhällets jämställdhetssträvanden. Sverige har
            genom olika internationella konven­tioner åtagit sig att motverka
            könsdiskriminering. Dock är varken marknadsföringslagen eller
            diskrimineringslagstiftningen tillämplig på könsdiskriminerande
            reklam. Lagstift­aren har i stället överlåtit åt näringslivet
            att genom frivilliga åtgärder motverka den könsdiskriminerande
            reklamen.
          </p>
          <p xml:id="i-TvjJhTu4ACKBW9hPh495YL">
            Reklamen är ett medel som används i kommersiellt syfte för att
            påverka oss att konsumera. Även om reklamen har till huvudsyfte
            att öka efterfrågan på varor och tjänster påverkar den också mottagarens
            medvetande när det gäller frågor som inte har något direkt samband
            med de utannonserade varorna och tjänsterna. Reklamen skapar och
            upprätthåller stereotypa idealbilder av män och kvinnor. Bilderna
            är nästan utan undantag retuscherade, vilket leder till att de
            befäster ett skönhetsideal som inte existe­rar i verkligheten,
            något som kan få framför allt unga tjejer att må psykiskt dåligt.
            Skön­hetsideal och objektifiering i reklam kan skapa en snedvriden
            kroppsbild och ge ett lägre självförtroende. Reklamen skapar och
            upprätthåller den heterosexuella normen. Könsdiskriminerande reklam
            påverkar formandet av människors identitet och motverkar samhällets
            jämställdhetssträvanden.
          </p>
          <p xml:id="i-ThvU5f2Y6ZUt4JTS6p4L6B">
            Eftersom könsdiskriminerande reklam är ett allvarligt samhällsproblem
            som kräver effektivare åtgärder än vad den branschfinansierade
            organisationen erbjuder menar Vänsterpartiet att en lagreglering
            är nödvändig i enlighet med den utredning som presenterades 2008
            (SOU 2008:5).
          </p>
          <p xml:id="i-TsvM5CzuXkViJHHVZfkDd7">
            Enligt vår mening är ett förbud den enda möjligheten att sätta
            stopp för könsdiskri­minerande reklam. I våra nordiska grannländer
            finns redan ett förbud mot könsdiskri­minerande reklam och det
            är hög tid att Sverige följer de andra nordiska ländernas exempel.
            Regeringen bör återkomma med förslag till lagstiftning om förbud
            mot köns­diskriminerande reklam i enlighet med utredningens förslag.
            Detta bör riksdagen ställa sig bakom och ge regeringen till känna.
          </p>
          <head xml:id="i-5vqKzcAakVumDnmBTtZsQc" type="h1">
            10 Omvänt nixregister
          </head>
          <p xml:id="i-KGDBeAZNJQkdJdgpZZRiF6">
            Vänsterpartiet anser att Nixregistret så som det ser ut i dag
            har stora brister och att det inte ger konsumenterna ett tillräckligt
            skydd. Det har blivit allt vanligare på nätet att enskilda avkrävs
            personuppgifter vid användandet av olika tjänster, trots att det
            egent­ligen inte skulle behövas för tjänstens funktion. Det är
            även vanligt förekommande att enskilda lockas att lämna ifrån
            sig sina uppgifter exempelvis genom gratiserbjudanden eller i
            samband med olika tävlingar. Medvetenheten om vilka följder det
            kan få att lämna ifrån sig sådana uppgifter och hur uppgifterna
            sedan används är generellt sett låg. De flesta företag är dessutom
            dåliga på att informera om att det i praktiken innebär att en
            samtycker till att ens uppgifter kan spridas vidare till exempelvis
            företag i koncernen, evenemangspartner, tredje part etc. Detta
            får till följd att företag som en inte har ett kundförhållande
            till kan ringa, trots spärr i Nixregistret.
          </p>
          <p xml:id="i-6sjxqKnNiqp886aY3Wgp63">
            Andra problem med Nix är att det tar för lång tid för en spärr
            att träda i kraft och att rätten att ringa trots Nixspärr utifrån
            etablerade kundförhållanden gäller under en alldeles för lång
            tid efter det att avtalet med det aktuella företaget upphört att
            gälla. Ett kundförhållande kan med dagens teknik gå blixtsnabbt
            att etablera, varmed det omvända – att plocka bort namn och nummer
            ur ett register – rimligtvis borde gå lika snabbt. Så är dock
            inte fallet, vilket skapar en obalans till konsumentens nackdel.
          </p>
          <p xml:id="i-SYoRFXPCNF4dVHhqzEDbH1">
            Vänsterpartiet föreslår införande av ett omvänt nixregister,
            dvs. att de konsumenter som vill ta emot direktreklam och försäljning
            via telefon anmäler detta till registret. Konsumenten gör då ett
            aktivt val att kunna bli uppringd i marknadsföringssyfte.
          </p>
          <p xml:id="i-VMW74r8rcmb7N6VNkWa1ZV">
            Regeringen bör återkomma med ett förslag om att införa ett omvänt
            nixregister. Detta bör riksdagen ställa sig bakom och ge regeringen
            till känna.
          </p>
          <p xml:id="i-YRhLuho8iKTFnNGXqTMLR6">
            Enligt marknadsföringslagen är det inte tillåtet att skicka sms
            eller mms i marknads­föringssyfte till mobiltelefon utan att konsumenten
            först samtyckt till det. Trots detta ökar antalet anmälningar
            till Konsumentverket angående sms-reklam till konsumenter som
            inte godkänt det i förväg. Många anmälningar gäller även företag
            som tillhanda­håller tjänster som ringsignaler eller spel som
            riktar sig till barn som beställer tjänsten i tron att den är
            gratis.
          </p>
          <p xml:id="i-4PokZx98NNaZPBEqtgzaQg">
            Regeringen bör återkomma med ett förslag som syftar till att
            hindra oseriösa för­säljningsmetoder via mobiltelefoner och sms.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-KFSW1xrDBmh9cAVkkWih9r" type="signatureBlock">
          <list xml:id="i-88GDGp2iike3yKaN49d7Q4">
            <item xml:id="i-6fRKj13t2ZJxvHNhPRi34B" type="signature">
              Jon Thorbjörnson (V)
            </item>
            <item xml:id="i-P8b8NYtccAGAeZq9ce3Y9M" type="signature">
              Christina Höj Larsen (V)
            </item>
            <item xml:id="i-3C1FRb449tDD9woDjzXMDK" type="signature">
              Mia Sydow Mölleby (V)
            </item>
            <item xml:id="i-Si8afMqyEDWBc5JkP3awV3" type="signature">
              Linda Westerlund Snecker (V)
            </item>
            <item xml:id="i-15Z3YTxBdV9sDJhwtf52tC" type="signature">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
