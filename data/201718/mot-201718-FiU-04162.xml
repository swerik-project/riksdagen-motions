<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-FiU-04162">
  <teiHeader>
    <fileDesc>
      <titleStmt>
        <title>med anledning av prop. 2017/18:100 2018 års ekonomiska vårproposition</title>
        <author corresp="i-bRyJHEKb5DCkicXkuZwMY i-84DiaFjYsBoBUQnKJiSte9">av Ulf Kristersson och Elisabeth Svantesson (båda M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:4162 av Ulf Kristersson och Elisabeth Svantesson (båda M)</title>
          <idno type="rdwebb">H5024162</idno>
          <rs type="number">4162</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H5024162/text</ref>
          <ref type="dokument_url_html">http://data.riksdagen.se/dokument/H5024162</ref>
          <ref type="dokumentstatus_url_xml">http://data.riksdagen.se/dokumentstatus/H5024162</ref>
          <ref type="docx">http://data.riksdagen.se/fil/FE86CA8D-ACC9-4BBC-9259-89939AE56739</ref>
          <ref type="pdf">http://data.riksdagen.se/fil/50DE277B-80B2-4CC2-BE41-C2CE91BB45B6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-SQyRYevp6fXfB4WaxJmJxo" type="basedOn"/>
        <correspContext corresp="i-SQyRYevp6fXfB4WaxJmJxo">
          <ref>Proposition 2017/18:100</ref>
        </correspContext>
        <correspAction xml:id="i-LBVGfQjncRrbvFo76AySsG" type="signed"/>
        <correspContext corresp="i-LBVGfQjncRrbvFo76AySsG">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-84DiaFjYsBoBUQnKJiSte9"/>
        </correspContext>
        <correspAction xml:id="i-UQM7AZ4hd5uSvd5UTU7Diu" type="submitted">
          <date when="2018-05-02"/>
          <time when="14:56:55"/>
        </correspAction>
        <correspAction xml:id="i-KJdmwu2qc3T1ZCbBVadWZT" type="dismissed">
          <date when="2018-05-03"/>
        </correspAction>
        <correspAction xml:id="i-YFBjMHnsF2AwV6C188KsSp" type="reviewed">
          <date when="2018-05-03"/>
          <time when="12:08:47"/>
        </correspAction>
        <correspAction xml:id="i-Br6A8AcZFuyPPqZ62j4G3q" type="referred">
          <date when="2018-05-04"/>
        </correspAction>
        <correspAction xml:id="i-52XRPAd9w8XXocSoKssbvR" type="assigned">
          <date when="2018-09-18"/>
          <time when="09:42:02"/>
        </correspAction>
        <correspContext corresp="i-52XRPAd9w8XXocSoKssbvR">
          <ref type="assignedTo">Finansutskottet</ref>
        </correspContext>
        <correspAction xml:id="i-TdvMenzJ63zRzmPVAnSZU4" type="behandlas_i"/>
        <correspContext corresp="i-TdvMenzJ63zRzmPVAnSZU4">
          <ref type="uppgift">2017/18:FiU20</ref>
          <ref type="ref_dok_id">H501FiU20</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VJDs76cZ5G6xPsqpPwdJo7" type="behandlas_i"/>
        <correspContext corresp="i-VJDs76cZ5G6xPsqpPwdJo7">
          <ref type="uppgift">2017/18:KU40</ref>
          <ref type="ref_dok_id">H501KU40</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KU40</ref>
          <ref type="ref_dok_titel">Indelning i utgiftsområden och en sammanhållen budgetprocess</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2017/18:4162 av Ulf Kristersson och Elisabeth
          Svantesson (båda M) med anledning av prop. 2017/18:100 2018 års
          ekonomiska vårproposition
        </div>
      </div>
      <div type="motBody">
        <div type="motSummary">
          <head xml:id="i-2XKwWXHoLdPSkA4Rbq2fyw">
            1 Sammanfattning
          </head>
        </div>
        <div xml:id="i-TP1uNwidGWB4hcVxbQMHi4" type="TOC">
          <head xml:id="i-uCanNxhqn8QdfmZQ7evej">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              2 Ett bättre Sverige är möjligt
            </item>
            <item style="indent-level: 1">
              3 Alliansens bedömning av det ekonomiska läget
            </item>
            <item style="indent-level: 2">
              3.1 Stark internationell konjunktur
            </item>
            <item style="indent-level: 2">
              3.2 Stark tillväxt i Sverige men riskerna ökar
            </item>
            <item style="indent-level: 2">
              3.3 En tudelad arbetsmarknad där utanförskapet biter sig fast
              trots högkonjunkturen
            </item>
            <item style="indent-level: 1">
              4 En bortslösad högkonjunktur
            </item>
            <item style="indent-level: 2">
              4.1 En expansiv finanspolitik som inte rustar Sverige för nästa
              kris
            </item>
            <item style="indent-level: 2">
              4.2 Avsaknad av strukturreformer gör att utanförskapet biter
              sig fast
            </item>
            <item style="indent-level: 2">
              4.3 Trots skattehöjningarna brister välfärden samt samhällets
              kärnuppgifter
            </item>
            <item style="indent-level: 1">
              5 Alliansens riktlinjer för den ekonomiska politiken
            </item>
            <item style="indent-level: 2">
              5.1 En ansvarsfull ekonomisk politik
            </item>
            <item style="indent-level: 2">
              5.2 Prioriterade reformområden
            </item>
            <item style="indent-level: 1">
              6 Moderaternas riktlinjer för den ekonomiska politiken
            </item>
            <item style="indent-level: 2">
              6.1 Behov av ökade reformer för förbättrad välfärd, trygghet
              och integration
            </item>
            <item style="indent-level: 2">
              6.2 Moderaterna väljer jobb och välfärd före bidrag
            </item>
            <item style="indent-level: 2">
              6.3 Vägledande principer för den finanspolitiska inriktningen
            </item>
            <item style="indent-level: 1">
              7 Moderaternas prioriterade reformer
            </item>
            <item style="indent-level: 2">
              7.1 Ett Sverige där alla kan bidra
            </item>
            <item style="indent-level: 2">
              7.3 En ansvarsfull migrationspolitik
            </item>
            <item style="indent-level: 2">
              7.4 En välfärd att lita på
            </item>
            <item style="indent-level: 1">
              8 Effekterna av Moderaternas politik
            </item>
            <item style="indent-level: 2">
              8.1 Offentliga finanser
            </item>
            <item style="indent-level: 2">
              8.3 Hushållens ekonomi
            </item>
            <item style="indent-level: 2">
              8.4 En politik för rättvis fördelning och social rörlighet
            </item>
            <item style="indent-level: 1">
              9 Finansieringen av Moderaternas reformer
            </item>
            <item style="indent-level: 2">
              Bidrags- och utgiftsminskningar
            </item>
            <item style="indent-level: 2">
              Moderaternas inkomstökningar
            </item>
            <item style="indent-level: 2">
              Moderaternas omprioriteringar inom skola och sjukvård
            </item>
          </list>
        </div>
        <div type="motProposal" subtype="förslag">
          <head xml:id="i-EmacLVrE1dHppcr5NmnfV3">
            Förslag till riksdagsbeslut
          </head>
          <list style="ol">
            <item xml:id="i-U9nmm43JHTzU87o7BkBqx5">
              Riksdagen godkänner de riktlinjer för den ekonomiska politiken
              och budgetpolitiken som anförs i avsnitt 5–9 i motionen.
            </item>
            <item xml:id="i-16i9xhkA1SRav1AKyafPHV">
              Riksdagen ställer sig bakom det som anförs i motionen om att
              regeringen bör ta initiativ till överläggningar i syfte att nå
              en bred politisk enighet för utvecklade regler kring budgetprocessen
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-VBPDBU2LwD7FjXtcnghDaP" type="h2">
            Jobb och välfärd före bidrag
          </head>
          <p xml:id="i-QczoPdxW2A8wjQivypp94v">
            Sveriges ekonomi är stark. Trots det finns en rad problem som
            inte minskar utan som växer. Regeringen har under mandatperioden
            höjt skatterna med 60 miljarder kronor och ökat statens utgifter
            med 100 miljarder kronor. Samtidigt har vårdköerna fördubblats,
            polistätheten minskat och jobbklyftan mellan svenskfödda och utlandsfödda
            vidgats. Fler är långtidsarbetslösa och färre vuxna studerar nu
            än 2014. När konjunkturen vänder nedåt står Sverige sämre rustat.
          </p>
          <p xml:id="i-UYeHShoWyEYRmygGpCRoXX">
            Styrkan i svensk ekonomi behöver användas bättre. Det kräver
            dock en regering som förmår göra tydliga prioriteringar. Det går
            att låta välfärdens kärna och statens kärnuppgifter gå före bidrag
            – och samtidigt se till att det lönar sig bättre att arbeta. I
            denna vårmotion presenterar Moderaterna hur det ska gå till. Inriktningen
            på den ekonomiska politiken i vårmotionen är:
          </p>
          <list style="ul">
            <item xml:id="i-4GtgQ6aAfyVuTfyf82CygB">
              Prioritera välfärdens kärna och statens kärnuppgifter.
            </item>
            <item xml:id="i-RW3EttWtFuaZtVpTaXtFnD">
              Fullt finansierade skattesänkningar på arbete för fler jobb.
            </item>
            <item xml:id="i-Nr6sGaaBpbGYK6qquYaK5z">
              Välfärd framför bidrag.
            </item>
          </list>
          <p xml:id="i-4d66KT131b8Juz4czyBwmC">
            Konflikten i svensk politik står mellan hur de politiska alternativen
            prioriterar mellan kostnader för bidrag och välfärdens kärna.
            De senaste decennierna visar att lägre skatter på arbete kan kombineras
            med ökade resurser till välfärden, om det kombineras med lägre
            bidragskostnader. För Moderaterna är valet lätt, vi kommer alltid
            att prioritera jobb och välfärd före bidrag.
          </p>
          <head xml:id="i-FhehbxZVMuvb3MZocPfsFY" type="h2">
            Ett Sverige där alla kan bidra
          </head>
          <p xml:id="i-Y76iryNNK7QsCvKeozVbE6">
            Moderaterna är partiet för de som jobbar, de som vill jobba och
            de som har jobbat. Fortfarande lönar det sig inte tillräckligt
            att gå från bidrag till arbete, att utbilda sig och att jobba
            fler timmar.
          </p>
          <p xml:id="i-E82WEPqrUtBtfLVx1y7ycn">
            De senaste åren har utanförskapet förändrats, och stora grupper
            står allt längre från arbetsmarknaden. Allt fler får nu sin försörjning
            från andra system än arbetslöshetsförsäkringen. Då krävs en större
            bidragsreform som tar ett helhetsgrepp kring bidragssystemen för
            att stärka arbetslinjen också i försörjningsstödet och etableringsersättningen.
            Moderaternas bidragsreform inkluderar ett bidragstak för att förhindra
            att ersättningsnivåerna blir för höga när bidrag staplas på varandra
            och regler om kvalificering in i bidragssystemen för de som kommer
            till Sverige. Dessutom innehåller den en reformering av a-kassan,
            aktivitetsstödet och försörjningsstödet.
          </p>
          <p xml:id="i-JXRFzkePiTidZjG7ctWGyk">
            För att göra det mer lönsamt att arbeta vill Moderaterna också
            sänka skatterna, främst på låga inkomster. Sänkningen innebär
            en inkomstförstärkning med närmare 500 kronor per månad för en
            medelinkomsttagare och 10 procent lägre skatt för personer som
            tar ett inträdesjobb enligt den modell som Alliansen kommit överens
            om. Färre i normala inkomstlägen såsom sjuksköterskor, lärare
            och poliser ska betala statlig inkomstskatt. Vi sänker också skatten
            för pensionärer och särskilt för äldre som jobbar.
          </p>
          <p xml:id="i-GBEei6KQkxfWPUrWyi9FsE">
            Det bör också bli enklare att lära sig jobbet på jobbet samtidigt
            som anställningskostnaderna för att anställa de som står längst
            från arbetsmarknaden sänks. Alliansen vill därför införa inträdesjobb,
            en förenklad anställning för nyanlända och unga upp till 23 år
            utan gymnasieexamen. Fler jobb skapas också av en utökning av
            RUT-avdraget. Matchningen behöver också förbättras genom att Arbetsförmedlingen
            läggs ned och en ny, mindre, statlig aktör skapas.
          </p>
          <head xml:id="i-Gtek6LCMcMhy1bHBvtdNCp" type="h2">
            Återupprätta lag och ordning samt stärk försvaret
          </head>
          <p xml:id="i-UwLB4sdTCjWy1hADKrfBJ3">
            Brottslighet drabbar både samhällsekonomin och människors faktiska
            och upplevda frihet. En central faktor för att minska brottsligheten
            är att det finns tillräckligt många poliser som förmår göra tillräckligt
            noggranna brottsutredningar. Moderaterna genomför nu den största
            trygghetssatsningen på 20 år. Poliserna ska bli fler och brottsutvecklingen
            vändas. Hela rättssystemet ska stärkas. Dessutom behövs såväl
            skärpta straff som bättre lagstiftning. I denna motion föreslår
            vi, och finansierar, utbyggnaden av polisen som 2024 kommer att
            ha 10 000 fler anställda. Polisyrket ska också bli mer attraktivt
            genom högre lön och betald polisutbildning.
          </p>
          <p xml:id="i-BqL8NkJzjX38758jW1Wufu">
            Moderaterna inleder också banan för att Sverige ska nå målet
            om ett försvar som motsvarar 2 procent av BNP. År 2021 satsar
            vi 10 miljarder kronor mer på försvaret än regeringen.
          </p>
          <head xml:id="i-Rd75w9rUxJYpA9ojHkNezm" type="h2">
            En ansvarsfull migrationspolitik
          </head>
          <p xml:id="i-X6W7CYXpCrfnjr4J9Ams98">
            Migration och integration hänger ihop. Utan ett hållbart asylmottagande
            klarar vi inte integrationen, och utan en tydlig integrationspolitik
            kan vi inte ge nyanlända en riktig chans att vara med och bidra
            till vårt gemensamma bästa. Vi presenterar i denna motion betydande
            reformer för att Sverige ska kunna ta tag i dagens migrations-
            och integrationsproblem.
          </p>
          <p xml:id="i-HVTjxst5bgEdNYNkaSXkQM">
            För att migrationen ska bli långsiktigt hållbar vill Moderaterna
            att tillfälliga uppehållstillstånd ska bli huvudregel och att
            försörjningskraven vid anhöriginvandring skärps. Det krävs också
            en ökad tydlighet kring vilka krav som ställs på vägen in i Sverige.
            Moderaterna föreslår bl.a. en utbildningsplikt och ökade kunskapskrav
            i sfi-undervisningen. Slutligen föreslår vi åtgärder mot det framväxande
            skuggsamhället – ett nej ska alltid vara ett nej och de som får
            avslag på sina asylansökningar ska lämna landet.
          </p>
          <head xml:id="i-3U7GEJUaGFAybcXSt7pfDw" type="h2">
            En välfärd att lita på
          </head>
          <p xml:id="i-R7szGpgFEb8aXr8YAHFkZ8">
            Med en åldrande befolkning och en dåligt fungerande integration
            kommer utgiftstrycket i kommunerna att öka under kommande år.
            Moderaterna är beredda att skjuta till ytterligare resurser. I
            ett första steg handlar det om 10 miljarder kronor, men mer kan
            behövas. För att säkerställa att det finns resurser för att samtidigt
            värna välfärden och sunda offentliga finanser krävs dock att bidragskostnaderna
            och kostnaderna för asyl- och anhöriginvandring minskar.
          </p>
          <p xml:id="i-UX3cHBn3Nh96q5KZQnvyBk">
            Moderaterna vill också höja kvaliteten och öka tillgängligheten
            i vården och skolan. Vi utökar och förbättrar den kömiljard som
            kortade sjukvårdsköerna förra gången. Nu blir reformen på 3 miljarder
            kronor och kommer att gälla fler steg av vårdprocessen. Vi ger
            också särskilda resurser till psykiatrin, förlossningsvården och
            till primärvården.
          </p>
          <p xml:id="i-8oe39aYdjApcupWip2mNqL">
            I motionen presenteras vidare förslag för att ge elever ytterligare
            en timmes undervisning per dag i lågstadiet och öka förskolans
            tillgänglighet för socialt utsatta barn. För den allt större grupp
            elever som inte når målen i grundskolan inför vi en obligatorisk
            lovskola så att sommarmånaderna kan användas till att vända underkänt
            till godkänt. Klarar man ändå inte kunskapskraven för att bli
            behörig till gymnasiet ska det vara möjligt att få en yrkesutbildning
            som leder till jobb. Dessutom vill Moderaterna införa kunskapskontrakt
            för skolor med kvalitetsbrister.
          </p>
          <head xml:id="i-M91J6YqXp4Nd9zAWbCnghX" type="h1">
            2 Ett bättre Sverige är möjligt
          </head>
          <p xml:id="i-HNgRM5Y4gp5Xjkn8AFaKtE">
            Alliansen är Sveriges största och viktigaste kraft för politisk
            förnyelse och en ny svensk regering. I valet 2018 kommer vi gemensamt
            att söka väljarnas förtroende för att bilda en ny alliansregering.
            Under perioden 2006 till 2014 tog vi ansvar för Sverige. Vi bröt
            det utanförskap som pressade ut människor från arbetsmarknaden,
            samtidigt som vi hanterade den djupaste ekonomiska krisen sedan
            1930-talet. Resurserna till välfärden ökade med över 100 miljarder
            kronor, det blev mer lönsamt att arbeta och klimatutsläppen minskade.
          </p>
          <p xml:id="i-EhigSms9TCc9QxcNj7213C">
            Den rödgröna regeringen – som ofta haft samarbetssvårigheter
            och som har varit beroende av Vänsterpartiet – har bedrivit en
            ekonomisk politik präglad av skattehöjningar, snabbt stigande
            utgifter och ett oansvarigt lågt sparande. Denna utveckling behöver
            brytas.
          </p>
          <p xml:id="i-5e9dDWzBBgh2sPyHxrLR8x">
            Alliansens alternativ tar sin utgångspunkt i en gemensam syn
            på var vårt land befinner sig. Sverige drar just nu nytta av högkonjunkturen.
            Bland inrikes födda är arbetslösheten låg, och i flera branscher
            råder det arbetskraftsbrist. Vi har en sjukvård i världsklass,
            när man väl får hjälp. Den nedåtgående kunskapstrenden i skolan
            kan vara på väg att brytas. Vi har en polis som i svåra lägen
            gör ett fantastiskt arbete.
          </p>
          <p xml:id="i-5hcwPCNpugmmw8yHwicfp2">
            Samtidigt är det uppenbart att mycket inte fungerar. Den dåliga
            integrationen bygger ett utanförskap som riskerar att få bestående
            negativa ekonomiska och sociala konsekvenser. Jobbklyftan mellan
            inrikes födda och utrikes födda är stor, och det tar åtta år innan
            hälften av de utrikes födda är sysselsatta.
          </p>
          <p xml:id="i-Af6pesnB4WVa86cZ1Q88Rp">
            Gängkriminaliteten är ett hot mot människor och företagande på
            många platser runt om i landet. Polisen betecknar 61 områden i
            Sverige som utsatta, varav 23 som särskilt utsatta. Förra året
            dödades 43 personer i skjutningar. Gängvåldet sprider sig in på
            akutmottagningar och riktar sig mot blåljuspersonal inom polis,
            sjukvård och brandväsende. Brottsförebyggande rådet beskriver
            en växande oro för brott. Polistätheten är den lägsta på ett decennium,
            och många platser på polishögskolorna står tomma.
          </p>
          <p xml:id="i-K73ngkrtm4ki9uyzixWYyT">
            Köerna till sjukvården har fördubblats sedan den rödgröna regeringen
            tillträdde. De ökar över hela landet, men det är i röda landsting
            som utvecklingen är mest oroväckande. I det sedan länge alliansstyrda
            Halland får nio av tio patienter träffa en specialist inom vårdgarantins
            gräns. I socialdemokratiskt styrda Norrbotten får bara sex av
            tio patienter göra det. Regeringens beslut att avskaffa den s.k.
            kömiljarden, de statliga pengar som kortade köerna, var ett stort
            misstag.
          </p>
          <p xml:id="i-N5DRuhm95aYJNuya5vkYRr">
            Rekordlåga räntor, tidigare genomförda strukturreformer och en
            internationell högkonjunktur driver den svenska tillväxten, samtidigt
            som ingen regering sedan 1970-talet har sparat så lite i högkonjunktur
            som den nuvarande. I kombination med bristen på nya långsiktiga
            strukturreformer gör detta Sverige illa rustat inför den lågkonjunktur
            som förr eller senare kommer.
          </p>
          <p xml:id="i-6oudBDySCu8ecmViQEo41K">
            Det svenska näringslivet är i grunden konkurrenskraftigt, men
            politiken går i fel riktning. Flera beslut har försämrat villkoren
            för företagande och jobb i Sverige. Sammantaget har regeringen
            höjt skatterna med över 60 miljarder kronor, varav över 30 miljarder
            kronor är skattehöjningar på jobb och tillväxt – exempelvis på
            inkomster, företagande och RUT-tjänster. Sådant har Sverige inte
            råd med. Nästa generations stora svenska bolag måste växa i dag.
          </p>
          <p xml:id="i-REmQLN2GievNRFgApxrS3g">
            I de viktiga valfrihetsfrågorna styrs regeringen dessutom av
            vänsterkrafter. Reepalu-utredningen, som regeringen nu valt att
            gå fram med, riskerar att slå direkt mot 340 000 elever som går
            i friskolor i och med att deras skolor riskerar att behöva stängas.
            Att några av Sveriges allra bästa skolor kan tvingas lägga ned
            skapar otrygghet för många människor i hela landet.
          </p>
          <p xml:id="i-562PePEhea7BEVLgBVcx3p">
            Samtidigt finns det skolor som inte klarar kunskapsuppdraget.
            Nära 19 000 elever, mer än 17 procent av eleverna, gick ut grundskolan
            2017 utan behörighet till gymnasieskolan. Svenska elever går färre
            timmar i skolan och tappar därmed nästan ett år i grundskolan
            jämfört med elever i andra länder. Reformerna för att öka fokus
            på kunskaper har stannat av. Problemen med stök och brist på studiero
            växer. Samtidigt minskar söktrycket till lärarutbildningen igen
            – och det i ett läge när lärarbristen tilltar.
          </p>
          <p xml:id="i-9dZdHZHtjQ6dTj79AZJ4W7">
            Regeringens klimatpolitik kan inte dölja att utsläppen nu ökar
            igen. Externa bedömare som Konjunkturinstitutet pekar på att regeringens
            miljöpolitik är dyr och ineffektiv. Under alliansregeringen minskade
            utsläppen, samtidigt som ekonomin växte. Med denna regering ökar
            klimatutsläppen.
          </p>
          <p xml:id="i-EE9QFwbRKcvZAr93qwxm2V">
            Problemen är alltså stora, men det finns ingen anledning att
            känna hopplöshet. Vart och ett av dessa problem går att lösa.
            I en del fall kommer det att vara svårt och ta tid. Men vi vet
            – av egen erfarenhet från åtta års regerande, och från Alliansens
            och Socialdemokraternas gemensamma erfarenheter efter 90-talskrisen
            – att det går att reformera sådant som inte fungerar bra nog.
          </p>
          <p xml:id="i-BCeX6Xnk9sj9C8aNeiG6pa">
            Ett bättre Sverige är möjligt, men det kräver en framåtsyftande
            reformagenda. En sådan kommer Alliansen att genomföra efter valet.
          </p>
          <head xml:id="i-wwYTbfkNbRu9WBMz7MuWU" type="h1">
            3 Alliansens bedömning av det ekonomiska läget
          </head>
          <p xml:id="i-WAR3WTy1LXqsRsijdVPwsj">
            Svensk ekonomi går bra. Efter en ovanligt lång och djup nedgång
            råder det nu högkonjunktur, drivet av en stark, investeringsdriven
            tillväxt i omvärlden och en expansiv penningpolitik med minusräntor.
            Som i varje högkonjunktur blir jobben fler och skatteintäkterna
            större. Samtidigt kan inte högkonjunkturen dölja att Sverige befinner
            sig i en period med stora reformbehov. Trots den höga tillväxten
            präglas svensk ekonomi av flera långsiktiga problem och obalanser.
            Arbetsmarknaden kännetecknas av en stor och ökande tudelning,
            där en allt större andel arbetslösa står allt längre från arbetsmarknaden.
            Det är tydligt att högkonjunkturen inte kommer alla till del.
            Samtidigt är bristen på arbetskraft stor, inte minst i offentlig
            sektor. Prognoser pekar på att tillväxten per capita framöver
            blir lägre än i jämförbara länder.
          </p>
          <p xml:id="i-D5YyHXXWQwGKS6cFF69b5K">
            Konjunkturen i omvärlden ser ut att stärkas ytterligare framöver.
            Det finns dock betydande risker för ett sämre scenario. Efter
            att USA infört importtullar på stål och aluminium och landets
            handelspartner svarat med motåtgärder finns det en risk för ett
            omfattande handelskrig. Minskad handel riskerar att skada ett
            litet exportberoende land som Sverige. Effekterna av brexit kan
            fortfarande bli mer omfattande än befarat, och risken för en sämre
            utveckling i Kina kvarstår.
          </p>
          <p xml:id="i-N9CjrFL4UtTWYHHtvpCjk1">
            Dessutom talar det faktum att många länder i världen just nu
            går bra samtidigt för att riskerna för en nedgång nu är större.
            Tillgångspriserna har ökat kraftigt, samtidigt som skuldsättningen
            i många länder är högre än före finanskrisen. Den svenska ekonomin
            är mycket omvärldsberoende, och när konjunkturen vänder ned internationellt
            skulle det drabba Sverige hårt. För att Sverige ska klara utvecklingen
            framöver krävs därför nya strukturreformer.
          </p>
          <head xml:id="i-QL4vZFSrN5pnGpUgSEth9t" type="h2">
            3.1 Stark internationell konjunktur
          </head>
          <p xml:id="i-YL1Nn2iZAdCnVmuD8Ynvy5">
            Efter flera år med långsam återhämtning har den internationella
            konjunkturen under 2017 och inledningen av 2018 förstärkts brett.
            Tillväxten understöds av inriktningen på penningpolitiken och
            finanspolitiken. Den mycket expansiva penningpolitiken förväntas
            normaliseras långsamt, samtidigt som OECD bedömer att finanspolitiken
            blir mer expansiv 2019, drivet framför allt av utvecklingen i
            USA och Tyskland. Arbetsmarknaderna har stärkts, med sjunkande
            arbetslöshet och stigande sysselsättningsgrad. En majoritet av
            EU-länderna har nu rekordhög sysselsättningsgrad, däribland länder
            som Tyskland, Frankrike, Storbritannien och Nederländerna. Arbetslösheten
            i euroländerna ligger i nivå med OECD:s bedömning av jämviktsarbetslösheten.
            Löneökningarna har dock varit svaga, men det syns nu tecken på
            stigande löner i USA, Tyskland och Japan.
          </p>
          <p xml:id="i-DLjafK6y3bNHE2YJBH2yLV">
            Globala förtroendeindikatorer, som exempelvis inköpschefsindex,
            visar på fortsatt stark utveckling. Sentimentet har dock försvagats
            sedan i höstas, vilket skulle kunna indikera att konjunkturen
            närmar sig toppen. Det gäller framför allt USA, som ligger långt
            fram i konjunkturen och där arbetslösheten ligger på samma nivå
            som vid tidigare konjunkturtoppar och penningpolitiken långsamt
            har förts i en något mindre expansiv riktning. OECD:s bedömningar
            pekar på att den expansiva finanspolitiken, med skattesänkningar
            och utgiftsökningar, troligen bidrar till stark tillväxt också
            under 2018 och 2019. Samtidigt innebär de stora budgetunderskotten
            och den betydande och växande amerikanska statsskulden en risk
            framöver. Skulle USA:s handelspolitik utvecklas till ett storskaligt
            handelskrig kan också tillväxtförutsättningarna försämras betydligt.
          </p>
          <p xml:id="i-U1mHNRcNqTGFUXqjhkTaCt">
            Tillväxten i euroländerna förstärks och breddas också, drivet
            av låga räntor och expansiv finanspolitik kombinerat med en starkare
            arbetsmarknad och starka förtroendeindikatorer. Investeringarna
            går också starkt, vilket bör kunna gynna svensk export. Finanspolitisk
            stimulans i Tyskland och ekonomiska reformer i Frankrike bidrar
            också. Effekterna av det brittiska utträdet ur EU utgör dock en
            risk för tillväxten på lite längre sikt.
          </p>
          <p xml:id="i-Fm3HDMNUWRRDpYsTHFokt6">
            I tillväxtländerna ses också en tydlig förstärkning, både för
            råvaruexportörer och för råvaruimportörer. Kina växte snabbare
            än väntat under 2017, men förväntas stabilisera sig på en lägre
            tillväxtbana. En åldrande befolkning och mindre gynnsamma kreditvillkor
            påverkar tillväxtförutsättningarna, och det finns kvarstående
            risker med överkapacitet i statliga företag och regionala obalanser.
            Om den internationella handelskonflikten trappas upp skulle Kina
            också drabbas.
          </p>
          <p xml:id="i-MP2Djp4jaFEMDPB4JsLBoH">
            Figur 1 Tillväxtutveckling (2018–2023) i världen, euroområdet,
            Kina, Sverige och USA
          </p>
          <p xml:id="i-UdxygteJPcBeiszTFkSzCP">
            Källa: IMF World Economic Outlook.
          </p>
          <p xml:id="i-WX1DRw9AMnfnXbDiMnLHLB">
            Sammanfattningsvis är den internationella konjunkturen stark
            och uppgången bred, men det finns fortfarande osäkerhet, och den
            långsiktiga tillväxtpotentialen kan vara lägre än tidigare. För
            att stärka tillväxtutsikterna krävs att både avancerade ekonomier
            och tillväxtekonomier genomför strukturreformer som stärker produktiviteten
            och tillväxten på medellång sikt. Samtidigt framhåller OECD vikten
            av att undvika alltför procyklisk finanspolitik i detta läge.
            Det är också viktigt för välståndsutvecklingen att ett internationellt
            handelskrig undviks och att handel och investeringar över gränserna
            i stället underlättas.
          </p>
          <head xml:id="i-GvE1S6uPteYraxS9cRQSf7" type="h2">
            3.2 Stark tillväxt i Sverige men riskerna ökar
          </head>
          <p xml:id="i-R5rQuw58g4TJWpvqxxdKv4">
            Högkonjunkturen fortsätter att förstärkas under 2018 och 2019.
            Den allt starkare konjunkturen i omvärlden, driven i hög grad
            av investeringar, gynnar svensk export och svensk industri. Till
            detta kommer en unik kombination av minusräntor och expansiv finanspolitik
            i högkonjunktur som driver på utvecklingen.
          </p>
          <p xml:id="i-XqTpvVc3jVGq75sUEyQGYF">
            Tillväxten – som kalenderkorrigerad blev 2,7 procent 2017 enligt
            Konjunkturinstitutet – väntas stiga till 2,9 procent 2018, innan
            den vänder ned till 2,1 procent 2019 och runt 1,5 procent åren
            därefter. Investeringarna har ökat i Sverige sedan 2014 och har
            varit en viktig drivkraft för tillväxten. Bostadsinvesteringar
            och näringslivets övriga investeringar har ökat snabbt. Samtidigt
            är hushållens efterfrågan fortsatt en central del i återhämtningen.
            Många år av ökande disponibel inkomst, bl.a. till följd av jobbskatteavdraget,
            låga räntor och en hög befolkningstillväxt leder till ökad efterfrågan
            hos hushållen och offentlig sektor. Sett till befolkningsökningen
            har dock konsumtionen per invånare utvecklats med svaga 1,1 procent
            jämfört med ett snitt på 1,4 procent sedan 2001. Den offentliga
            konsumtionen som växte snabbt under 2015 och 2016 till följd av
            ett stort antal asylsökande växte långsammare under 2017. En alltmer
            robust uppgång i omvärlden bidrar också till tillväxten.
          </p>
          <p xml:id="i-Q1BZL2tELfw3Kvx95JWfC5">
            Under kommande år förväntas högkonjunkturen bestå, men utvecklingen
            dämpas efter 2019. I takt med att resursutnyttjandet stiger begränsas
            de lediga resurserna i ekonomin och tillväxten hålls tillbaka.
            Under 2019 går arbetslösheten ned till 6,2 procent enligt Konjunkturinstitutet,
            klart under jämviktsarbetslösheten på 6,9 procent. Den sjunkande
            arbetslösheten beror alltså på högkonjunkturen, inte på att arbetsmarknaden
            fungerar bättre. Både Konjunkturinstitutet och Ekonomistyrningsverket
            bedömer också att jämviktsarbetslösheten kommer att öka de kommande
            åren.
          </p>
          <p xml:id="i-MQehD1GPa2XVZDJ6GPBnNs">
            Tillväxten i svensk ekonomi har drivits av flera samverkande
            faktorer. För det första har Sverige, tack vare alliansregeringens
            strukturreformer och väl avvägda stabiliseringspolitik klarat
            den utdragna lågkonjunkturen bättre än många jämförbara länder.
            Arbetskraftsdeltagandet har upprätthållits och ökade jämfört med
            högkonjunkturåren 2001 och 2007. Riksbanken visar att arbetskraftsutbudet
            har ökat överraskande snabbt sedan 2006 – 300 000 fler finns på
            arbetsmarknaden än vad som skulle förklaras av demografiska förändringar.
            Riksbanken har tidigare beräknat att Alliansens politik skulle
            ge 120 000 jobb, men man konstaterar i en analys som presenterades
            i slutet av 2017 att denna bedömning – i ljuset av den starka
            utvecklingen de senaste åren – varit för låg. Kombinationen av
            omfattande utbudsreformer och stark efterfrågan på arbete leder
            nu till att sysselsättningsgraden är den högsta sedan 1990-talskrisen.
            Sveriges goda utgångsläge har därmed skapat förutsättningar för
            en stark och bred återhämtning med fler som jobbar och fler som
            står till arbetsmarknadens förfoganden.
          </p>
          <p xml:id="i-WAVcaLnrUnCNB8eoFuu1xD">
            För det andra har svensk penningpolitik gradvis blivit mer expansiv
            under de senaste åren. Denna expansiva penningpolitik, med låga
            eller negativa räntenivåer, stimulerar ekonomin genom att göra
            fler investeringar lönsamma samtidigt som kronan förblir svag
            och efterfrågan stärks. Bland annat har bostadsinvesteringarna
            vuxit kraftigt. Den expansiva inriktningen ligger fast trots att
            Sverige befinner sig i en högkonjunktur och den konjunkturella
            arbetslösheten minskar.
          </p>
          <p xml:id="i-EWEnxVTsVBaH8rWRHCKFX6">
            För det tredje har – som beskrivs i avsnitt 2.1 – efterfrågan
            i omvärlden blivit allt starkare med bl.a. ökade investeringar
            som gynnar svensk exportindustri. Den goda tillväxten väntats
            fortsätta, med en exporttillväxt nära 6 procent under 2018, enligt
            Konjunkturinstitutet.
          </p>
          <p xml:id="i-AZGvUxmKDnYCRYw7vKYBjH">
            På sikt finns flera skäl till oro för tillväxten. I många länder
            bidrar en långsam ökning av den arbetsföra befolkningen och en
            låg tillväxt av produktiviteten till att den potentiella tillväxten
            kan komma att bli låg under lång tid framöver. Också i Sverige
            syns tecken på denna utveckling – produktivitetstillväxten i svensk
            ekonomi förväntas vara fortsatt svag under kommande år, samtidigt
            som befolkningen åldras. Förklaringarna till den lägre globala
            produktivitetstillväxten varierar något. Det kan vara en kvardröjande
            effekt av finanskrisen, eller en konsekvens av en pågående strukturomvandling
            från mer till mindre kapitalintensiva branscher, eller helt enkelt
            att innovationstempot minskat på alltmer reglerade marknader.
          </p>
          <p xml:id="i-T6438UiC3dLYFc3TrsRwyr">
            Det finns även betydande ekonomisk-politiska risker framför oss,
            som gör den svenska ekonomin sårbar. Förutom risker i omvärlden
            finns det också specifika svenska risker. Nedgången på bostadsmarknaden
            under hösten ser nu ut att ha bedarrat, men priserna är fortfarande
            höga i många segment och det är inte omöjligt att priskorrigeringen
            får förnyad fart. Det mesta tyder på att både hushållen och bankerna
            har tillräckliga marginaler för att klara åtminstone en måttlig
            nedgång, men en sådan skulle ändå dämpa efterfrågan i ekonomin
            och kunna medföra betydande realekonomiska effekter. Redan nu
            finns det indikationer på att nybyggnationen av bostäder har minskat.
            Dessutom finns det en stor osäkerhet kring hur väl integrationen
            kommer att fungera när en stor del av dem som sökte asyl i Sverige
            2014 till 2016 kommer in på arbetsmarknaden. Om inte integrationen
            förbättras finns det en stor risk för ett större, permanent utanförskap
            med högre jämviktsarbetslöshet och sämre offentliga finanser.
          </p>
          <p xml:id="i-V3YsMnVpjNF1Cea3hdUPkj">
            Slutligen kommer styrkan i den strukturomvandling som nu sker,
            och Sveriges anpassningsförmåga till den, att vara avgörande för
            utvecklingen av svensk ekonomi. Under det kommande decenniet kommer
            automatisering och digitalisering att leda vägen för strukturomvandlingar
            i ekonomin. Hur väl arbetskraften och övriga resurser klarar att
            ställa om till en sådan utveckling kommer att vara avgörande,
            både för svenskt välstånd men också för hur vårt samhälle kan
            hålla ihop.
          </p>
          <p xml:id="i-8s5XBViGsqk1bbE1NqXNEv">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. På så sätt
            kan potentiell BNP och potentiell sysselsättning öka, och på sikt
            även Sveriges välstånd. Samtidigt måste omställningskapaciteten
            i svensk ekonomi förstärkas ytterligare. För att värna Sveriges
            välståndsutveckling krävs att de strukturella reformer som genomfördes
            under alliansregeringen nu följs upp med nya åtgärder för investeringar,
            omställning och att främja inträdet på arbetsmarknaden. Riksbanken
            konstaterar att effekterna av Alliansens reformer troligen varit
            stora, men Konjunkturinstitutet anser samtidigt att effekterna
            av dessa nu i huvudsak har realiserats. Eftersom den nuvarande
            regeringen inte har klarat av att genomföra några reformer som
            kan antas ge högre sysselsättning och tillväxt är behovet av nya
            reformer stort för att Sverige ska fortsätta utvecklas väl.
          </p>
          <p xml:id="i-Vo4YC311MPhRFyQd7wESQ">
            Reformbehovet är särskilt påtagligt i ljuset av att Sverige ser
            ut att utvecklas sämre än jämförbara länder de kommande åren.
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            dels av hur nära vi ligger denna teknikfront. Som ett litet land
            har Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Att Sverige sedan
            2014 dock verkar ha tappat mark – vad gäller utvecklingen av tillväxt
            per capita – i förhållande till andra liknande länder och att
            denna negativa utveckling ser ut att fortsätta är däremot ett
            politiskt misslyckande. För att bryta denna utveckling krävs en
            ny regering som prioriterar jobb, tillväxt, företagande och konkurrenskraft.
          </p>
          <head xml:id="i-2aKWcQn3q57wGENcufqB2P" type="h2">
            3.3 En tudelad arbetsmarknad där utanförskapet biter sig fast
            trots högkonjunkturen
          </head>
          <p xml:id="i-TYSM347aX1tF62pyjCMjC3">
            Sverige befinner sig i en ovanlig högkonjunktur. Trots god tillväxt
            är räntorna negativa, budgeten expansiv och inflationen låg. Dessutom
            ökar de strukturella obalanserna på arbetsmarknaden. En högkonjunktur
            är normalt det tillfälle då de som står längst från arbetsmarknaden
            har en möjlighet att etablera sig. Nu präglas i stället arbetsmarknaden
            av en växande tudelning där en allt större andel arbetslösa, till
            övervägande del bestående av utrikes födda och personer utan gymnasieutbildning,
            står allt längre från arbetsmarknaden. Dessutom ökar antalet arbetssökande
            i utsatt ställning, enligt Arbetsförmedlingen. Det syns också
            i de aggregerade siffrorna. Konjunkturinstitutet bedömer att jämviktsarbetslösheten
            ökar och sysselsättningsgraden förväntas plana ut. Det är tydligt
            att konjunkturuppgången inte kommer alla till del.
          </p>
          <p xml:id="i-Jr2LwwdjQFFfU9fkNNe5fW">
            Figur 2 Jämviktsarbetslöshet 2011–2020
          </p>
          <p xml:id="i-GJ5cwX1cqWzJf6extbtHJP">
            Källa: Konjunkturinstitutet.
          </p>
          <p xml:id="i-PfTyCRLsokVabZfEgEdkPL">
            Utvecklingen på arbetsmarknaden påverkas i hög grad av att antalet
            nyanlända i Sverige ökat. Att antalet som står till arbetsmarknadens
            förfogande ökar mycket på kort tid behöver i sig inte vara ett
            problem. Det stora problemet uppstår när dessa personer står alltför
            långt ifrån arbetsmarknaden och hamnar i utanförskap. Om dessa
            personer i stället står nära arbetsmarknaden bör de på något års
            sikt hitta en sysselsättning.
          </p>
          <p xml:id="i-8sG3Jh9yv1mQCdjA8U6aKc">
            Det finns positiva tecken. En viktig del i att arbetskraftsdeltagandet
            ökat med 300 000 fler personer än väntat, mycket till följd av
            Alliansens reformer, är att arbetskraftsdeltagandet för utrikes
            födda nu är lika stort som för inrikes födda. Delvis beror det
            på att de utrikes födda är yngre, men det är fortfarande en positiv
            utveckling. Dessutom har nära två tredjedelar av sysselsättningsökningen
            de senaste tio åren bestått av utrikes födda.
          </p>
          <p xml:id="i-7ktPEWb6YvhA77Qbx29DUJ">
            Problemet i Sverige är dock att arbetslösheten för utrikes födda
            är högre än i den förra högkonjunkturen och en stor och ökande
            andel av de arbetslösa utgörs av särskilt utsatta grupper: utomeuropeiskt
            födda, personer med högst förgymnasial utbildning, äldre och personer
            med funktionsnedsättning. Normalt brukar ett ökat arbetskraftsdeltagande
            till slut också innebära att fler får jobb. Risken nu är att detta
            samband inte gäller fullt ut.
          </p>
          <p xml:id="i-6SGFzmuBrWE6eQhEQfBED9">
            Svårigheterna för de med utsatt ställning att ta sig in på arbetsmarknaden
            beror på höga trösklar orsakade av låg flexibilitet på arbetsmarknaden,
            att utbildningsnivåerna inte alltid matchar arbetsmarknadens krav,
            skattekilar och få jobb med lägre kvalifikationskrav samt dålig
            tillgång på bostäder. Nettoökningen av antalet personer i utsatta
            grupper inskrivna hos Arbets­förmedlingen sedan finanskrisen beror
            till stor del på att fler utomeuropeiskt födda tillkommit. Med
            ett stort antal nyanlända som behöver ta sig in på arbetsmarknaden
            riskerar dessa strukturella obalanser att förstärkas ytterligare.
            Behovet av reformer är uppenbart. Det går inte snabbare att etablera
            sig nu än 2005, och det tar fortfarande åtta år innan hälften
            av de nyanlända har ett jobb. Ännu längre tid tar det innan de
            får en heltidsanställning. När konjunkturen viker riskerar etableringstiderna
            att öka igen, liksom i tidigare nedgångar.
          </p>
          <head xml:id="i-PP5ZJY4TXeEsyqM2zRsKMe" type="h1">
            4 En bortslösad högkonjunktur
          </head>
          <p xml:id="i-7ZD1UmYU7MceNuPE1tcUmb">
            Svensk tillväxt är stark. Under de senaste åren har prognoserna
            för de offentliga finanserna reviderats upp, och Sverige har haft
            goda möjligheter att genomföra strukturreformer och bygga upp
            överskott och skyddsvallar inför sämre tider. OECD pekar i sin
            senaste prognosuppdatering på att den starka konjunkturen innebär
            särskilt goda förutsättningar för att genomföra ambitiösa strukturreformer
            eftersom de kortsiktiga negativa konsekvenserna skulle bli mindre
            än annars. Tyvärr har regeringen inte tagit chansen att göra något
            av detta. Den nuvarande mandatperioden är en bortslösad högkonjunktur.
          </p>
          <head xml:id="i-TwiPtNgy8R1XtNewXhVgU1" type="h2">
            4.1 En expansiv finanspolitik som inte rustar Sverige för nästa
            kris
          </head>
          <p xml:id="i-5n9xy7GZGqPdy5iim3Uq7G">
            Att goda ekonomiska tider ska användas för att förbereda för
            sämre tider är en bärande princip för en ansvarsfull finanspolitik.
            Tyvärr gör den nuvarande regeringen ett kraftigt avsteg från denna
            princip. Sverige sparar i dag avsevärt mindre än under någon av
            de senaste högkonjunkturerna, vilket gör att vi står sämre rustade
            när nästa lågkonjunktur kommer. Dagens sparande i högkonjunktur
            är det lägsta sedan 70-talet.
          </p>
          <p xml:id="i-LsEhjE9Fw4UkBcHDuU6zfX">
            Figur 3 Jämförelse av finansiellt sparande under tidigare högkonjunkturer
          </p>
          <p xml:id="i-934NQksxNMuWjQSfTZuEAk">
            Källa: Konjunkturinstitutet.
          </p>
          <p xml:id="i-S2xES6NGNqHZqTbru7N2F4">
            Med motsvarande fall i finansiellt sparande som i tidigare lågkonjunkturer
            finns en risk att sparandet kan hamna i storleksordningen minus
            3 procent, vilket skulle kräva en kombination av utgiftsminskningar
            och skattehöjningar för att hanteras. Det skulle slå mot hushåll
            och välfärden. Att Sverige har alldeles för små överskott är särskilt
            problematiskt med tanke på att finanspolitiken kommer att behöva
            spela en större roll under kommande nedgång. Penningpolitiken,
            som traditionellt har huvudansvar för stabiliseringspolitiken,
            kommer att ha svårare att spela denna roll givet de redan mycket
            låga räntenivåerna och svårigheterna att sänka räntan långt under
            noll.
            <ref target="i-D9cuMajmiZpx6yPzpgYHnt">
              [1]
            </ref>
            Samtidigt kommer Sverige troligen inte att kunna få någon större
            draghjälp från andra länder vid en global nedgång då de flesta
            jämförbara länder, till skillnad från Sverige, ökat sin skuldsättning
            sedan den förra finanskrisen.
          </p>
          <p xml:id="i-LxKpvA2RDANFosHyTpEsUW">
            Figur 4 Jämförelse med skuldutvecklingen vad gäller konsoliderad
            bruttoskuld för offentliga sektorn i Sverige och andra utvecklade
            ekonomier
          </p>
          <p xml:id="i-TBXE2nHBq56uvaV5XA4Uip">
            Källa: EU-kommissionen.
          </p>
          <p xml:id="i-Mr2yjFYEKFGQkc62Q8qgCr">
            Under 2015, då Alliansens budget gällde, vändes underskott till
            överskott. Att nuvarande regering därefter inte har förvaltat
            högkonjunkturen bättre och byggt upp större överskott riskerar
            att stå Sverige dyrt under nästa ekonomiska nedgång. Att regeringens
            ekonomiska politik är för expansiv är något som även påpekas av
            en lång rad externa bedömare:
          </p>
          <list style="ul">
            <item xml:id="i-LNq4UDXaGBBKVF5XrvbA75">
              Ekonomistyrningsverket (ESV) konstaterar att varken det nya eller
              det gamla överskottsmålet nås, varken 2018 eller 2019.
            </item>
            <item xml:id="i-V5w34aNUNb2GABZNrtFMXB">
              Även Konjunkturinstitutet (KI) konstaterar att regeringens politik
              inte är i linje med överskottsmålet varken för 2018 eller 2019.
            </item>
            <item xml:id="i-KhSjidDW7xbvSm3HtTgmZU">
              Redan förra våren, innan regeringen föreslagit budgetförsvagande
              åtgärder på 70 miljarder kronor till 2020 konstaterade Finanspolitiska
              rådet: ”Regeringens aktiva finanspolitik är inte välavvägd. Med
              hänsyn till konjunkturläget och överskottsmålet borde politiken
              vara betydligt mer åtstramande.”
            </item>
          </list>
          <p xml:id="i-GUd4m3tjQpYJUG5DyzdY9L">
            Att regeringen inte når överskottsmålet trots att det precis
            har sänkts är särskilt allvarligt om konjunkturen nu skulle vika.
            De nuvarande överskotten i de offentliga finanserna är drivna
            av konjunkturen och överraskande starka skatteintäkter. Enligt
            ESV innebär det att fallhöjden för skatteintäkterna vid en konjunkturnedgång
            är stora. Både KI eller ESV pekar på att utrymmet för reformer,
            till följd av regeringens politik, är mycket begränsat om målet
            ska nås. Om målet ska nås riskerar det å andra sidan att leda
            till en åtstramande finanspolitik i ett läge där konjunkturen
            försvagas.
          </p>
          <p xml:id="i-YW2HHjTtzxEX95PWc42xWr">
            Figur 5 Jämförelse av hur regeringen, KI och ESV bedömer storleken
            på det strukturella sparandet
          </p>
          <p xml:id="i-CnwRnoJ1J8y4XrDXCWgi17">
            Källa: 2018 års ekonomiska vårproposition, Ekonomistyrningsverket,
            Konjunkturinstitutet.
          </p>
          <p xml:id="i-Wrp7VDzb65vvJXc9c1zR3c">
            Det låga överskottet är också problematiskt givet att Sverige
            står inför stora reformbehov under kommande år. Den senaste mandatperioden
            har lärt oss att vad som framstår som framtida utmaningar mycket
            snabbt kan bli akuta problem. Det gäller såväl integrationen och
            förmågan att upprätthålla samhällets och välfärdens grundläggande
            uppdrag som möjligheten att reformera vår ekonomi för att säkra
            Sveriges långsiktiga tillväxtpotential och välstånd. Inför nästa
            mandatperiod borde Sverige förbereda sig för såväl en sämre ekonomisk
            utveckling som stora reformer. Nu gör vi ingetdera och det riskerar
            att bli en dyrköpt erfarenhet.
          </p>
          <head xml:id="i-LAAwi7tj6iLj2iBuPFgAPA" type="h2">
            4.2 Avsaknad av strukturreformer gör att utanförskapet biter
            sig fast
          </head>
          <p xml:id="i-9d1YNmfgdTUcy2XExVdSdQ">
            Under 2006 till 2014 ledde Alliansens strukturreformer till att
            arbetskraften och sysselsättningsgraden ökade, samtidigt som utanförskapet
            kunde pressas tillbaka och resurserna till välfärden öka. Tillsammans
            med den goda konjunkturen har dessa reformer dessutom fortsatt
            att bidra till en god ekonomisk utveckling under denna mandatperiod.
            Sverige kan dock inte leva på gamla reformer hur länge som helst.
            Nya strukturreformer måste till för att fortsätta förbättra arbetsmarknaden.
          </p>
          <p xml:id="i-2zr9vMLKsX6SiZac1ikvLm">
            Figur 6 Effekter av Alliansregeringens reformer på lång sikt
          </p>
          <table>
            <row xml:id="i-KoK1kqZym8H1pjLLWccLT4">
              <cell>
                Årsarbetskraft[2]
              </cell>
              <cell>
                Sysselsatta[3]
              </cell>
              <cell>
                Arbetslöshet[4]
              </cell>
              <cell>
                BNP
              </cell>
            </row>
            <row xml:id="i-PdDPPVYBxqm7P3tFtpTFnx">
              <cell>
                Utbudsreformer
              </cell>
            </row>
            <row xml:id="i-9fcL1tuPtV5NmM2CDscxfm">
              <cell>
                Jobbskatteavdrag
              </cell>
              <cell>
                137 000
              </cell>
              <cell>
                120 000
              </cell>
              <cell>
                -0,8
              </cell>
              <cell>
                2,5
              </cell>
            </row>
            <row xml:id="i-E8uLKvNMjeYxJdsLeeAEXQ">
              <cell>
                Förhöjt jobbskatteavdrag för äldre
              </cell>
              <cell>
                6 000
              </cell>
              <cell>
                10 000
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-AzogYDikArgCYyoB61EvHW">
              <cell>
                Skiktgräns
              </cell>
              <cell>
                6 000
              </cell>
              <cell>
                0
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-Ui7qNoLtojCUB2qPH6tw2Z">
              <cell>
                Reformerad arbetslöshetsförsäkring
              </cell>
              <cell>
                40 000
              </cell>
              <cell>
                45 000
              </cell>
              <cell>
                -0,7
              </cell>
              <cell>
                0,7
              </cell>
            </row>
            <row xml:id="i-MELQmjgjzWTob5BEKXjwYN">
              <cell>
                Reformerad sjukförsäkring
              </cell>
              <cell>
                20 000
              </cell>
              <cell>
                17 000
              </cell>
              <cell>
                0,5
              </cell>
              <cell>
                0,4
              </cell>
            </row>
            <row xml:id="i-JTfoEdsktTJF48WzM38k58">
              <cell>
                Efterfrågereformer
              </cell>
            </row>
            <row xml:id="i-UBS8z4bof83qdHVAairzFH">
              <cell>
                Arbetsmarknadspolitik
              </cell>
              <cell>
                11 000
              </cell>
              <cell>
                14 000
              </cell>
              <cell>
                -0,2
              </cell>
              <cell>
                0,2
              </cell>
            </row>
            <row xml:id="i-EVtw42SScSMCKCJxEiDm95">
              <cell>
                Husavdraget
              </cell>
              <cell>
                27 000
              </cell>
              <cell>
                25 000
              </cell>
              <cell>
                -0,3
              </cell>
              <cell>
                0,4
              </cell>
            </row>
            <row xml:id="i-6N2pXvRdgdEbgXnPM3SAhc">
              <cell>
                Sänkta socialavgifter
              </cell>
              <cell>
                18 000
              </cell>
              <cell>
                21 000
              </cell>
              <cell>
                -0,2
              </cell>
              <cell>
                0,3
              </cell>
            </row>
            <row xml:id="i-VswXj91UvDAjTE9K2johZj">
              <cell>
                Sänkt tjänstemoms
              </cell>
              <cell>
                6 000
              </cell>
              <cell>
                4 000
              </cell>
              <cell>
                -0,1
              </cell>
              <cell>
                0,1
              </cell>
            </row>
            <row xml:id="i-WPJDMbxZwxvxx5gP9jmKuP">
              <cell>
                Övriga reformer
              </cell>
            </row>
            <row xml:id="i-xSvQXCRBXqPE3KcmkFawY">
              <cell>
                Höjt bostadsbidrag
              </cell>
              <cell>
                -2 000
              </cell>
              <cell>
                -2 000
              </cell>
              <cell>
                0,0
              </cell>
              <cell>
                0,0
              </cell>
            </row>
            <row xml:id="i-Ez3bCes34YZ9rmsPmsut9P">
              <cell>
                SUMMA REFORMER
              </cell>
              <cell>
                267 000
              </cell>
              <cell>
                254 000
              </cell>
              <cell>
                -1,8
              </cell>
              <cell>
                4,8
              </cell>
            </row>
            <row xml:id="i-GnZZG4M7eZffKnn4SK44an"/>
          </table>
          <p xml:id="i-2bKJbZjnousFmGYw8YXi33">
            Källa: Bilaga 4, 2014 års ekonomiska vårproposition.
          </p>
          <p xml:id="i-XhLkr5sSRUFcC4vW6pD6TL">
            Det är dock uppenbart att regeringen har försuttit chansen att
            använda styrkan i svensk ekonomi för nya strukturreformer under
            de senaste åren. I stället har regeringen förlitat sig på att
            konjunkturen ska lösa många av Sveriges problem, exempelvis på
            arbetsmarknaden.
          </p>
          <p xml:id="i-HbiWrC87WNzve7NNud9mfz">
            Detta är särskilt bekymmersamt då det är uppenbart att integrationen
            redan är mycket konjunkturkänslig. Vid en kommande ekonomisk nedgång
            riskerar de som i dag står utanför att permanent hamna i utanförskap.
            Särskilt stor är risken för nyanlända kvinnor, som är en grupp
            som i högre utsträckning än andra redan i dag står utanför.
          </p>
          <p xml:id="i-WneSAmaeqWdy1kHW2RxxJ4">
            Figur 7 Invandrares etablering på arbetsmarknaden efter fem år
            i förhållande till konjunkturen
          </p>
          <p xml:id="i-E8kHi4Lcbs6cYm3Rn3fskf">
            Källa: SCB och Konjunkturinstitutet.
          </p>
          <p xml:id="i-JouyVSLrDmNcrjg5b7fJDS">
            Genom att lansera ineffektiva och kostsamma arbetsmarknadspolitiska
            åtgärder har regeringen säkerställt att det utanförskap som redan
            nu fördjupas troligen kommer att bli ännu svårare att bryta under
            de kommande åren. Under mandatperioden har även antalet långtidsarbetslösa
            hos Arbetsförmedlingen ökat.
          </p>
          <p xml:id="i-5B8hxsjfz4hV9UnAg7zA9X">
            Allt detta sker samtidigt som regeringen konsekvent har försämrat
            företagsklimatet under de senaste åren. Det tydligaste tecknet
            är ständiga skattehöjningar och begränsningar av exempelvis RUT-avdraget.
            Den senaste Nyföretagarbarometern visar också att det nu skett
            ett trendbrott och att antalet nystartade företag har börjat minska,
            vilket troligen kommer att försämra möjligheten för ökad jobbtillväxt
            framöver. Detta kommer särskilt att slå mot dem som i dag har
            svårast att få fäste på svensk arbetsmarknad.
          </p>
          <head xml:id="i-4wX1RkyNJbvJLQoFsxp2iH" type="h2">
            4.3 Trots skattehöjningarna brister välfärden samt samhällets
            kärnuppgifter
          </head>
          <p xml:id="i-RZxrZKwBneUZLiMX65K2LM">
            Sammantaget har regeringen höjt skatterna med över 60 miljarder
            kronor varav över 30 miljarder kronor är skattehöjningar på jobb
            och tillväxt. Trots dessa skattehöjningar och trots att högkonjunkturen
            medför ökade intäkter och att regeringen spenderat och byggt ut
            det offentliga åtagandet snarare än sparat dessa intäkter är det
            uppenbart att regeringen inte har lyckats åstadkomma nödvändiga
            förbättringar inom exempelvis vården, skolan eller rättsväsendet.
          </p>
          <p xml:id="i-R87baqoyyw7Z2ymryfK2by">
            Allra tydligast syns detta i vården, där köerna har vuxit kraftigt.
            Sedan regeringen tillträdde har vårdköerna fördubblats. Löftet
            om max fyra veckors tid mellan remiss och cancervård har inte
            infriats. Köerna växer på många ställen, men extra mycket i socialdemokratiskt
            styrda landsting.
          </p>
          <p xml:id="i-VnpNPKqnPiaW4cMd1Wd4F">
            Figur 8 Personer som väntar på specialistvård
          </p>
          <p xml:id="i-U4H9Jax8tx6XwBGq7QnL9X">
            Källa: SKL:s väntetidsdatabas, budgetpropositionen 2011.
          </p>
          <p xml:id="i-HhqZGXC1h3DjcPPcJcjbpd">
            Köerna riskerar också att undergräva trovärdigheten i hela sjukvårdspolitiken.
            Det råder bred enighet i svensk politik – också mellan Alliansen
            och Socialdemokraterna – om att svensk sjukvård måste fortsätta
            utvecklas. Men när fler får vänta allt längre skapas förtvivlan
            och frustration bland patienter, anhöriga och medarbetare. Det
            undergräver tilltron till den svenska välfärden.
          </p>
          <p xml:id="i-ErNQECCU8gt8rJKRWYDfAY">
            Även om skolan, till stor del tack vare Alliansens kunskapsreformer,
            har sett förbättrade resultat i PISA-mätningarna finns det stora
            kunskapsbrister. Andelen obehöriga lärare är nu högre än under
            alliansregeringen, andelen elever som inte erhåller gymnasiebehörighet
            allt större och stöket i klassrummet fortsätter. Nästan var femte
            elev som lämnar årskurs 9 i dag gör det utan fullständiga betyg.
            Det är ungdomar som är födda i Sverige och har gått i svensk skola
            hela sitt liv, men det är även nyanlända som bara gått ett par
            eller inga år alls i svensk grundskola. Totalt handlar det om
            nästan 19 000 elever varje år. Trots det har regeringen presenterat
            ytterst få förslag för att öka elevernas studiero eller skärpa
            kunskapskraven.
          </p>
          <p xml:id="i-4ZwBetqZaeewDvwUbNs4nq">
            Figur 9 Andel elever i årskurs 9 som blir behöriga till ett yrkesprogram
          </p>
          <p xml:id="i-JihWb9sbP99GWVd8HWPL5Z">
            Källa: Skolverket.
          </p>
          <p xml:id="i-NafCYQneGZ3eMb3hDEzUJo">
            Anm.: En negativ utveckling kan tyvärr ses även inom rättsväsendet.
            Sverige har nu den lägsta polistätheten på tio år, samtidigt som
            vi sett ett trendbrott där otryggheten och vissa brott ökar. Problemet
            med otryggheten syns dessutom i hela samhället. Från den grova
            organiserade brottsligheten som förlamar vissa områden till vardagsbrottsligheten
            som skapar otrygghet i stora delar av Sverige.
          </p>
          <p xml:id="i-C23iEt2s4R8qbiN37kB37U">
            Figur 10 Procentuell förändring av befolkningen och antal polisen
            från 2014 till 2017
          </p>
          <p xml:id="i-8MZqRwXoHhTBQY6RqvTEGg">
            Källa: SCB och Polismyndigheten.
          </p>
          <head xml:id="i-KsLBDTUWcPrupgYm8YD3Jb" type="h1">
            5 Alliansens riktlinjer för den ekonomiska politiken
          </head>
          <p xml:id="i-JyKusFuprKcpcrxpjzRaKe">
            Alliansen sätter människan i centrum. Vår politik syftar till
            att bygga ett samhälle som tar till vara varje människas förmåga,
            där alla får förutsättningar att växa och skapa sin egen väg och
            där vi gemensamt skapar trygghet och sammanhållning. Det kräver
            en ansvarsfull ekonomisk politik som bygger upp motståndskraft
            mot kriser, och det kräver reformer som leder till att fler kommer
            i arbete. Med fler sysselsatta ökar välståndet i samhället. Dessutom
            ökar det skatteintäkterna som finansierar välfärden. När fler
            kommer i arbete ökar resurserna så att vi kan säkerställa kortare
            köer i vården, mer kunskap i skolan, fler poliser i hela landet
            och ett starkare Sverige.
          </p>
          <head xml:id="i-RgVtqEnbYecd2qGMTNds1m" type="h2">
            5.1 En ansvarsfull ekonomisk politik
          </head>
          <p xml:id="i-2gtkS5etcR6KwpSuCyADBV">
            Ett av målen för den ekonomiska politiken är att stabilisera
            konjunktursvängningarna. Lågkonjunkturer och kriser slår hårdast
            mot dem som är mest utsatta. Hög arbetslöshet under en period
            kan i sig leda till ökad arbetslöshet längre fram. För att kunna
            driva en aktiv stabiliseringspolitik som mildrar effekterna för
            de mest utsatta, dämpar uppgången i arbetslöshet och undviker
            besparingar i lågkonjunktur krävs betydande överskott i högkonjunktur.
          </p>
          <p xml:id="i-J6qSdPhRaiX1TTAhH5N6Xi">
            Ett avgörande skäl till att Sverige klarade den senaste finanskrisen
            väl var bl.a. alliansregeringens återhållsamhet, med överskott
            på över 3 procent av BNP 2007. Det medförde att Sverige, till
            skillnad från många andra jämförbara europeiska länder, gick in
            i finanskrisen med tillräckliga säkerhetsmarginaler i de offentliga
            finanserna. Detta innebar att Sverige kunde motverka nedgången
            med aktiva insatser utan att uthålligheten i de offentliga finanserna
            ifrågasattes. Vi behövde därför inte, som exempelvis Storbritannien
            och länderna i Sydeuropa, bedriva åtstramningspolitik i lågkonjunkturen.
            Sverige klarade sig också bättre än de flesta andra länder. En
            försiktig och återhållsam inriktning på finanspolitiken i högkonjunktur
            ger ett land större möjligheter att klara den efterföljande lågkonjunkturen.
          </p>
          <p xml:id="i-FWFD2frvm9GTGaHL1925n">
            Även om den svenska statsskulden är låg har finanskrisen visat
            att skuldkvoten snabbt kan öka om ett land inte har tillräckliga
            säkerhetsmarginaler. Medan Sveriges statsskuld fortsatt ligger
            på en låg nivå, har skuldnivåerna i jämförbara länder skenat och
            ligger nu på över 90 procent av BNP. Många i övrigt välskötta
            länder fick hantera dramatiska ökningar, exempelvis Finland och
            Nederländerna (över 20 procentenheters ökning av statsskulden),
            Frankrike (över 30 procentenheter), Storbritannien (nära 50 procentenheter)
            och Irland (drygt 80 procentenheter). Statsskuldsräntorna riskerar
            då att tränga ut viktiga investeringar samtidigt som den ekonomiska
            nedgången medfört nedskärningar och åtstramningar i ett flertal
            länder.
          </p>
          <p xml:id="i-Darfa8Sw8GP8sZhyCjbW7h">
            Alliansen välkomnar därför den överenskommelse som slutits mellan
            sju partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje, med fortsatt fokus på ansvar
            för de offentliga finanserna och beredskap för nya kriser, har
            fått gehör. Principen om överskott i de offentliga finanserna
            över en konjunkturcykel ligger fast och kompletteras med ett nytt
            skuldankare. Överskottet i offentliga finanser ska uppgå till
            i genomsnitt en tredjedels procent av BNP över en konjunkturcykel,
            och nivån på Maastrichtskulden ska på sikt nå 35 procent av BNP.
          </p>
          <p xml:id="i-CQZT8efSDsjmn9NaNQknSu">
            Med det nya finanspolitiska ramverket säkerställs dels att sparandet
            över en konjunkturcykel ska vara positivt, dels att den totala
            skuldnivån ska vara så pass låg att tillräckliga marginaler finns
            för att understödja ekonomin när nästa kris slår till. Att överskottsmålet
            är formulerat över en konjunkturcykel innebär att det finansiella
            sparandet bör ligga under en tredjedels procent av BNP när resursutnyttjandet
            är lågt, och över en tredjedels procent när resursutnyttjandet
            är högt. Därigenom är överskottsmålet förenligt med en finanspolitik
            som motverkar konjunktursvängningar. På så sätt kan hållbara offentliga
            finanser säkras på både kort och lång sikt, samtidigt som finanspolitiken
            har utrymme att dämpa konjunktursvängningar i ekonomin.
          </p>
          <p xml:id="i-VNaZBYWHiGdDGJR7gG4cMm">
            Trots högkonjunkturen väljer regeringen dock att bedriva en omotiverat
            expansiv finanspolitik. Det gör att Sverige har alltför lågt sparande,
            vilket gör att vi riskerar att gå in i nästa lågkonjunktur med
            dåligt handlingsutrymme. Skulle Sverige genomgå en lågkonjunktur
            som medför ett försämrat sparande motsvarande det som skedde under
            tidigare lågkonjunkturer riskerar de offentliga finanserna att
            försvagas till ett sparande ner mot minus 3 procent. Den ekonomiska
            politiken kan ofta ha svårt att begränsa en nedgångs storlek men
            vi har möjlighet att styra hur väl förberedda vi är inför sämre
            ekonomiska tider.
          </p>
          <p xml:id="i-CWeunFnKDBqEA5BX4Ru3Qj">
            Figur 11 Effekt av tidigare ekonomiskt fall på nuvarande offentliga
            finanser
          </p>
          <p xml:id="i-W5GNasb7ebAFQGnLKnLDS4">
            Källa: Konjunkturinstitutet och egna beräkningar.
          </p>
          <p xml:id="i-JAvCzvfjH45rgmtHW4srvG">
            För 2017 var budgeten underfinansierad med 16 miljarder kronor,
            och 2018 väljer regeringen att göra ofinansierade reformer på
            40 miljarder kronor. Regeringen framhåller också att inriktningen
            med höjda bidrag, i stället för sänkta skatter på arbete, på kort
            sikt kan vara mer stimulerande. Detta är anmärkningsvärt. I stället
            för att förstärka den långsiktiga tillväxtpotentialen i svensk
            ekonomi används reformutrymmet till ökade utgifter samt kortsiktiga
            och procykliska stimulanser. Regeringen bedriver en politik utformad
            för att stimulera ekonomin under en lågkonjunktur, på toppen av
            en kraftig högkonjunktur. Det är inte ansvarsfullt.
          </p>
          <p xml:id="i-NWNAEwHMouCCbDsPLMmPkN">
            Alliansen vänder sig även emot regeringens mycket kraftiga höjning
            av utgiftstaken, som möjliggör den expansiva ekonomiska politiken.
            Regeringens utgiftstak har kritiserats av bl.a. Finanspolitiska
            rådet för att vara så högt satta i slutet av prognosperioden att
            den styrande effekten av taken helt gått förlorad.
          </p>
          <p xml:id="i-TqQnm6MtPvQLAWAViJapgE">
            Det finns stora reformbehov, samt behov av att rusta Sverige
            inför att ekonomin vänder ned. Det ställer krav på en ansvarsfull
            ekonomisk politik under den kommande mandatperioden med fokus
            på ordning och reda i de offentliga finanserna, att stärka välfärden
            och lag och ordning samt långsiktiga strukturreformer.
          </p>
          <head xml:id="i-rTUWjcYeqwSnRC9wWf7A9" type="h2">
            5.2 Prioriterade reformområden
          </head>
          <p xml:id="i-FRKfGrU677X8GAgWejvsAN">
            Sverige måste fungera för alla. För många är Sverige ett fantastiskt
            land, men alldeles för många lämnas utanför.
          </p>
          <p xml:id="i-XLStWMC7d5jGbkCRpt82wj">
            Det främsta problemet är den tudelade arbetsmarknaden och ett
            utanförskap som biter sig fast, framför allt för dem som är utrikes
            födda eller saknar tillräcklig utbildning. Konsekvenserna av detta
            utanförskap är stora, både för individen och för samhället. Med
            fler i arbete och färre i utanförskap blir kostnaderna för bidrags-
            och ersättningssystemet lägre och skatteintäkterna högre. Det
            är resurser som kan användas för att göra Sverige bättre för alla,
            genom satsningar på välfärden, polisen eller starkare tillväxt.
          </p>
          <p xml:id="i-5LJ1y7S9EUpyT6jS3dmaPb">
            Alliansens reformambitioner kommer att fokusera på att stärka
            Sveriges ekonomi, säkerställa att fler kommer i arbete och att
            det finns en bra vård, skola och polis i hela Sverige. Alliansen
            prioriterar också att stärka Sveriges långsiktiga tillväxtförutsättningar
            samt se till att Sverige är tryggt i en orolig omvärld – oavsett
            om det handlar om att klara klimathotet, öka försvarsförmågan
            eller hantera fler människor på flykt.
          </p>
          <head xml:id="i-HRguVu4fNS3sXSbNhPV8YJ" type="h3">
            5.2.1 Säkra utrymme för reformer och förbered Sverige för nästa
            ekonomiska nedgång
          </head>
          <p xml:id="i-McEZr6VpQcA1YWYgtR1b4t">
            Mot bakgrund av det starka konjunkturläge som svensk ekonomi
            befinner sig i finns inte några stabiliseringspolitiska skäl att,
            som regeringen, fortsätta att föra en expansiv finanspolitik.
          </p>
          <p xml:id="i-DvnJd4H5vvi1aygPsvcGMM">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och det strukturella saldot i de offentliga finanserna på några
            års sikt. Även penningpolitikens utveckling är osäker. Konsekvensen
            av detta är att finanspolitiken måste utformas efter hand i ljuset
            av ny information.
          </p>
          <p xml:id="i-DjfpqbQfJ5ynVpn7qbXpDe">
            Under den närmaste tiden bör dock den övergripande inriktningen
            på den ekonomiska politiken vara att stärka såväl Sveriges förmåga
            att möta en ekonomisk nedgång som att säkerställa att det finns
            resurser för de reformer som behöver göras. I detta är det värt
            att poängtera att regeringen har höjt utgifterna med över 100
            miljarder kronor under den gångna mandatperioden. Alliansen ser
            att det finns ett tydligt utrymme för omprioriteringar som första
            finansiering för kommande reformer, i stället för att – likt regeringen
            – försvaga sparandet.
          </p>
          <head xml:id="i-XVAqR71Y49sfGgairnMyCQ" type="h3">
            5.2.2 Fler i arbete
          </head>
          <p xml:id="i-3WvY9AXfMsXia2Y8WfiK5b">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet, förstärkte möjligheterna till återgång i arbete
            och gjorde det mer lönsamt att arbeta. Som ett resultat av Alliansens
            reformer minskade utanförskapet med en fjärdedel.
          </p>
          <p xml:id="i-A2NZQ9misz5tyimhDzi88Y">
            I dag har utmaningen delvis skiftat. Under de kommande åren är
            det därför helt avgörande att politiken tar nästa steg och genomför
            nödvändiga reformer för att hantera det nya läget. Detta blir
            särskilt viktigt om konjunkturen vänder nedåt.
          </p>
          <head xml:id="i-FEFFkrH42nnCjVGioJzSqH" type="h1">
            Gör det mer lönsamt att arbeta
          </head>
          <p xml:id="i-Af9W4KaAu73iCEULSnNLcP">
            Det är fortsatt viktigt att det lönar sig att arbeta. Drivkrafterna
            för att arbeta måste vara starkare än drivkrafterna att vara frånvarande
            från arbetsmarknaden. Om en arbetstagare är sjuk eller av andra
            skäl inte kan arbeta ska det finnas ett trygghetssystem som fungerar.
            Men det ska alltid vara lönsamt att ta ett jobb och bidra till
            det gemensamma. Alliansen vill se starka drivkrafter att arbeta,
            med lägre skatt på arbetsinkomster samt bidrags- och transfereringssystem
            som främjar arbetslinjen.
          </p>
          <p xml:id="i-Vk8ZixogcbbJ4jA8QhNycd">
            I takt med att utanförskapet minskat i de grupper som står relativt
            nära arbetsmarknaden har problemen på arbetsmarknaden förändrats.
            Den mest betydande uppgiften på svensk arbetsmarknad i dag är
            att bryta utanförskapet och bidragsberoendet för människor som
            står längre ifrån arbetsmarknaden och som har svårare att komma
            in. Ett viktigt steg för att stärka arbetslinjen är därför att
            reformera systemet för ekonomiskt bistånd. Det är viktigt med
            tydliga krav på aktivitet och motprestation för att få bidrag.
            Ett grundläggande krav på den som uppbär ekonomiskt bistånd på
            grund av arbetslöshet är att den arbetssökande aktivt söker jobb
            och står till arbetsmarknadens förfogande.
          </p>
          <head xml:id="i-X99FuFq2yuSR3KcjnTHBxR" type="h1">
            Öppna upp fler vägar till jobb
          </head>
          <p xml:id="i-PnGMpudWKehVSAjRYah2Z6">
            Särskilt utrikes födda, personer med funktionsnedsättning och
            personer utan gymnasiekompetens drabbas av utanförskap i större
            utsträckning än andra grupper. Delvis på grund av de trösklar
            som finns i form av höga skatter på arbete och höga bidragsnivåer,
            men också för att många saknar de kunskaper och erfarenheter som
            krävs på den svenska arbetsmarknaden. Även attityden till personer
            i dessa grupper på arbetsmarknaden spelar in. Denna utmaning har
            förstärkts betydligt av det stora flyktingmottagande som Sverige
            haft under de senaste åren. Bland nyanlända personer i etableringsfasen
            har nästan 50 procent endast grundskoleutbildning eller lägre
            utbildningsnivå. För denna grupp är trösklarna in till den svenska
            arbetsmarknaden mycket höga.
          </p>
          <p xml:id="i-CnGc9Ri58tRuT5wDSE8vC">
            Motsvarande var sjunde person i arbetsför ålder lever fortfarande
            helt på offentliga sociala ersättningar eller försäkringar. Varje
            människa i utanförskap nekas möjligheten att bygga en framtid
            utifrån sin egen vilja och förmåga. Det skapar otrygghet och ofrihet.
            Samtidigt är konsekvenserna för samhället betydande. Företagen
            har svårt att hitta personal, trots att fler än någonsin står
            till arbetsmarknadens förfogande. När de arbetslösa har en allt
            svagare anknytning till arbetsmarknaden, och mer begränsad utbildning
            och erfarenhet, minskar möjligheten att matcha arbetssökande med
            de arbetsuppgifter som företagen efterfrågar.
          </p>
          <p xml:id="i-2mAB6XyDqJ475DNVvSCwA5">
            Det måste bli enklare att lära sig jobbet på jobbet samtidigt
            som anställnings-kostnaderna för att anställa de som står längst
            från arbetsmarknaden sänks. Alliansen vill därför införa inträdesjobb,
            en förenklad anställning för nyanlända och unga upp till 23 år
            utan gymnasieexamen. Anställningsformen kommer att göra det möjligt
            för fler att få en fot in på arbetsmarknaden, få värdefull erfarenhet
            och därmed kunna gå vidare i arbetslivet. Inträdesjobben kommer
            att göra det billigare för företagen att anställa och gör att
            fler vågar satsa på en tidigare oprövad person. I anställningsformen
            ska lönen uppgå till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden anses därmed gå till att lära sig arbetet eller
            utbildning. Arbetsgivaravgiften slopas i tre år inom ramen för
            anställningsformen.
          </p>
          <p xml:id="i-QPDsBWJHuGLCdtRbk3sXCa">
            För att fler, inte minst utrikes födda, ska komma i arbete är
            det centralt att det finns växande företag som är villiga att
            anställa. Det måste också vara enkelt för nyanlända, som ofta
            har en bakgrund som egenföretagare, att snabbt kunna starta och
            driva företag också i Sverige. Alliansregeringen gjorde det billigare
            att anställa, minskade företagens regelbörda och öppnade upp nya
            branscher för företagande. Regeringen har i stället valt att i
            hög utsträckning finansiera sina utgifter genom höjda skatter
            på företag. Alliansen vill skapa bättre förutsättningar för fler
            framgångsrika företag, som kan bidra till att skapa fler jobb
            och minska utanförskapet. Det kräver att trösklarna till företagande
            sänks, att regelkrånglet minskar, att kompetensförsörjningen säkras
            och att företagsskatterna är på en internationellt konkurrenskraftig
            nivå.
          </p>
          <p xml:id="i-XMJubXheuFvfT2gCw7kWcN">
            RUT-avdraget har varit en viktig språngbräda in på den svenska
            arbetsmarknaden, inte minst för nyanlända kvinnor som annars är
            en grupp som har svårt att få ett första jobb. RUT-avdraget bör
            således utvecklas så att fler jobb med enklare kvalifikationer
            blir möjliga.
          </p>
          <p xml:id="i-AgmBq54eXyXgRP4BcxBVjt">
            Därför vill Alliansen tredubbla taket i RUT-avdraget till 75
            000 kronor per person och år, samt vidga RUT till att också omfatta
            flyttjänster, tvättjänster och trygghets-tjänster. Dessutom bör
            möjligheten att bredda RUT-avdraget ytterligare för personer över
            70 år ses över.
          </p>
          <p xml:id="i-KFLGXFdGUbLjNGoTD34DKF">
            Möjligheterna att utbilda sig till ett praktiskt yrke behöver
            stärkas, genom fler platser i yrkesvux och i yrkeshögskola. Detta
            innebär fler vägar in i arbete. En utbyggnad av dessa yrkesutbildningar
            leder inte bara till att fler som i dag är arbetslösa får en bättre
            chans till ett jobb, utan även till att samhällsekonomin fungerar
            bättre när viktiga bristyrken kan förses med kunnig personal.
          </p>
          <head xml:id="i-AXx2EJtreHinmbHP2vEg2z" type="h1">
            Bättre matchning på arbetsmarknaden
          </head>
          <p xml:id="i-D2rzmXzAUrYAap6R4f6WHe">
            Arbetsförmedlingen bör läggas ned i sin nuvarande form och ersättas
            av en mindre statlig myndighet. Staten ska fortsatt ha huvudansvar
            för arbetsmarknadspolitiken, men matchningsfunktionen bör öppnas
            upp för fristående aktörer. Dessa matchningsaktörer får ett huvudansvar
            för sina arbetssökande och för att dessa får rätt insatser. Aktörerna
            ska mätas, rangordnas och ersättas efter resultat. Antalet aktörer
            ska inte vara fler än att god kvalitet kan säkerställas.
          </p>
          <p xml:id="i-2hUT7rwdZYAoQx6Pf87Svb">
            Nästan var femte elev som lämnar årskurs 9 i dag gör det utan
            fullständiga betyg. Det är ungdomar som är födda i Sverige och
            har gått i svensk skola hela sitt liv, men det är även nyanlända
            som bara gått ett par eller inga år alls i svensk grundskola.
            Totalt handlar det om nästan 19 000 elever varje år och andelen
            har ökat de senaste tre åren.
          </p>
          <p xml:id="i-8RXE77dRXXJfjX1D83X4ry">
            Elever som inte har gymnasiebehörighet hamnar på gymnasiets introduktions-program.
            Nyanlända ungdomar får oftast gå språkintroduktion som är det
            snabbast växande gymnasieprogrammet. Introduktionsprogrammen har
            stora problem med att lyckas ge eleverna gymnasiebehörighet. En
            utvärdering från Skolverket visar att endast 30 procent av eleverna
            har gått vidare till ett nationellt gymnasieprogram tre år efter
            att de började på språkintroduktion. Nästan hälften hade slutat
            gå på gymnasiet helt och hållet.
          </p>
          <p xml:id="i-XBU2QJKoiz4uhBU7wqEsnJ">
            Svensk gymnasieutbildning ska inte vara en återvändsgränd. Den
            ska leda till arbete eller vidare utbildning. Därför föreslår
            Alliansen ett antal reformer för att stärka kopplingen mellan
            utbildning och arbete. Vi vill inrätta en tvåårig yrkesskola samtidigt
            som alla gymnasieprogram ska kunna erbjuda högskolebehörighet.
            Vi vill dessutom stärka gymnasiets introduktionsprogram, öka antalet
            yrkescollege, få fler lärlingsutbildningar samt utveckla studie-
            och yrkesvägledningen.
          </p>
          <head xml:id="i-G1xpHJyCKzyJQViV2ouPSk" type="h3">
            5.2.3 En trygg välfärd och polis i hela Sverige
          </head>
          <p xml:id="i-DwHrqo8xeqm9chVw3A3S44">
            En trygg välfärd och ett fungerande rättsväsende är grundläggande
            uppgifter för samhället. Trots detta finns det i dag stora brister
            inom vården, skolan och polisen. Att åtgärda dessa problem kommer
            att vara ett centralt åtagande under de kommande åren.
          </p>
          <head xml:id="i-NpYjoy58xYRA8VwsfqJjNA" type="h1">
            Stärk vården och omsorgen
          </head>
          <p xml:id="i-HmsrCKQRXuUMZcf7dyZ96S">
            Alliansens utgångspunkt är att sjukvården ska präglas av hög
            kvalitet och tillgänglighet för alla. Svensk vård och omsorg uppvisar
            i ett internationellt perspektiv goda resultat men brister i tillgänglighet.
            I takt med att vi lever längre och kan behandla allt fler sjukdomar
            förändras samtidigt kraven på hälso- och sjukvården.
          </p>
          <p xml:id="i-Dt47fdghNYynQScW7i41S2">
            Tyvärr går utvecklingen nu åt fel håll, med växande köer och
            försämrad tillgänglighet. Alliansen vill vända utvecklingen. Tillsammans
            vill vi utveckla primärvården, stärka vårdkedjan för de mest sjuka
            äldre, öka patientsäkerheten genom att koncentrera den högspecialiserade
            vården och genomföra insatser mot psykisk ohälsa – men vår mest
            akuta uppgift är att genomföra reformer som kortar patienternas
            väntetider.
          </p>
          <p xml:id="i-T3jkzfyDvghrvvmB1oy8qf">
            I ett första steg föreslår vi i Alliansen att en ny och uppdaterad
            kömiljard införs. Denna nya kömiljard kommer att dra lärdomar
            från alliansregeringens tidigare satsning och utvecklas för att
            bli ännu mer träffsäker och effektiv. Till exempel ska den nya
            kömiljarden omfatta diagnostik, återbesök och rehabilitering för
            att bättre möta behoven hos kroniskt och långvarigt sjuka. Den
            grundläggande principen är dock densamma: landsting och regioner
            ska få tydliga morötter för att korta köerna. Detta är väl beprövad
            politik som har kortat vårdköerna förut och kan göra det igen.
          </p>
          <p xml:id="i-VS7YErpBzrRjghcHrn1FK3">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångpunkt är att varje människa har egna önskemål och intressen.
            Rätten till självbestämmande är lika viktig oavsett ålder. Äldreomsorgen
            ska präglas av stor valfrihet, hög kvalitet och ett värdigt bemötande
            och finnas tillgänglig för alla som behöver den. På många håll
            runtom i landet får dock inte äldre plats på äldreboenden, och
            i många kommuner gäller inte heller lagen om valfrihetssystem
            för äldreomsorgen.
          </p>
          <p xml:id="i-K5y1VXtjNHvqSnzyE7qRz5">
            Varje skattekrona ska ge så mycket välfärd som möjligt. Därför
            bör effektiviteten, produktiviteten och fördelningen av resurser
            i svensk sjukvård förbättras. Exempelvis bör den nära vården med
            primärvården som bas byggas ut. Sverige har fjärde högst sjukvårdskostnader
            i förhållande till BNP i OECD, och det måste säkerställas att
            resurserna i högre grad når patienterna på bästa sätt.
          </p>
          <head xml:id="i-JCPDGd4HEpC4M88MdnsLyv" type="h1">
            Stärk skolans kunskapsuppdrag
          </head>
          <p xml:id="i-Vr1qEr1P3wpTzd3CkAM6Cw">
            Utbildningen i Sverige ska hålla hög kvalitet och vara tillgänglig
            för alla. Föräldrarna ska veta att när barnen kommer hem från
            skolan har de lärt sig något nytt i en trygg miljö. Alla elever
            ska mötas av höga förväntningar och ges det stöd och den stimulans
            som krävs för att de ska kunna leva upp till dem. Skolan ska också
            ge bildning och kunskap för livet – inte bara arbetslivet – oavsett
            bakgrund eller var du går i skolan.
          </p>
          <p xml:id="i-YRWCHrcuHN3ugSHgrX2HWn">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet undervisningstimmar, införa fler karriärlärartjänster
            och tillföra mer resurser till utsatta skolor och svaga elever.
            Dessutom vill vi reformera lärarutbildningen med ökat fokus på
            kunskap och inlärning.
          </p>
          <p xml:id="i-WhxaXRn2uwc8eha9xxA5S7">
            Många nyanlända barn som flytt från krig och förtryck har de
            senaste åren haft sin allra första skoldag runtom i Sverige. Deras
            väg in i det svenska samhället kommer i stor utsträckning att
            gå genom skolan. Den svenska skolan står inför stora utmaningar
            när antalet nyanlända elever ökar snabbt samtidigt som skolresultaten
            fortfarande är för låga. Under åren framöver kommer det att krävas
            särskilda ansträngningar för att alla barn i Sverige, oavsett
            bakgrund, ska få en bra start i livet och en rivstart i vårt skolsystem.
            Som ett resultat av Alliansens politik har skolresultaten vänt
            uppåt efter en lång tids nedgång, men det är inte tillräckligt.
            Inget barn ska gå i en dålig skola, och alla barn har rätt till
            en bra utbildning.
          </p>
          <head xml:id="i-8Mq8hUinmS6e5ej3UK8mS7" type="h1">
            Utveckla valfriheten
          </head>
          <p xml:id="i-2FVrv3t4VDo28sYrjHeQPx">
            En mångfald av aktörer är en förutsättning för valfrihet. Alliansens
            välfärdspolitik sätter eleven, patienten och brukaren i centrum.
            Rätten att själv få välja var och hur man tar del av vård, skola
            och omsorg är en viktig del i att kunna utforma sitt eget liv
            och sin egen tillvaro. Välfärden finns till för medborgarna, och
            medborgarna har rätt att påverka dess utformning. Därför måste
            möjligheten att välja, och välja bort, värnas.
          </p>
          <p xml:id="i-L83uCdHxzatbkFNWyEzVo">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt till
            gagn för alla som använder välfärden. Den svenska lösningen, med
            en offentligt finansierad välfärd som alla medborgare har rätt
            till och där många olika typer av utförare tillåts bidra, är viktig
            att värna. Välfärdens verksamheter gynnas av att nya fristående
            och ideella aktörer har möjlighet att etablera sig för att bidra
            till innovation och värdeskapande.
          </p>
          <p xml:id="i-YGbWzbuymAUFTvsebWZVdy">
            Vi har dock sett att den svenska välfärden inte alltid fördelas
            jämlikt och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns anledning att se över kraven på, och regleringen
            av, både offentlig och fristående välfärdsverksamhet. Riksdagen
            beslutade därför om att utreda möjligheten att införa tillståndsplikt
            med ägar- och ledningsprövning, ett tydligare kravställande, bättre
            uppföljning avseende kvalitet och skarpare sanktioner vid misskötsel
            inom välfärden. Under våren 2018 valde regeringen dock att, trots
            massiv kritik från remissinstanserna och inte minst kommunerna,
            föreslå vad som i praktiken blir ett vinststopp för de företag
            som erbjuder sina tjänster i välfärdssektorn. Det riskerar, om
            förslaget genomförs, att skapa stor osäkerhet när skolor tvingas
            lägga ned och ett stort antal mindre företag i exempelvis hemtjänsten
            inte längre kan verka. Detta drabbar de hundratusentals människor
            som i dag har valt att använda sig av dessa företag. Alliansen
            kommer att rösta emot förslaget. Utgångspunkten bör i stället
            vara hur vi på bästa sätt kan säkerställa både kvalitet, trygghet,
            effektivitet, innovation, valmöjligheter och öppenhet på ett sätt
            som gagnar elever, föräldrar, patienter, brukare och anhöriga
            i alla välfärdens verksamheter.
          </p>
          <p xml:id="i-E42575oPpF3yeFgpEnxZGN">
            För att åstadkomma detta vill Alliansen införa ett nytt ramverk
            för kvalitet i välfärden. All kommunal och fristående välfärdsverksamhet
            ska kräva tillstånd och styras med tydliga kvalitetskrav och sanktionsmöjligheter.
            Verksamheter som inte klarar kvalitetskraven ska snabbt vändas
            eller stängas ned.
          </p>
          <head xml:id="i-D8yronQ9yufYXZ6ykno6vy" type="h1">
            Säkra lag och ordning i hela Sverige
          </head>
          <p xml:id="i-ijRYccnZTfaYMCL8Kzais">
            Tryggheten är en förutsättning för människors frihet och välmående.
            Vi ser dock hur otryggheten ökar i delar av Sverige. Stenkastning
            mot polis och räddningspersonal, bilbränder och våldsbrott samt
            framväxten av parallella samhällen i några av våra mest brottsutsatta
            förorter är exempel på att utvecklingen går åt fel håll. Var tredje
            kvinna känner sig otrygg på kvällen i sitt eget bostadsområde.
            Bara vart åttonde fall av misshandel klaras upp. Utsattheten för
            exempelvis sexualbrott, hot och trakasserier ökar.
          </p>
          <p xml:id="i-FiaAovopumL15KyzQBapgw">
            När otrygghet breder ut sig måste samhällets svar vara tydligt
            – det kommer inte att accepteras. Alliansen är fast besluten att
            se till att samhället tar tillbaka makten från de kriminella gängen.
            Lag och ordning ska gälla i hela Sverige, även i utsatta utanförskapsområden.
            Polis och rättsväsende ska få de verktyg och den kapacitet som
            behövs för att kunna utreda brott och se till att medlemmar i
            kriminella gäng och grupperingar döms. Samtidigt måste de förebyggande
            insatserna öka.
          </p>
          <p xml:id="i-RCwB2xsbjFddfh11xWJoEb">
            Arbetet för att säkra lag och ordning börjar med att stärka svensk
            polis. Att ge polisen bättre förutsättningar att utföra sitt uppdrag
            och klara upp fler brott är prioriterat för Alliansen. En betydande
            utbyggnad av polisorganisationens resurser är en förutsättning
            för att polisen verkningsfullt ska kunna utföra sitt uppdrag och
            lösa sina uppgifter. I dag märks polisbristen inom alla funktioner
            och i hela landet. För att kunna öka uppklaringen behövs det t.ex.
            kriminaltekniker som kan utföra brottsplatsundersökningar och
            erfarna utredare. Förmåga måste finnas i alla funktioner för att
            fler brottsutredningar ska leda till åtal. Antalet poliser i Sverige
            måste därför kraftigt öka och polislönerna behöver höjas. Polisen
            ska vara synlig och närvarande på gator och torg genom fler poliser
            i yttre tjänst. Det behövs också fler civilanställda, både för
            att avlasta poliserna och tillföra annan kompetens inom myndigheten.
          </p>
          <p xml:id="i-9iUsUps52KaqewAHWG6Yx">
            Alliansen är även tydlig med att brott ska straffas. Både för
            att ge brottsoffer upprättelse, för att skydda samhället från
            att brottslingar går fria och för att brottslingar ska kunna sona
            sina brott. I dag är många straff, särskilt för vålds- och sexualbrott,
            alltför lindriga. Detta vill vi ändra på.
          </p>
          <head xml:id="i-H4A3fLPdQsR4eSZy52QV5P" type="h3">
            5.2.4 Se till att Sverige kan växa sig starkare
          </head>
          <p xml:id="i-PXYvN7jndu8CJHV7bPNykg">
            Företagsamhet är grunden för Sveriges välstånd. För att skapa
            långsiktiga förut-sättningar för tillväxt, jobbskapande och högre
            reallöner måste villkoren för att starta, driva och utveckla företag
            förbättras. Det är dessutom viktigt för att kunna öka antalet
            sysselsatta och minska utanförskapet. En stark efterfrågan på
            arbetskraft från fler och växande företag är en förutsättning
            för att fler människor ska komma i arbete.
          </p>
          <head xml:id="i-Pi9PHRf6rDuaiWRewR9mbq" type="h1">
            Öka drivkrafterna för utbildning, entreprenörskap och företagande
          </head>
          <p xml:id="i-2VcMBg3doj5Xfmg8FojHcm">
            Ett gott företagsklimat i allmänhet, och ett mycket gott små-
            och nyföretagarklimat i synnerhet, är nödvändigt för att vi ska
            kunna dra nytta av de möjligheter som globaliseringen ger och
            möta de utmaningar globaliseringen ställer oss inför. Villkoren
            för företag som verkar i Sverige måste vara konkurrenskraftiga
            jämfört med villkoren i andra länder.
          </p>
          <p xml:id="i-UzsLVW6EEmhiZ2Thi6Fhh1">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            för att driva företag förbättrades. Regeringens politik går däremot
            i motsatt riktning, med höjda kostnader på arbete och ökat regelkrångel.
            För att stimulera tillväxten krävs i stället att villkoren för
            att starta, driva och utveckla företag kontinuerligt förbättras.
          </p>
          <p xml:id="i-2McDtbuTavYg2Qp4nFJRPR">
            Den statliga inkomstskatten bör omfatta färre än i dag, och skattesystemet
            bör öka drivkrafterna för entreprenörskap. Att regeringen, efter
            hård kritik från Alliansen, valde att dra tillbaka förslaget om
            högre skatt för entreprenörer är därför bra för företagsklimatet,
            men mycket återstår att göra.
          </p>
          <head xml:id="i-HqHeNBao2QqK4bDLLctYY" type="h1">
            Stärka företagens tillgång på kompetens och kapital
          </head>
          <p xml:id="i-Jgjz6xSmddQW75MdMqz3LX">
            Svenska företag vittnar om problem med rekrytering och tillgång
            till kapital i framför allt tidiga faser. Därför är det centralt
            att se över hur investeringar och företagande kan löna sig bättre
            i Sverige.
          </p>
          <p xml:id="i-Azh1b8TRKyBCUAmKgk9xXA">
            För snabbväxande globala bolag krävs också bättre villkor för
            internationella rekryteringar. Därför vill Alliansen se bättre
            regler för personaloptioner i tillväxtföretag. Det förslag regeringen
            presenterade i budgetpropositionen är otillräckligt. Alliansen
            vill gå längre. Alliansen har dessutom enats om att se över systemet
            för arbetskraftsinvandring för att förenkla och snabba på internationella
            rekryteringar.
          </p>
          <p xml:id="i-TeFch2vXXPa8h3SE887PS5">
            Även det offentliga riskkapitalet behöver förbättras. För att
            effektivisera de resurser som satsas bör fond-i-fond-lösningar
            användas brett, där statligt riskkapital samverkar med privata
            fonder för att nå mindre och växande företag. De statliga fondernas
            inriktning bör också främst inriktas på tidiga utvecklingsfaser
            för att undvika undanträngning av privat kapital. Det är också
            viktigt att riskkapital finns tillgängligt i hela landet. Därtill
            stänger dagens regelverk för aktiebolag ute många potentiella
            företagare.
          </p>
          <p xml:id="i-W3iiTgfyPg8TEM9mMF2Ezv">
            För att förbättra tillgången på kompetens krävs en bättre fungerande
            bostads-marknad. Alliansen har enats om att genomföra ett genomgripande
            regel-förenklingsarbete. För det första krävs skarpa reformer
            för att frigöra mer attraktiv mark att bygga på. Alliansen vill
            reformera systemen för riksintressen, naturreservat och strandskydd
            så att bostadsbyggande prioriteras högre. För det andra krävs
            att överklagandeprocessen kortas. Till exempel bör länsstyrelsen
            helt tas bort som första instans för överklaganden och det bör
            övervägas om sakägarkretsen – vilka som över huvud taget har rätt
            att överklaga – kan begränsas ytterligare. För det tredje måste
            resurserna inom bostadspolitiken användas effektivt. Därför bör
            de av regeringen införda byggsubventionerna avskaffas. För det
            fjärde måste rörligheten på bostadsmarknaden tydligt öka. Alliansen
            har gemensamt föreslagit att taket för uppskov av reavinstskatten
            ska slopas permanent för att minska dagens inlåsningseffekter.
            Det måste också bli enklare att hyra ut sin bostad i andra hand,
            och Alliansen vill att hyresmarknaden reformeras genom att hyresregleringen
            ses över, främst i nyproduktion.
          </p>
          <head xml:id="i-H53zBB4B8iHVGHgkRGE46W" type="h3">
            5.2.5 Se till att Sverige är tryggt i en orolig omvärld
          </head>
          <p xml:id="i-TEqwnRW8kg2h3gnA9hGKLZ">
            Världen är mer osäker och orolig än på länge och därmed också
            alltmer oförutsägbar. Detta ställer under de kommande åren krav
            på reformer på ett flertal olika områden, framför allt för att
            stärka vår försvarsförmåga, klara klimathotet samt hantera fler
            människor på flykt.
          </p>
          <head xml:id="i-4VoveLacDWpksBcK2nMtdF" type="h1">
            Öka Sveriges försvarsförmåga
          </head>
          <p xml:id="i-67D2jcKQVT7wSp6wnMmghW">
            Säkerhetsläget är i dag mer problematiskt än på mycket länge.
            Rysslands aggression mot Ukraina visar inga tecken på att avta,
            och spänningen i vårt närområde är fortsatt hög, med ett alltmer
            auktoritärt och aggressivt Ryssland. I Mellanöstern och Nordafrika
            ökar radikaliseringen och den har kommit att följas av terror,
            också i Sverige.
          </p>
          <p xml:id="i-WpfxqexH5jUtV4ajconJT1">
            Den ryska militära upprustningen fortsätter med i princip oförminskad
            styrka och med ett stort fokus på Östersjöregionen. Inte minst
            våra baltiska grannar känner av detta. Sverige utsätts dessutom
            dagligen för påverkanskampanjer och cyberhot. Därtill ökar underrättelsehotet
            mot Sverige för varje år och den samlade hotbilden mot vårt land
            är mer allvarlig än på mycket länge. Sveriges försvar behöver
            stärkas och det får aldrig råda tvivel om att vi kan och vill
            försvara vårt territorium. I en orolig omvärld krävs att vår försvarsförmåga
            ökar, vilket också kräver ökade resurser till försvaret. Alliansen
            vill därför att anslagen till försvaret ökar för att på sikt uppgå
            till 2 procent av BNP. Alliansen anser också att Sverige ska gå
            med i Nato.
          </p>
          <head xml:id="i-39G51sPF4bSsP2m6kvDee7" type="h1">
            Öka Sveriges ansträngningar för en effektiv klimatomställning
          </head>
          <p xml:id="i-VH2wTcFPfyfXgd89MYNpsj">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle. Lika självklart är det för Alliansen att detta inte
            står i motsats till tillväxt och jobbskapande utan att både miljö
            och tillväxt kan gå hand i hand. För detta krävs väl utformade
            och effektiva styrmedel. Förorenaren ska betala för sin miljöpåverkan
            samtidigt som förnybar och miljövänlig teknik kan växa fram. På
            så sätt ger våra åtgärder största möjliga resultat för miljön.
          </p>
          <p xml:id="i-9TX2snGgUpbQyJdeR1kBLe">
            Inte minst krävs att den svenska fordonsflottan blir mer hållbar
            och att utsläppen från transportsektorn minskar. Beroendet av
            fossila bränslen är både en belastning på miljön och en säkerhetspolitisk
            risk. Effektiva styrmedel för att minska användningen av gifter
            i vår vardag är centrala. Därtill måste vi ta krafttag för att
            värna havsmiljön. Sverige måste också arbeta oförtröttligt på
            den internationella arenan för att bidra till att de globala utsläppsreduktioner
            som behövs uppnås.
          </p>
          <p xml:id="i-8qXVZ2qLvgyVm4oMxmEHDc">
            Under sin tid vid makten har regeringen inte förmått ta ledningen
            för minskade utsläpp och en giftfri vardag. Regeringens snabba
            och dåligt förberedda skatteförändringar på exempelvis solel och
            biodrivmedel har minskat förutsägbarheten och därmed försämrat
            förutsättningarna för stabila och långsiktiga villkor för aktuella
            branscher. Dessutom döms regeringens politik ut som ineffektiv
            av regeringens egna expertmyndigheter, som Finanspolitiska rådet
            och Konjunkturinstitutet. Under Alliansens tid vid makten minskade
            utsläppen av växthusgaser, men nu har trenden brutits och utsläppen
            ökar igen. Nya initiativ krävs både i Sverige och på EU-nivå för
            att den ekonomiska politiken och miljöomställningen ska understödja
            varandra.
          </p>
          <p xml:id="i-AbEJLa1n94RnL7Vrk6BXQQ">
            Det är akut att möta klimatförändringarna. Därför är det ytterst
            viktigt att våra insatser gör största möjliga skillnad. Sverige
            behöver kraftfulla och effektiva styrmedel för att minska klimathotet
            och kunna agera föredöme för världen. Samtidigt som vi i EU och
            UNFCC bör verka för att effektiva insatser för klimatet också
            görs i vår omvärld. Varje satsad klimatkrona ska göra största
            möjliga nytta. Genom att den som förorenar betalar kan skatten
            i gengäld sänkas på jobb och företagande.
          </p>
          <head xml:id="i-SJofKu3KFKc82ps2J5gvpA" type="h1">
            Säkerställ en långsiktigt hållbar migrationspolitik
          </head>
          <p xml:id="i-RZkQHSCk14wYCSmbTF4DuC">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-CxBQmY5BLs3sTyckKd9q26">
            På kort och medellång sikt måste regeringen först och främst
            säkerställa att mottagandet fungerar. Under hösten 2015 kom allianspartierna
            överens med regeringen om en rad åtgärder för att hantera migrationskrisen
            inom ramen för migrationsöverenskommelsen. Allianspartierna fick
            igenom avgörande förslag för att skapa ordning och reda i mottagandet,
            en bättre etablering och dämpa kostnadsökningarna. Bland annat
            innebär uppgörelsen att tillfälliga uppehållstillstånd blir huvudregel
            med rätt till familjeåterförening, tydligare försörjningskrav
            vid anhöriginvandring och ett stärkt återvändande. Vidare föreslås
            en stärkt kostnadskontroll i mottagandet och etableringen genom
            bl.a. tydligare krav för att erhålla försörjningsstöd. Samtidigt
            beslutades om viktiga alliansförslag för att stärka integrationen,
            som ett breddat RUT-avdrag och lärlingsanställningar för nyanlända,
            samt att utreda lagliga vägar för att söka asyl i EU.
          </p>
          <p xml:id="i-23qADv3no2Tq7iJTeokBp6">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär, och minimera de kostnader som det stora mottagandet under
            de senaste åren kan medföra. Sverige har inte i tillräckligt hög
            utsträckning fått in utrikes födda och nyanlända på arbetsmarknaden.
            Att alltför många utrikes födda saknar jobb och i stället blir
            beroende av bidrag är först och främst skadligt för varje enskild
            människa som riskerar att hamna i långvarigt utanförskap. Med
            ett växande och utbrett utanförskap riskerar också kostnaderna
            för samhället att öka.
          </p>
          <p xml:id="i-Pw6vWxYxoKJafNG8gBvaD5">
            Det första och främsta skälet för att se till att människor i
            utanförskap och bidragsberoende kommer i arbete är att ge människor
            frihet över sitt eget liv. Men att fler kommer i arbete är också
            mycket viktigt för svensk ekonomi som helhet. Den ekonomiska politiken
            ska genom hög sysselsättning, långsiktigt hållbara finanser och
            stabila makroekonomiska förhållanden skapa välstånd för alla som
            bor i Sverige. Huruvida invandring bidrar positivt eller negativt
            till dessa mål är i mycket stor grad avhängigt av om de människor
            som kommer till Sverige kommer i arbete, precis på samma sätt
            som för befolkningen i övrigt. Om tillräckligt många kommer i
            arbete kan invandringen, som innebär en föryngring av Sveriges
            befolkning, vara en viktig del i att klara finansieringen och
            bemanningen av vård och omsorg för allt fler äldre. Dessutom kan
            utrikes födda bidra till att öka svensk handel. Om för få tar
            steget in på arbetsmarknaden blir utvecklingen den motsatta –
            då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större, med risk för
            ett djupt utanförskap och grusade drömmar.
          </p>
          <p xml:id="i-CshLFonCDGZ7kKBuaaKy1G">
            För Sverige är utmaningen betydande – historiskt har etablering
            och integration inte fungerat tillräckligt bra. Det har resulterat
            i att Sverige under en längre tid sett en utveckling mot ett nytt
            och djupt utanförskap hos svenskar som har låg utbildningsbakgrund
            eller som är utrikes födda. Arbetslösheten är nästan fem gånger
            högre för en person född utanför Europa som för en person född
            i Sverige. Detta mönster måste brytas.
          </p>
          <p xml:id="i-8JueqQaouuizjM93Vmdiks">
            I fråga om migrationen måste det vara slut med de tvära politiska
            kasten. Den tillfälliga lagen bör när den löper ut 2019 ersättas
            av en ny blocköverskridande överenskommelse, med bas i den överenskommelse
            som slöts mellan Alliansen och regeringen hösten 2015, för att
            säkerställa stabila spelregler som håller över tid.
          </p>
          <head xml:id="i-XALQzkWhcvL1aJ8TeiFmsS" type="h1">
            6 Moderaternas riktlinjer för den ekonomiska politiken
          </head>
          <list style="ul">
            <item xml:id="i-SXBMHojLq3HStbRwrFvkEL">
              Sverige behöver strukturreformer för fler jobb och bättre integration,
              fler poliser för att öka tryggheten och mer resurser till vård,
              skola och omsorg.
            </item>
            <item xml:id="i-MDjBVUjD8NC2fpXXebxnaT">
              För att klara detta behöver nästa regering prioritera välfärdens
              kärna och statens kärnuppgifter framför bidrag.
            </item>
            <item xml:id="i-3ZM7vMfHvDQr1k4EgRF47L">
              För att kunna säkerställa ökade resurser till välfärden behöver
              bidragskostnaderna minska, liksom kostnaderna för asyl- och anhöriginvandring,
              och samtidigt ska överskottsmålet uppfyllas.
            </item>
            <item xml:id="i-7ZXHx5Xx5JoNexVfVXeZtx">
              Moderaterna presenterar i denna motion finansierade förslag som
              ger fler jobb och lägre bidragskostnader, vilket också stärker
              välfärdens finansiering och ger mer resurser att använda till
              det gemensamma.
            </item>
            <item xml:id="i-DmoyLFw8gCxPKAdBQjzK52">
              Skattesänkningar på arbete i vårmotionen är centrala för att
              få fler i arbete och lyckas med integrationen – men för att inte
              behöva ta resurser från välfärden är skattesänkningarna fullt
              finansierade.
            </item>
          </list>
          <p xml:id="i-Jq3CHL2UgWAExtVWEJUwHF">
            Efter flera år av högkonjunktur blir tecknen på att vi har konjunkturtoppen
            bakom oss allt fler. Nästa mandatperiod kommer troligen att präglas
            av en långsammare tillväxt än den vi nu är inne i. Så gott som
            alla prognosinstitut visar på långsammare tillväxt 2018 och 2019.
            För de institut som gör längre prognoser sjunker tillväxten ytterligare
            ned till mellan 1 och 2 procent för 2020 och 2021. Arbetslösheten
            bottnar också 2018–2019 på mellan 6 och 6,5 procent och stiger
            sedan något. Långsamma konjunkturavmattningar är dock sällsynta
            i Sverige; de senaste nedgångarna har varit relativt kraftiga
            och förknippade med någon form av ekonomisk kris.
          </p>
          <p xml:id="i-3xpXcbmQxZo6KsYmSAsTmf">
            Det finns också ett antal faktorer som kan leda till en snabbare
            och djupare nedgång också denna gång. Höga bostadspriser och hög
            skuldsättning hos hushållen är två sådana riskfaktorer. Frågetecken
            kring hur en aktiv finans- och penningpolitik ska kunna bedrivas
            i nästa nedgång är en annan. När både styrräntor och offentliga
            finanser på många håll är på minus under en högkonjunktur, och
            statsskulderna i de viktigaste ekonomierna är högre än på mycket
            länge, försvåras möjligheten att stimulera ekonomin när efterfrågan
            faller. En samlad internationell respons på finanskrisen där både
            penningpolitiken och finanspolitiken i de viktigaste ekonomierna
            blev kraftigt stimulerande var en viktig anledning till att den
            initiala återhämtningen blev stark. En sådan samlad respons kan
            bli svårare att genomföra vid nästa nedgång.
          </p>
          <p xml:id="i-ASnMZqyVr5eRNKgMddrCck">
            Detta gäller också i Sverige, även om vår statsskuld tack vare
            starka ramverk och en ansvarsfull politik under finanskrisen är
            tillbaka på nivån före krisen. Riksbankens reporänta är –0,5 procent
            och prognosen indikerar att det dröjer till 2021 innan den når
            1 procent, vilket fortfarande är en mycket låg räntenivå. Som
            tidigare nämnts innebär också regeringens alltför låga sparande
            att utrymmet för att med finanspolitiska verktyg möta en nedgång
            är mer begränsat än tidigare. Till detta ska läggas att svenska
            offentliga finanser är mycket konjunkturkänsliga. Till stor del
            beroende på att skatteintäkterna blivit större än förväntat har
            vi haft starka offentliga finanserna de senaste åren. Det är inte
            osannolikt att vi i nedgången får motsvarande negativa överraskningar.
            Det gäller särskilt om vi skulle få en sättning på bostadsmarknaden
            som ger återverkningar på ekonomin i stort.
          </p>
          <p xml:id="i-AvnrrG784ECFJ6nc2AXY6E">
            En ansvarsfull ekonomisk politik utgår inte bara från punktestimat
            av den ekonomiska utvecklingen, den bör också ta in risken för
            en sämre utveckling än prognosmakarnas huvudscenarier. Det gör
            att finanspolitiken den kommande mandatperioden kan behöva bli
            stramare.
          </p>
          <p xml:id="i-JCuYvBen1J2FVsFanKEHHf">
            En annan särskilt viktig faktor för en ansvarsfull ekonomisk
            politik är att en ordnad budgetprocess värnas. I vårpropositionen
            föreslår regeringen att det i riksdags-ordningen ska regleras
            att lagförslag som har en tydlig anknytning till statens budget
            och som lämnas i eller i anslutning till en proposition om statens
            budget ska ingå i något av besluten om statens budget. Detta är
            ett förslag som finns med i En samlad budgetprocess (SOU 2017:78),
            slutbetänkandet från Kommittén om en tydligare budgetprocess.
            Regeringen har valt att endast gå fram med ett av utredningens
            förslag, vilket är beklagligt. I Sverige brukar förändringar av
            de regelverk som styr det politiska arbetet, t.ex. budgetreglerna,
            endast genomföras om förändringarna har brett stöd i riksdagen.
            Moderaterna beklagar därför att regeringspartierna i utredningens
            slutskede motsatte sig alla förslag, utom det som nu finns med
            i vårpropositionen. Vi anser att utredningens samtliga förslag
            bör genomföras. Det skulle göra budgetprocessen stramare, tydligare
            och mer förutsebar och därigenom skapa ökad trovärdighet för det
            finanspolitiska ramverket. Vi anser därför att regeringen bör
            ta initiativ till överläggningar i frågan för att bred enighet
            ska kunna uppnås.
          </p>
          <head xml:id="i-DQLCiPECoCLjaWS3FmktAM" type="h2">
            6.1 Behov av ökade reformer för förbättrad välfärd, trygghet
            och integration
          </head>
          <p xml:id="i-BPQEbQhKZ5E3ivBwZMxvMB">
            Samtidigt som penningpolitiken kan behöva bli stramare är de
            långsiktiga utmaningarna för Sverige stora. Det gäller integrationen
            av nyanlända, återupprättandet av lag och ordning, att få ned
            väntetiderna i vården samt att stärka våra långsiktiga tillväxtförutsättningar.
          </p>
          <p xml:id="i-XNdqGGUiuxy8D9FrbzjA6n">
            En befolkning som växer snabbare än på ett sekel och där antalet
            barn och äldre ökar ännu snabbare kommer att innebära utmaningar
            för välfärden (se figur 12). Det kommer att behövas fler sjuksköterskor,
            lärare och hemtjänstpersonal om välfärden inte ska försämras.
            Det bör investeras i fler förskolor, skolor, vårdcentraler och
            äldreboenden. Sveriges Kommuner och Landsting (SKL), Konjunkturinstitutet
            och Riksrevisionen pekar alla på ökade behov i välfärden framöver.
            Ökade resurser kommer därför med högsta sannolikhet att vara nödvändigt,
            men det kommer också att krävas ett fortsatt aktivt arbete med
            att effektivisera de kommunala verksamheterna samt säkerställa
            ett längre arbetsliv. Välfärden framöver kommer både vara i behov
            av såväl resurser som reformer. Detta inte minst för att behovet
            av utbildad personal i välfärden kommer att vara svårt att möta.
            SKL bedömer att de kommande tio åren kommer antalet anställda
            inom välfärdens verksamheter att behöva öka med 200 000 samtidigt
            som pensionsavgångarna blir 300 000. Det är mer än den totala
            förväntade ökningen av befolkningen 16–64 år under samma tidsperiod.
            Därmed kommer inte den beräknade ökningen av antalet anställda
            att kunna infrias även om resurserna skulle öka.
          </p>
          <p xml:id="i-XQoqN88dpi5upEa9hW5qow">
            Figur 12 Procentuell förändring av befolkningen i olika åldrar
          </p>
          <p xml:id="i-LepVh7SDaQ35sqVncTJ3ov">
            Källa: SCB.
          </p>
          <p xml:id="i-BBgofhxQaeQ3BZrVyV4ByD">
            Ökade resurser till kommunerna, vilket vi bedömer är nödvändigt,
            kan tillkomma på två sätt: genom ökade skatteintäkter eller genom
            att staten skjuter till ytterligare medel. Ökade skatteintäkter
            kan antingen komma till stånd genom fler arbetade timmar och högre
            sysselsättningsgrad, eller genom skattehöjningar. Alliansens åtta
            år visar på potentialen för reformer för att öka sysselsättningen.
            Riksbanken publicerade exempelvis nyligen en studie som visade
            att arbetsmarknaden hade utvecklats betydligt bättre än väntat,
            troligen till följd av Alliansens reformer. Efter fyra förlorade
            år är nu behovet stort för långsiktiga reformer. Eftersom vi nu
            står på toppen av en högkonjunktur är dock risken betydande att
            sysselsättningen utvecklas svagt under nästa mandatperiod när
            konjunkturen vänder ned. Nästa regering kan därför inte vänta
            sig att kommunernas finansieringsproblem kan lösas med fler arbetade
            timmar enbart.
          </p>
          <p xml:id="i-6jmQCUY6aXZvhwXaf5PbRw">
            För ett land som Sverige med höga skatter på arbete vore också
            högre kommunalskatt skadlig för framväxten av nya jobb. Därför
            kommer staten att behöva skjuta till resurser till kommuner och
            landsting nästa mandatperiod.
          </p>
          <p xml:id="i-T9MGrAaYSfbHYwbswk8K5Q">
            Efter fyra år med minskad polistäthet och ökad otrygghet har
            Sverige ett uppenbart behov av att öka tryggheten. En del i att
            åstadkomma detta är att tillföra stora resurser till rättsväsendet
            i allmänhet och polisen i synnerhet. En alltmer orolig omvärld
            kommer också att kräva en betydande ökning av Sveriges försvarsförmåga.
          </p>
          <p xml:id="i-5YfvGNcrrXaHrXeh4RC6Jd">
            Slutligen krävs en politik som löser integrationsproblemen. Detta
            av både ekonomiska och sociala skäl men också för att värna sammanhållningen
            i Sverige. Fram till 2025 kommer antalet personer i arbetsför
            ålder födda i Norden att minska med 100 000 personer, medan antalet
            i arbetsför ålder födda i andra länder kommer att öka med nära
            en halv miljon personer. Minskar inte jobbklyftan, dvs. skillnaden
            i arbetslöshet mellan inrikes och utrikes födda, kommer arbetslösheten
            att öka och sysselsättningen att minska. En stor del av de reformer
            som krävs för att klara integrationen är inte dyra, såsom utbildningsplikt
            och tydligare krav på svenskakunskaper. Men vi kommer att behöva
            göra betydande investeringar, inte minst för barnen, när det gäller
            utökad rätt till förskola och förbättrad kvalitet i skolan.
          </p>
          <p xml:id="i-RMysbq4BYJ4ZjacLT8hoSV">
            Det allra viktigaste för integrationen, både för de nyanlända
            och deras barn, är att de vuxna snabbt kommer i jobb. I Sverige
            lönar sig det fortfarande för dåligt att arbeta, i alla inkomstnivåer.
            Skattekilen för låginkomsttagare är bland de högsta inom OECD,
            nära dubbelt så stor som genomsnittet och betydligt högre än övriga
            nordiska länder. En nyligen publicerad rapport från Expertgruppen
            för studier i offentlig ekonomi (ESO) visar på att problemet med
            att det lönar sig för dåligt att jobba är särskilt stort för nyanlända,
            och i synnerhet för kvinnor. Sverige är också ett av de länder
            där marginalskatter på över 50 procent slår till tidigast i inkomstskalan.
            Det finns fortfarande en stor potential i, och ett stort behov
            av, att få äldre att vara kvar på arbetsmarknaden längre. Därför
            behöver Sverige sänkt skatt på arbete.
          </p>
          <p xml:id="i-8U7vNtAghhVgpPRhyL4sqc">
            De offentliga resurserna för välfärd och trygghet samt för jobb
            och integration kommer alltså att behöva öka nästa mandatperiod.
            Samtidigt anser de flesta bedömare att regeringens politik inte
            är i enlighet med överskottsmålet. Det finns därför en betydande
            osäkerhet kring vilka stora reformer och resurstillskott nästa
            regering kan genomföra utan ytterligare finansiering. Större finansieringsbehov
            kan realistiskt sett lösas på främst två sätt: antingen genom
            att sänka bidragskostnaderna eller genom att höja skatterna. Det
            är exempelvis det statliga Konjunkturinstitutets slutsats i den
            senaste Konjunkturläget.
          </p>
          <p xml:id="i-V5XV6YQqTTkujjMw7WYLwy">
            Socialdemokraternas val är tydligt. Under fyra år har regeringen
            höjt skatterna med 60 miljarder kronor, och det kommer de att
            göra igen den dagen statens intäkter inte längre överraskar positivt
            och behoven i välfärden ökar. De höjda skatterna har dock inte
            löst problemen: andelen elever som klarar grundskolan har minskat,
            vårdköerna har växt och polistätheten är den lägsta på 10 år.
            Trots omfattande utbildningsbehov och satsningar på kunskapslyft
            är det i dag färre vuxna som studerar jämfört med 2014. Våra skattepengar
            går inte till det de är avsedda för. Höjda skatter gör det också
            mindre lönsamt att arbeta, vilket hämmar tillväxten och försvårar
            för integrationen.
          </p>
          <head xml:id="i-3Kqi8dWQseJwe288Cdkfcq" type="h2">
            6.2 Moderaterna väljer jobb och välfärd före bidrag
          </head>
          <p xml:id="i-JAVHEK9yzEqQgM2FbJoQ58">
            Moderaterna väljer en annan väg. Vi väljer i alla lägen jobb
            och välfärd framför bidrag. Vi ser behoven i välfärden och behovet
            av att stärka tryggheten. För att möta det krävs att andra utgifter,
            främst bidragskostnaderna, inte växer utan hålls tillbaka.
          </p>
          <p xml:id="i-EPgihM4pP32PRnnWd2xXVK">
            Andelen personer som lever på bidrag har minskat tack vare Alliansens
            reformer och den goda ekonomin de senaste åren. Men trots högkonjunkturen
            lever en av sju i arbetsför ålder i dag av bidrag i stället för
            att arbeta. Att leva i utanförskap, framför allt om det blir långvarigt,
            medför stora kostnader för individer och samhälle. Till det traditionella
            utanförskapet, som Alliansen uppmärksammade och arbetade effektivt
            för att minska, adderas nu ett nyare utanförskap, bestående av
            stora grupper nyanlända. Många av dem riskerar att hamna i långvarigt
            bidragsberoende om de inte tar steget in på arbetsmarknaden under
            de första åren i Sverige. De närmaste åren kommer därför att vara
            avgörande för att förhindra att utanförskapet växer.
          </p>
          <p xml:id="i-YJYUdh9fWNyFe3agVcqwcE">
            Ett minskat utanförskap är viktigt för alla de människor det
            berör och för ett Sverige som håller ihop, men att hålla nere
            bidragskostnaderna är också centralt för att ha råd att värna
            den generella välfärden. Under 2000-talet har skattetrycket gått
            från 49 procent till strax under 44 procent av BNP då framför
            allt skatten på arbete har sänkts av både socialdemokratiska och
            borgerliga regeringar (se figur 13). Dessa sänkta skatter är en
            viktig förklaring till att Sverige under denna period har utvecklats
            betydligt bättre än de flesta andra jämförbara länder.
          </p>
          <p xml:id="i-Ho8sKZ2xYspi7htsq6fL2A">
            Sänkta skatter har dock inte inneburit sämre välfärd. Under samma
            period har välfärdsutgifterna som andel av BNP ökat med 1 procentenhet.
            Under alliansregeringen ökade välfärdsutgifterna än snabbare,
            med 1,6 procentenheter.
          </p>
          <p xml:id="i-McWY4HKH9GmSSecvNCjVRJ">
            Kombinationen av lägre skatter och ökade resurser till välfärden
            har varit möjligt genom att utgifterna för bidrag och transfereringar
            under perioden har minskat med över 3 procentenheter. Svenska
            regeringar, av olika färger, har visat att det går att sänka skatterna
            och värna välfärdsutgifterna samtidigt, så länge bidragskostnaderna
            hålls tillbaka.
          </p>
          <p xml:id="i-GsGy8XbCNYKdi9e38mdmpW">
            Figur 13 Offentliga intäkter och utgifter som andel av BNP
          </p>
          <p xml:id="i-B8gcwz5gpPbyumjKy947pc">
            Källa: SCB.
          </p>
          <p xml:id="i-GsoohtPkASUZfjoipag9En">
            Ett exempel på detta är att alliansregeringens reformer av systemen
            för sjukskrivningar och förtidspension har gjort att de ohälsorelaterade
            sociala transfereringarna har minskat från nära 4 procent av BNP
            2004 till knappt 2 procent av BNP 2016. Detta motsvarar 100 miljarder
            kronor och finansierade både hela ökningen av den offentliga konsumtionen
            (välfärden) på drygt 1 procent under perioden liksom stora delar
            av jobbskatteavdraget. Potentialen är alltså betydande, och betydligt
            större än de direkta, statistiska, finansiella effekterna av sänkta
            bidragsnivåer. För att förverkliga dessa minskningar krävs dock
            en politik för att hålla bidragskostnaderna nere.
          </p>
          <head xml:id="i-SvpmGZ97wEGUmQCA1SZkD" type="h2">
            6.3 Vägledande principer för den finanspolitiska inriktningen
          </head>
          <p xml:id="i-LMZGzdNPDKTPiQP4DQGXqK">
            För att säkerställa resurser till både välfärd, trygghet, jobb
            och integration kommer Moderaterna att vägledas av följande finanspolitiska
            principer för de kommande åren:
          </p>
          <list style="ul">
            <item xml:id="i-3qUv7bDbKj2t6RB9bgZaVY">
              Prioritera välfärdens kärna och statens kärnuppgifter. Regeringen
              har ökat utgifterna med 100 miljarder kronor under de senaste
              åren. Trots det har resurserna till välfärden vuxit långsammare
              än ekonomin som helhet. Första steget för att skapa utrymme för
              nya reformer är därför att omprioritera de utgifter som regeringen
              har byggt ut, exempelvis bidragshöjningar, byggsubventioner, ineffektiva
              arbetsmarknadsåtgärder och klimatsatsningar utan klimateffekt.
              Prioriterade reformområden för Moderaterna är att lösa integrationen,
              återupprätta lag och ordning, utöka undervisningstiden, korta
              vårdköerna och stärka försvaret av landets gränser.
            </item>
            <item xml:id="i-2saisn196uFX6zxEqn1vYW">
              Fullt finansierade skattesänkningar på arbete. Det behöver bli
              mer lönsamt att arbeta. Detta bör dock ske inom ramen för ansvarsfulla
              offentliga finanser. Därför är de skattesänkningar vi presenterar
              i vårmotionen fullt finansierade i jämförelse med prognosen i
              den ekonomiska vårpropositionen. Därmed kan vi lova att dessa
              skattesänkningar kan genomföras utan att det kommer att gå ut
              över välfärden. Om skattesänkningarna är finansierade med utgiftsminskningar
              på andra områden än välfärdens kärnverksamheter minskar inte resurserna
              till vård, skola och omsorg. Erfarenheterna från alliansregeringens
              åtta år visar att det är möjligt att kombinera sänkta skatter
              och ökade resurser när fler jobbar längre och därmed betalar mer
              i skatt.
            </item>
            <item xml:id="i-KCePegyFUo5m2XdHWPkefK">
              Vi väljer välfärd framför bidrag. Med en åldrande befolkning
              och en dåligt fungerande integration kommer utgiftstrycket i kommunerna
              att öka under nästa mandatperiod. Görs ingenting för att dämpa
              kostnadsutvecklingen kommer det att försvaga de offentliga finanserna.
              Vid en djup lågkonjunktur och försämrat sparande slår nedgång
              och nedskärningar alltid först mot de svagaste i samhället. Utgifter
              dras ned och skatter höjs. Det vill vi undvika, precis som vi
              lyckades undvika det under finanskrisen. Dessutom finns det en
              osäkerhet kring hur starka de svenska offentliga finanserna visar
              sig vara när konjunkturen vänder. Skatteintäkterna har överraskat
              positivt i uppgången, det finns en risk att de överraskar negativt
              i nedgång.
            </item>
          </list>
          <p xml:id="i-4RuSmyBqMGmENXhdaokPs9">
            Det eventuella utrymme för ofinansierade reformer som kan uppstå
            under kommande mandatperiod bör därför hanteras med försiktighet.
            Det gäller särskilt innan de har uppstått. Att som Socialdemokraterna
            redan nu utlova att extra resurser till välfärden med säkerhet
            ska uppstå utan skattehöjningar eller kostnadsbesparingar på andra
            områden är ett vågspel som riskerar att leda till brutna vallöften
            och svagare offentliga finanser eller höjda skatter.
          </p>
          <p xml:id="i-B38CQj9LQkuHSjLGMMNnpJ">
            Under rätt förutsättningar bör det dock vara möjligt att göra
            betydande satsningar på välfärden. Sveriges ekonomi är i grunden
            stark efter reformer under 1990-talet och under alliansregeringen,
            vilket möjliggör att vi kan investera i ett bättre Sverige. Nästa
            mandatperiod är vi beredda att tillföra ytterligare resurser till
            välfärden för att kommuner och landsting ska kunna anställa fler
            lärare, höja kvaliteten i vården och äldreomsorgen samt förbättra
            integrationen lokalt. Resurserna till välfärden ökade mellan 2006
            och 2014 med 1,6 procentenheter, eller närmare 80 miljarder kronor
            med dagens BNP-nivå. Med rätt politik kan resurserna öka igen.
            I ett första steg tillför vi 10 miljarder kronor, men vi utesluter
            inte att mer resurser kan behövas.
          </p>
          <p xml:id="i-31nrPYnXho7mfVyQmjzzuh">
            Resurstillskottet kan dock bara säkras om kostnaderna sjunker
            i andra delar av den offentliga sektorn och under förutsättning
            att stabila statsfinanser aldrig överges. Nedanstående förutsättningar
            behöver alltså vara på plats.
          </p>
          <list style="ul">
            <item xml:id="i-H6BiLTYiXxmFmhesqcLgkM">
              De samlade bidragskostnaderna ska minska som andel av BNP. Under
              högkonjunkturer brukar de totala bidragskostnaderna minska i förhållande
              till BNP, och det har de gjort även denna gång. Däremot har bidragskostnaderna
              i kronor räknat under denna mandatperiod ökat snabbare än tidigare,
              trots högkonjunkturen. Det gör att det finns en betydande risk
              att bidragskostnaderna ökar när konjunkturen vänder. Det gäller
              särskilt som 190 000 personer fick uppehållstillstånd i Sverige
              av asyl- eller anhörigskäl mellan 2014 och 2017. Om inte integrationen
              förbättras kommer bidragskostnaderna för enbart denna grupp de
              närmaste tio åren att uppgå till 75 miljarder kronor. Kraftigt
              ökade bidragskostnader skulle äta upp utrymmet för välfärdssatsningar.
              För att göra det lättare att minska bidragen och därmed säkerställa
              möjligheterna till ökade resurser till välfärden vill Moderaterna
              genomföra en stor bidragsreform som stärker arbetslinjen genom
              skärpta tidsgränser, tydligare aktivitetskrav och kvalificering
              in till välfärden. Dessa reformer beskrivs i kapitel 7.1.
            </item>
            <item xml:id="i-LGSuTVVxtq84bfusVYG16b">
              Kostnaderna för asyl- och anhöriginvandringen behöver minska.
              Kostnaderna för asyl- och anhöriginvandringen har ökat kraftigt
              under denna mandatperiod till följd av att många fler har sökt
              sig till Sverige. Eftersom integrationen fortfarande inte fungerar
              kommer de bredare kostnaderna som uppstår när för få jobbar och
              för många lever på bidrag att vara fortsatt höga även om migrationen
              har minskat. Ska resurserna till välfärden kunna öka behöver kostnaden
              för migration fortsätta minska och integrationen förbättras. Därför
              är Sverige i behov av en långsiktigt hållbar migrationspolitik
              där antalet asylsökande är på en nivå där vi kan klara integrationen.
              Lagar och regler bör vara utformade på ett sätt som ligger i linje
              med länder i vår närhet. Vägen in i jobb behöver bli både tydligare
              och snabbare. Moderaternas reformer för detta beskrivs i kapitel
              7.3.
            </item>
            <item xml:id="i-VTJysCuStmLCiXv3UCfMgj">
              Överskottsmålet uppfylls. Att regeringen regelbundet får kritik
              från expertmyndigheterna för att politiken inte är i linje med
              överskottsmålet skadar förtroendet för det finanspolitiska ramverket.
              Resurserna till välfärden behöver vara permanenta och det är bara
              om resurstillskotten kombineras med en trovärdig finanspolitisk
              inriktning som detta kan garanteras.
            </item>
          </list>
          <p xml:id="i-VFsFjLEx8JRRh2j7yqGVHV">
            Skulle konjunkturnedgången visa sig bli djupare än vad som nu
            prognosticeras kommer dock förutsättningarna att se annorlunda
            ut och det kommer då troligen bli nödvändigt att bistå kommunerna
            med betydligt mer resurser för att undvika uppsägningar och neddragningar
            i välfärdssektorn. De ovan beskrivna principerna ska inte ses
            som en begränsning av möjligheterna att bedriva en aktiv stabiliseringspolitik
            när det är nödvändigt.
          </p>
          <p xml:id="i-LA11DPr3PL37p66s25R1iE">
            Sverige står inför stora utmaningar till följd av en växande
            och åldrande befolkning, behovet av att återupprätta lag och ordning
            samt att reformera integrationen. Det kommer att kräva betydande
            resurser för att samtidigt kunna göra allt detta under nästa mandatperiod.
            Ett seriöst regeringsalternativ behöver därför ge besked om hur
            resurserna för detta ska säkras. Moderaternas besked är att vi
            gör detta genom att prioritera välfärdens kärnuppgifter, fullt
            ut finansiera skattesänkningar på jobb och att i alla lägen sätta
            välfärden framför bidrag. På så sätt kan vi utlova satsningar
            på polis och försvar liksom på vård, skola och omsorg. Dessutom
            kan vi lova betydande skattesänkningar som gör det mer lönsamt
            att arbeta samtidigt som vi kan genomföra permanenta förstärkningar
            till kommuner och landsting.
          </p>
          <head xml:id="i-WQoKhaFDSPYLVDphMLasGP" type="h1">
            7 Moderaternas prioriterade reformer
          </head>
          <p xml:id="i-4ZPD6G4MWgaf3WWrZgcmQ8">
            Figur 14 Moderaternas prioriterade reformer under kommande mandatperiod
          </p>
          <p xml:id="i-LHf5M6ztfEWSdQZ923j5J4">
            Miljarder kronor
          </p>
          <table>
            <row xml:id="i-UoJZ84wfMaQoVGLHgz4tBn" style="label">
              <cell>
                Moderaternas prioriterade reformer under kommande mandatperiod
                i förhållande till VÅP18
              </cell>
            </row>
            <row xml:id="i-BaRFo8NshhmL38UjghTy4M">
              <cell>
                Ett Sverige där alla kan bidra
              </cell>
              <cell>
                30,65
              </cell>
            </row>
            <row xml:id="i-PqqEShpvCSNH86VY98Ev1M">
              <cell>
                Mer lönsamt att arbeta och anstränga sig
              </cell>
              <cell>
                21,80
              </cell>
            </row>
            <row xml:id="i-HKQoesKxDv718uybqqJHiv">
              <cell>
                Jobbskatteavdrag med förstärkning på låga inkomster
              </cell>
              <cell>
                21,80
              </cell>
            </row>
            <row xml:id="i-2XPqEPx3CU1DjW3xHEmsqt">
              <cell>
                Ökad tillväxt i en global värld
              </cell>
              <cell>
                3,70
              </cell>
            </row>
            <row xml:id="i-9hDG1SPHzjmXakvF1i21it">
              <cell>
                Höjd brytpunkt
              </cell>
              <cell>
                3,00
              </cell>
            </row>
            <row xml:id="i-CbX1atYDs8zPRZaJpdKG8f">
              <cell>
                Infrastruktur och digitalisering
              </cell>
              <cell>
                0,53
              </cell>
            </row>
            <row xml:id="i-DaUkbPBS4v5RWpu4ZV7L6S">
              <cell>
                Bättre förutsättningar för generationsväxlingar
              </cell>
              <cell>
                0,17
              </cell>
            </row>
            <row xml:id="i-X8VSuVvLoPZWtv2VqNqBT8">
              <cell>
                Alla som vill och kan jobba ska kunna få ett jobb
              </cell>
              <cell>
                2,39
              </cell>
            </row>
            <row xml:id="i-74Ng5Um4YWhRxRR4Xv3ARx">
              <cell>
                Inträdesjobb
              </cell>
              <cell>
                1,66
              </cell>
            </row>
            <row xml:id="i-UWdyx5sxt3s5p8zMSyo4LA">
              <cell>
                Reformerade RUT-avdrag
              </cell>
              <cell>
                0,73
              </cell>
            </row>
            <row xml:id="i-V2vgk4xV6ZKisxxnivAatK">
              <cell>
                Längre arbetsliv och bättre ekonomi för pensionärer
              </cell>
              <cell>
                2,76
              </cell>
            </row>
            <row xml:id="i-D3JTdgY6N3pqZqu7QMC9WS">
              <cell>
                Utökat jobbskatteavdrag för äldre
              </cell>
              <cell>
                2,60
              </cell>
            </row>
            <row xml:id="i-CeJDLeSCK5dj9v9C2vCBbK">
              <cell>
                Bättre villkor för utbildning och omställning mitt i livet
              </cell>
              <cell>
                0,16
              </cell>
            </row>
            <row xml:id="i-BBjj5qoxEdV6Wp1DDogUDq">
              <cell>
                Återupprätta lag och ordning samt stärk försvaret
              </cell>
              <cell>
                16,18
              </cell>
            </row>
            <row xml:id="i-VULuSNDtJhgYRiB6QTpXz3">
              <cell>
                En starkare och effektivare polis
              </cell>
              <cell>
                5,85
              </cell>
            </row>
            <row xml:id="i-m9HMxTffmwVLPAP6P7RL1">
              <cell>
                10 000 fler polisanställda
              </cell>
              <cell>
                4,30
              </cell>
            </row>
            <row xml:id="i-PEAfHPykv1imXcrcS4h4Ls">
              <cell>
                Höjda polislöner och betald polisutbildning
              </cell>
              <cell>
                1,30
              </cell>
            </row>
            <row xml:id="i-EEozbd8vDuQmehzfkRPKN6">
              <cell>
                Utrustningslyft och stärkt förmåga
              </cell>
              <cell>
                0,25
              </cell>
            </row>
            <row xml:id="i-MuHPSvEYeHeAopWedUxSra">
              <cell>
                Förstärkning av hela rättssystemet
              </cell>
              <cell>
                0,33
              </cell>
            </row>
            <row xml:id="i-QcjAUhdNBJKW8u5HnTt9r2">
              <cell>
                Stärkta rättsvårdande myndigheter samt dubblerad kränkningsersättning
              </cell>
              <cell>
                0,33
              </cell>
            </row>
            <row xml:id="i-5eLsu8ZcAvBWtqU2mKzEjW">
              <cell>
                Stärkt försvar
              </cell>
              <cell>
                10,00
              </cell>
            </row>
            <row xml:id="i-VVUvwZZETEfXi13Qd4pSwd">
              <cell>
                Höjda försvarsanslag[5]
              </cell>
              <cell>
                10,00
              </cell>
            </row>
            <row xml:id="i-41iLixHyPYMaDgsGy4WoiZ">
              <cell>
                En ansvarsfull migrationspolitik
              </cell>
              <cell>
                0,23
              </cell>
            </row>
            <row xml:id="i-TfcBMXtLHzWXerTcsXcYyQ">
              <cell>
                Högre ställda krav vad gäller nyanländas etablering
              </cell>
              <cell>
                0,13
              </cell>
            </row>
            <row xml:id="i-JT5czDBwjogD7JEVDvFF8S">
              <cell>
                Utökad samhällsorientering
              </cell>
              <cell>
                0,13
              </cell>
            </row>
            <row xml:id="i-Y8ceNstcjsp7zQTKrezXwN">
              <cell>
                Ett förstärkt återvändande
              </cell>
              <cell>
                0,10
              </cell>
            </row>
            <row xml:id="i-Wmpe5HKvnrU7Q4u8zGbaNP">
              <cell>
                Fler förvarsplatser
              </cell>
              <cell>
                0,10
              </cell>
            </row>
            <row xml:id="i-N3ksYSAAbmoHBnLbWmnt3L">
              <cell>
                En välfärd att lita på
              </cell>
              <cell>
                12,65
              </cell>
            </row>
            <row xml:id="i-X3JxxLfDaesUSJzWYHekJ3">
              <cell>
                En nära och tillgänglig vård i världsklass
              </cell>
              <cell>
                6,11
              </cell>
            </row>
            <row xml:id="i-Qa9aaDxJYc7aThAuVrofqH">
              <cell>
                Korta vårdköerna
              </cell>
              <cell>
                3,00
              </cell>
            </row>
            <row xml:id="i-LH8bStbVdJkaRStebUtfT3">
              <cell>
                Förlossningsvård och bättre villkor för sjuksköterskor
              </cell>
              <cell>
                1,40
              </cell>
            </row>
            <row xml:id="i-2K4M11Ad7WBxckXBARBdLM">
              <cell>
                Cancerstrategi och förstärkt primärvård m.m.
              </cell>
              <cell>
                1,71
              </cell>
            </row>
            <row xml:id="i-BY56QgBx28ohJ3gFPEMV4Z">
              <cell>
                Mer kunskap i skolan
              </cell>
              <cell>
                6,54
              </cell>
            </row>
            <row xml:id="i-EJFHVyk4HYcqYmxRrGte22">
              <cell>
                En timme mer i skolan per dag med start i lågstadiet
              </cell>
              <cell>
                2,25
              </cell>
            </row>
            <row xml:id="i-3TpGMdMQ7TbAd1K9ZCXE2Q">
              <cell>
                Utökad rätt till förskola
              </cell>
              <cell>
                2,00
              </cell>
            </row>
            <row xml:id="i-PhjgWWnYPxEhA5yDmf4rrV">
              <cell>
                Utökad lovskola
              </cell>
              <cell>
                0,35
              </cell>
            </row>
            <row xml:id="i-P646gneAXF4nkBzF4j2kdZ">
              <cell>
                Fler karriärlärare och fler utländska lärare
              </cell>
              <cell>
                0,64
              </cell>
            </row>
            <row xml:id="i-69b51Vd48J11eq2EuEkzRD">
              <cell>
                Kunskapskontrakt
              </cell>
              <cell>
                1,00
              </cell>
            </row>
            <row xml:id="i-PddrQhdCkzZiaioMsNqrR7">
              <cell>
                Tekniskt basår samt höjd kvalitet inom högre utbildning
              </cell>
              <cell>
                0,30
              </cell>
            </row>
            <row xml:id="i-Vk8JZUUfMCEibKCnaVi3xG">
              <cell>
                Summa reformer
              </cell>
              <cell>
                59,71
              </cell>
            </row>
            <row xml:id="i-J9Tu2k4LEu6po4pcBNUsWi"/>
            <row xml:id="i-T1xvXwpVMmQCKoVoYGKknk">
              <cell>
                Finansiering och budgetförstärkningar
              </cell>
            </row>
            <row xml:id="i-MFS7KdpDG1bJF2kB4ExN4Z">
              <cell>
                Moderaternas bidrags- och omprioriteringar
              </cell>
              <cell>
                35,78
              </cell>
            </row>
            <row xml:id="i-AYo6cQyiHN8jTcs7LFUD2J">
              <cell>
                Bidragsreform
              </cell>
              <cell>
                4,69
              </cell>
            </row>
            <row xml:id="i-3qWcDctwrkhToEQ5ihM9yk">
              <cell>
                Kvalificering in i bidragssystemen
              </cell>
              <cell>
                1,60
              </cell>
            </row>
            <row xml:id="i-73AVDeaSLtq6fbAweizqD6">
              <cell>
                Reformerad sjukförsäkring
              </cell>
              <cell>
                4,50
              </cell>
            </row>
            <row xml:id="i-Hs7725fQYSTkrf1QFq35YC">
              <cell>
                Övriga återställare av bidragshöjningar samt bidragsreformer
              </cell>
              <cell>
                2,43
              </cell>
            </row>
            <row xml:id="i-3yRABRXaSMha7muuKxJ76z">
              <cell>
                Effektivisering av arbetsmarknadspolitiken
              </cell>
              <cell>
                7,85
              </cell>
            </row>
            <row xml:id="i-5PhmyieaX9A516YoU83mrz">
              <cell>
                Effektivisering av klimatpolitiken m.m.
              </cell>
              <cell>
                4,85
              </cell>
            </row>
            <row xml:id="i-85Dy4jwUQ63Jg451ovWUEZ">
              <cell>
                Avskaffa byggsubventionerna
              </cell>
              <cell>
                5,50
              </cell>
            </row>
            <row xml:id="i-U8u89jqTAPbi259KXwqDsX">
              <cell>
                Övriga minskningar av myndighetsanslag m.m.
              </cell>
              <cell>
                4,36
              </cell>
            </row>
            <row xml:id="i-36Xdk5osbrLGHSkYPs9atF">
              <cell>
                Moderaternas inkomstökningar
              </cell>
              <cell>
                13,69
              </cell>
            </row>
            <row xml:id="i-61EbQqS18wRNofzSfsWWcf">
              <cell>
                Höjd moms från 12 % till 14 %
              </cell>
              <cell>
                6,70
              </cell>
            </row>
            <row xml:id="i-RXgzNqjSLmGBQ6gjGfiLSE">
              <cell>
                Avskaffad skattereduktion för fackföreningsavgifter
              </cell>
              <cell>
                2,67
              </cell>
            </row>
            <row xml:id="i-GP7ot6mXVUKmohJPx2ELDx">
              <cell>
                Skatte- och tulltillägg samt höjd referensränta
              </cell>
              <cell>
                0,55
              </cell>
            </row>
            <row xml:id="i-2gjVMtoeRUQUnzmxYZbpj2">
              <cell>
                Höjda miljöskatter
              </cell>
              <cell>
                0,30
              </cell>
            </row>
            <row xml:id="i-Jbug7SY365JSjGmhm5WL7r">
              <cell>
                Återställare av regeringens skatteförslag
              </cell>
              <cell>
                3,47
              </cell>
            </row>
            <row xml:id="i-Qy8375RiXjr1fXg5TQNA59">
              <cell>
                Moderaternas omfördelningar
              </cell>
              <cell>
                12,40
              </cell>
            </row>
            <row xml:id="i-8naQ4sz61ELg3ZrjZwJ4nn">
              <cell>
                Omfördelning anslag sjukvård
              </cell>
              <cell>
                5,70
              </cell>
            </row>
            <row xml:id="i-Jn5UNYo1Kb2HvupHt1GCcD">
              <cell>
                Omfördelning anslag skola
              </cell>
              <cell>
                6,70
              </cell>
            </row>
            <row xml:id="i-A6bmwcdiV2dpZsFvGRc9iV">
              <cell>
                Summa finansiering och budgetförstärkningar
              </cell>
              <cell>
                61,87
              </cell>
            </row>
            <row xml:id="i-QAZm4yX6Dg15qnL7yGyd8K">
              <cell>
                Permanent netto satsningar och budgetförstärkningar[6]
              </cell>
              <cell>
                0,70
              </cell>
            </row>
            <row xml:id="i-FwejuZ4aCddT65KGqNEPhm"/>
          </table>
          <p xml:id="i-DWym7RNtGCkD87U5n63wJ5">
            Anm.: Reformerna avser offentligfinansiell effekt när de är fullt
            utbyggda samt anges i förhållande till VÅP18.
          </p>
          <p xml:id="i-C8REoeGpGCPRrCugX3sRfZ">
            Figur 15 Moderaternas prioriterade reformer under kommande mandatperiod
          </p>
          <p xml:id="i-BMTzbdhqsDFgRsp9CcYGYG">
            Miljarder kronor
          </p>
          <table>
            <row xml:id="i-BqMxQhKCyFtZTfaWnxLK61">
              <cell>
                Moderaternas prioriterade reformer under kommande mandatperiod
                i linje med VÅP18
              </cell>
            </row>
            <row xml:id="i-EWURbhfniSSCZCApGH1Z6J">
              <cell>
                Sänkt skatt för pensionärer
              </cell>
              <cell>
                8,48
              </cell>
            </row>
            <row xml:id="i-UtErMJrsqmhGRXppYusURg">
              <cell>
                Ökade resurser till välfärden
              </cell>
              <cell>
                10,00
              </cell>
            </row>
            <row xml:id="i-V1FwcemsXDNDgXizuv9xV8">
              <cell>
                Summa reformer
              </cell>
              <cell>
                18,48
              </cell>
            </row>
            <row xml:id="i-JWYrBaSnPUoqWeuBU2zFY5"/>
          </table>
          <p xml:id="i-Lv9BnWC8WLAnN98LE1tM6n">
            Anm.: Reformerna avser offentligfinansiell effekt när reformer
            är fullt utbyggda samt anges i linje med VÅP18.
          </p>
          <head xml:id="i-9YA7vTVk8u63kTwvoTMdQ7" type="h2">
            7.1 Ett Sverige där alla kan bidra
          </head>
          <p xml:id="i-Fz5Qw2RfrpyP4SXG7i6M3o">
            Det överordnade målet för Moderaternas ekonomiska politik är
            att skapa en så bra välfärd som möjligt genom att bidra till en
            hög och uthållig ekonomisk tillväxt, en välfärd som kommer alla
            till del och mildra effekterna av konjunktursvängningarna.
          </p>
          <p xml:id="i-AoSYNjhysBnGJW3YgJ43Rh">
            Det främsta problemet för samhället och ekonomin här och nu är
            integrationen. Hur ska de närmare 500 000 människor som kommit
            och förväntas komma till Sverige mellan 2010 och 2020, många med
            svag eller mycket svag utbildningsbakgrund, ges möjlighet att
            komma in på arbetsmarknaden och kunna försörja sig själva? I en
            ekonomi som den svenska, med få jobb med lägre kvalifikationskrav,
            krävs det möjlighet för arbetsgivaren att anställa till en tillfälligt
            lägre kostnad med ett minimalt krav på administration. För att
            åstadkomma det har Alliansen presenterat förslag om inträdesjobb
            som gör just detta.
          </p>
          <p xml:id="i-M3qaheVXYppKyMmRvUWWRd">
            Figur 16 Jobbklyftan – arbetslöshet och sysselsättningsgrad uppdelat
            efter nationell bakgrund och utbildningsnivå
          </p>
          <p xml:id="i-Eny2tpEfoaHRroaord1xNo">
            Källa: SCB – Arbetskraftsundersökningarna.
          </p>
          <p xml:id="i-FYuXLPGhwquJRcNSxWfXHt">
            För att det alltid ska löna sig att arbeta, också med ett lärlingsjobb,
            behöver skatterna på låga inkomster sänkas och bidragssystemen
            skärpas. Därför vill Moderaterna sänka skatterna, främst på låga
            inkomster, med närmare 500 kronor per månad för medelinkomsttagare
            och 10 procent lägre skatt för personer som skulle ha ett inträdesjobb.
            Att enbart sänka skatten på arbete räcker dock inte – eftersom
            det i dag går att stapla bidrag på varandra kan en familj fortfarande
            förlora pengar på att den ena partnern tar ett arbete. För att
            säkerställa att det alltid ska löna sig att arbeta vill vi därför
            genomföra en omfattande bidragsreform. Bidragsreformen inkluderar
            ett bidragstak och regler om kvalificering in i bidragssystemen,
            liksom en reformering av a-kassan, aktivitetsstödet och försörjningsstödet.
          </p>
          <p xml:id="i-WyG5B9qpywDSwmuCaQYH8L">
            Efterfrågan på arbetskraft förbättras genom att RUT-avdraget
            utvidgas och att anställningsstöden förstärks och förenklas. Dessutom
            ska matchningen mellan jobb och arbetssökande underlättas. Arbetsförmedlingen
            lyckas i dag inte med sin uppgift och därför vill vi tillsammans
            med Alliansen lägga ned Arbetsförmedlingen och ersätta den med
            en ny statlig matchningsfunktion. På så sätt kan stödet till de
            arbetssökande bli mer effektivt. Dessutom vill vi införa en ny
            yrkesskola för att rusta bl.a. nyanlända ungdomar för dagens arbetsmarknad.
          </p>
          <p xml:id="i-PExqJhjXiP98EP1VNup9CV">
            För att vi ska fortsätta se den utveckling med goda reallöneökningar
            vi har haft sedan mitten av 1990-talet behöver också förutsättningarna
            för tillväxt förbättras, både när det gäller produktivitet och
            antal arbetade timmar. Bl.a. vill vi förstärka jobbskatteavdraget
            för äldre, som visat sig ha mycket god effekt på erfarna medarbetares
            arbetskraftsutbud.
          </p>
          <p xml:id="i-8pRC64dmWi5xfM537fjQ82">
            Att Sverige har världens högsta marginalskatter på höga inkomster
            har negativa effekter både på arbetskraftsutbudet och produktiviteten.
            Utbildningspremien blir låg, samtidigt som det blir mindre lönsamt
            att starta och driva företag och rekrytera nyckelkompetens. Under
            den nuvarande regeringen har detta problem förvärrats. Vi vill
            vända den utvecklingen och börjar med att se till att färre betalar
            statlig skatt.
          </p>
          <p xml:id="i-Chew1rgf5G1vacsERHn5L9">
            Vi vill också förbättra förutsättningarna för tillväxt, investeringar
            och företagande genom satsningar på infrastruktur och forskning,
            genom regelförenklingar och genom att underlätta för digitaliseringen.
            Också reformer av skolan och utbildningsväsendet och återupprättandet
            av lag och ordning är viktiga tillväxtfrämjande åtgärder.
          </p>
          <p xml:id="i-NT2nyYoU3upbuocYQVXEjy">
            Moderaterna vill också se en bred bostadspolitisk reform för
            ökad tillgång på bostäder genom ökad rörlighet och ökat byggande
            samtidigt som den finansiella stabiliteten stärks och hushållens
            skuldsättning hålls under kontroll. Intresset från regeringen
            har dock varit svalt för den typen av samtal.
          </p>
          <p xml:id="i-5WkPGTaLVnGDTJ4E2Frm3J">
            Målet om en välfärd som kommer alla till del genom fördelningspolitiken
            uppnås genom ett flertal reformer. Den viktigaste fördelningspolitiken
            är en politik för jobb. Den politik som beskrivs i denna motion
            beräknas ge 70 000 nya jobb och bidrar till ett samhälle som håller
            ihop. En central del av omfördelningen i den svenska välfärdsstaten
            sker genom välfärdstjänsterna, vård, skola och omsorg. Eftersom
            den tillhandahålls lika oavsett inkomst är den särskilt viktig
            för dem med låga inkomster. Just därför är det så viktigt att
            kvaliteten och tillgängligheten i välfärden är hög och att förtroendet
            upprätthålls.
          </p>
          <p xml:id="i-LvonqPYuJSc9rUofmuEaYt">
            Dessutom genomför vi reformer som stärker utsatta hushålls ekonomi.
            Jobbskatteavdraget gynnar särskilt hushåll med låga löneinkomster.
            Skatten för pensionärer sänks med över 8 miljarder kronor, och
            förutsättningarna för garantipensionärerna, de pensionärer med
            lägst inkomst, förbättras.
          </p>
          <p xml:id="i-9myTEuBJTfNXBMNk7XCFyA">
            För stabiliseringspolitiken är den stora utmaningen i högkonjunktur
            att spara tillräckligt nu när det finns resurser för att kunna
            låta automatiska stabilisatorer verka fullt ut och mildra effekterna
            av nedgången med aktiva åtgärder. Därför är de reformer som presenteras
            här fullt finansierade. På så sätt säkrar vi också att vi kan
            hålla de vallöften vi nu ställer ut.
          </p>
          <p xml:id="i-J1bqp5U7RL6jn4rBBeAWCp">
            Figur 17 Moderaternas reformer för ett Sverige där alla kan bidra
          </p>
          <p xml:id="i-KifqvUE75BrHbz72t6AXpf">
            Miljarder kronor
          </p>
          <table>
            <row xml:id="i-4Ub9awU6qXQYhDpBHGrSKt" style="label">
              <cell>
                Reformer för ett Sverige där alla kan bidra
              </cell>
            </row>
            <row xml:id="i-L5HvwWHAYhfjtsZsqjJWJ3">
              <cell>
                Mer lönsamt att arbeta och anstränga sig
              </cell>
            </row>
            <row xml:id="i-JQJZALfdqTWatiPKVs6BMr">
              <cell>
                Jobbskatteavdrag med förstärkning på låga inkomster
              </cell>
              <cell>
                21,80
              </cell>
            </row>
            <row xml:id="i-S325zEEtoAtkRKSNmMobGK">
              <cell>
                Bidragsreform
              </cell>
              <cell>
                -4,69
              </cell>
            </row>
            <row xml:id="i-9mPVQ32JTvWayJkx6Qbpdz">
              <cell>
                Ökad tillväxt i en global värld
              </cell>
            </row>
            <row xml:id="i-KVbfFWQEXq5C4ikwtU1qQJ">
              <cell>
                Höjd brytpunkt
              </cell>
              <cell>
                3,00
              </cell>
            </row>
            <row xml:id="i-Lg5p14qzKWWNHpJ4aj3kqJ">
              <cell>
                Infrastruktur och digitalisering
              </cell>
              <cell>
                0,53
              </cell>
            </row>
            <row xml:id="i-8HFsWdEuam7oQnNVwn8Rfi">
              <cell>
                Bättre förutsättningar för generationsväxlingar
              </cell>
              <cell>
                0,17
              </cell>
            </row>
            <row xml:id="i-25NGXVUAam9pAPd4kh6Uee">
              <cell>
                Alla som vill och kan jobba ska kunna få ett jobb
              </cell>
            </row>
            <row xml:id="i-SpFKK5eNKbNzBroyZoanNa">
              <cell>
                Inträdesjobb
              </cell>
              <cell>
                1,66
              </cell>
            </row>
            <row xml:id="i-8G5J3i6SihQrHFC81eghSf">
              <cell>
                Reformerade RUT-avdrag
              </cell>
              <cell>
                0,73
              </cell>
            </row>
            <row xml:id="i-22Voh5SuPK7fjJPqhmdL6n">
              <cell>
                Längre arbetsliv och bättre ekonomi för pensionärer
              </cell>
            </row>
            <row xml:id="i-Q2gi5m7j8XGgtx5ouJBssY">
              <cell>
                Utökat jobbskatteavdrag för äldre
              </cell>
              <cell>
                2,60
              </cell>
            </row>
            <row xml:id="i-9cSE8BcySQWEpo4nFN6rrU">
              <cell>
                Sänkt skatt för pensionärer*
              </cell>
              <cell>
                8,48
              </cell>
            </row>
            <row xml:id="i-QJY7iZ79yYNXbMmSkwbRtM">
              <cell>
                Bättre villkor för utbildning och omställning mitt i livet
              </cell>
              <cell>
                0,16
              </cell>
            </row>
            <row xml:id="i-GorfsAQHj5qZSgxnsX25zw">
              <cell>
                Summa reformer
              </cell>
              <cell>
                34,44
              </cell>
            </row>
            <row xml:id="i-XH5ydxN9jZLtNbC4Tn8pAQ">
              <cell>
                *I linje med VÅP18.
              </cell>
            </row>
            <row xml:id="i-Hgx7C5LYMEH1vV4wvRYMDm"/>
          </table>
          <p xml:id="i-CckF8aSD2fD7L2bEcnEeey">
            Anm.: Tabellen anger offentligfinansiell effekt när de är fullt
            utbyggda i förhållande till den ekonomiska vårpropositionen 2018
            om inget annat anges.
          </p>
          <head xml:id="i-LceQucStYYEpEUo8KV8kag" type="h3">
            7.1.1 Mer lönsamt att arbeta och anstränga sig
          </head>
          <p xml:id="i-P8tWn3UN2hjS8fkMnho4hW">
            Moderaterna är ett parti för dem som jobbar, för dem som vill
            jobba och dem som har jobbat. Att så många som möjligt arbetar
            är centralt för vårt nuvarande och framtida välstånd, men det
            är mer än så. Det är också en fråga om vilket samhälle vi vill
            ha. När det lönar sig att arbeta blir det tydligt att det är rätt
            att anstränga sig för att skapa en bättre tillvaro för sig själv
            och för andra.
          </p>
          <p xml:id="i-PaCgZuG5j6N4wLoArtwPtx">
            I dag lever en av sju i arbetsför ålder av bidrag i stället för
            att arbeta. Samtidigt har befolkningen i arbetsför ålder ökat
            kraftigt under de senaste åren till följd av den stora flyktinginvandringen.
            Många av dessa människor riskerar att hamna i långvarigt bidragsberoende.
            Konsekvenserna av utanförskap är stora både för den enskilde och
            för samhället. Ett arbete innebär egen försörjning och möjligheten
            att påverka sitt eget liv. Det skapar trygghet och frihet. En
            ökad sysselsättning bland dem som i dag står utanför är också
            viktigt för att deras barn inte ska ärva sina föräldrars utanförskap.
            För dem som är nyanlända innebär ett arbete ökade möjligheter
            att komma in i samhället och att lära sig svenska. Även konsekvenserna
            för samhället är betydande. Att fler människor står utanför innebär
            påfrestningar på de offentliga finanserna. Skatteintäkterna blir
            lägre och utgifterna högre.
          </p>
          <p xml:id="i-NWmSQNitZD3hdw4tvfkYqB">
            Särskilt utrikes födda och personer utan gymnasiekompetens drabbas
            av utanförskap i större utsträckning än andra, delvis på grund
            av de trösklar som finns i form av höga skatter på arbete och
            höga bidragsnivåer, men också för att många saknar de kunskaper
            och erfarenheter som krävs på den svenska arbetsmarknaden. Utrikes
            födda utgör en allt större del av de som är arbetslösa och en
            majoritet av de långtidsarbetslösa. Bland nyanlända personer i
            etableringsfasen saknar omkring hälften gymnasieutbildning. För
            denna grupp är i dag vägen in på den svenska arbetsmarknaden mycket
            svår.
          </p>
          <p xml:id="i-7pzPqFBipMXkgPWByBt6ki">
            De ekonomiska drivkrafterna för arbete är av avgörande betydelse
            för att fler ska jobba. Genom att sänka skatten för de som arbetar
            med ett jobbskatteavdrag stärks de drivkrafterna. Det har använts
            framgångsrikt i Sverige och i fler andra länder. Totalt bedöms
            jobbskatteavdragen som redan införts ha gett över 100 000 fler
            jobb.
          </p>
          <p xml:id="i-9eFV2ge45YdVafyeXMZhUm">
            Moderaterna vill också strama upp bidragsnivåer. Det är fortsatt
            viktigt att säkerställa att arbetslöshetsförsäkringen är en effektiv
            omställningsförsäkring, men i takt med att utanförskapet ändrat
            karaktär befinner sig en allt större andel av de arbetslösa i
            andra transfereringssystem än socialförsäkringarna. Det kräver
            en bidragsreform. Moderaterna vill ha tydliga krav på aktivitet
            och motprestation för att få bidrag och vi vill skärpa kvalificeringen
            till de svenska bidragen och ersättningarna. Dessutom vill vi
            införa ett bidragstak. Bidragstaket innebär att det inte ska gå
            att stapla bidrag på varandra så att det nästan motsvarar en genomsnittlig
            månadslön.
          </p>
          <p xml:id="i-6fcSFd8cLPkYrCZYiFpJty">
            Detta är särskilt viktigt för att bryta utanförskapet för utrikes
            födda kvinnor. I dag är det bara hälften av de kvinnor som är
            födda i Asien eller Afrika som arbetar. Detta jämfört med 70 procent
            av kvinnorna som är födda i Sverige. Skulle gapet i syssel­sättning
            mellan inrikes och utrikes födda kvinnor slutas så innebär det
            en BNP-ökning med 1,9 procent, vilket motsvarar 93 miljarder kronor.
            <ref target="i-WRf5gicQdqP9JTUyB3gF3i">
              [7]
            </ref>
            Samtidigt visar forskning att det finns ett samband mellan utrikes
            födda mödrars deltagande på arbetsmarknaden och deras barns framtida
            deltagande på arbetsmarknaden. Att förbättra invandrade kvinnors
            arbetsmarknadssituation är därför viktigt för såväl mödrars integration
            som för deras barns anpassning till samhället, och för samhället
            i stort.
          </p>
          <p xml:id="i-D6AkRg2sWoW4a7jzgPSLSW">
            Under mandatperioden har regeringen höjt skatterna totalt med
            60 miljarder kronor. Som beskrivs i denna motion prioriterar Moderaterna
            att göra det mer lönsamt att arbeta samtidigt som vi vill sänka
            skatten för pensionärer. Det finns dock ett flertal skattehöjningar
            som särskilt bör ses över under kommande mandatperiod, exempelvis
            överindexeringen av drivmedelsskatterna och den slopade skattefriheten
            för förmån av fristående hälso- och sjukvård.
          </p>
          <head xml:id="i-X6uvzqh3x1abGoSg29rLDv" type="h1">
            500 kronor i lägre skatt varje månad
          </head>
          <p xml:id="i-GrQKGzRC8LLgkFEaNhjaPT">
            Moderaterna vill sänka skatten för dem som arbetar. Vi gör det
            för att det är rätt; det ökar sysselsättningen, och vi gör det
            för att det är rättvist; ansträngning ska löna sig. De samlade
            skatterna är fortsatt höga för personer med låga inkomster, för
            ensamstående är de bland de högsta inom OECD-länderna. Exempelvis
            har en ensamstående kvinna med två barn tre gånger så höga skattekilar
            – dvs. summan av inkomstskatt och arbetsgivaravgift minus familjeförmåner
            – i Sverige än om hon bott i Danmark. I flera anglosaxiska länder
            har personer med lägre inkomster tvärtom negativa skattekilar.
            Skatterna behöver bli lägre för dem som arbetar och särskilt för
            dem med låga inkomster.
          </p>
          <p xml:id="i-BQKbshnUzcUsREJX2XcDjD">
            Vi satsar därför 22 miljarder kronor på ett nytt jobbskatteavdrag
            med en förstärkning för dem med låga inkomster. Vårt förslag innebär
            sänkt skatt för alla som jobbar, men särskilt för dem som tar
            steget in på arbetsmarknaden från utanförskap. För en lokalvårdare
            innebär det en genomsnittlig skattesänkning på nästan 400 kronor
            i månaden, för en bussförare närmare 500 kronor. Vårt förslag
            innebär därför den största skattesänkningen på arbete sedan 2007.
          </p>
          <p xml:id="i-J3kTUfFdZXR1twTZMSuWM6">
            Med inriktningen mot låga inkomster kan effekten förväntas bli
            större för framför allt de invandrare som står långt ifrån arbetsmarknaden.
            Därmed bidrar skattesänkningen också till att jämna ut skillnaden
            i sysselsättningsgrad mellan personer födda i och utanför Sverige.
            Reformen beräknas öka sysselsättningen med 14 000 fler sysselsatta.
            På lång sikt förväntas antalet arbetade timmar öka med motsvarande
            17 000 årsarbetskrafter.
          </p>
          <p xml:id="i-T3D47uzMUfhHPmiFUh27dH">
            Utöver ett utökat jobbskatteavdrag vill vi också förbättra för
            dem som i dag får försörjningsstöd. För dem är marginaleffekterna
            att gå från bidrag till arbete extra stora. För en barnfamilj
            där båda föräldrarna har försörjningsstöd är den ekonomiska vinsten
            av att den ena föräldern tar ett jobb i princip obefintlig. Under
            2013 införde därför alliansregeringen en jobbstimulans för att
            göra det mer lönsamt att gå från bidrag till arbete. Jobbstimulansen
            har inte fungerat på det sätt som var avsett, och Moderaterna
            vill därför se över konstruktionen av jobbstimulansen.
          </p>
          <head xml:id="i-Ue272pgqgS6r8mLBZiSWAC" type="h1">
            Välfärd i stället för bidrag – Sverige behöver en bidragsreform
          </head>
          <p xml:id="i-4nkyJh9R2eaDHmLuiEgSLZ">
            Det finns många orsaker till att människor hamnar i utanförskap,
            men oavsett anledning får det negativa effekter för individen
            och för samhället. Varje människa i utanförskap nekas möjligheten
            att bygga en framtid utifrån sin egen vilja och förmåga. Utanförskapet
            kommer även med ett högt pris för hela samhället då varje krona
            som går till bidrag är en krona som hade kunnat gå till skolan,
            polisen, vården eller omsorgen.
          </p>
          <p xml:id="i-DqeRDTaW1X2TtQCdpXo6Up">
            Trots högkonjunkturen lever en av sju i arbetsför ålder i dag
            av bidrag i stället för att arbeta. Många av dem riskerar att
            hamna i långvarigt bidragsberoende om de inte tar steget in på
            arbetsmarknaden under de första åren i Sverige. De närmaste åren
            kommer därför att vara avgörande för att förhindra att utanförskapet
            växer.
          </p>
          <p xml:id="i-HP8SvNFde2rAxNqEEXY9ar">
            Många delar av de svenska bidragssystemen har reformerats under
            de senaste åren för att öka drivkrafterna att arbeta och minska
            risken att människor pressas ut i utanförskap. Men det finns starka
            indikationer på att mer behöver göras, särskilt vad gäller de
            grupper som står längst ifrån arbetsmarknaden. Moderaterna föreslår
            därför en bidragsreform i flera delar för att stärka arbetslinjen
            och göra det mer lönsamt att arbeta för dem som står längst ifrån
            jobb.
          </p>
          <p xml:id="i-Bk4e2b8Amr3atYsJb1siPb">
            Bidragsreformen innehåller följande delar:
          </p>
          <list style="ul">
            <item xml:id="i-6MH7R83GkknozFhGeoWmUT">
              Arbetslöshetsförsäkringen som effektiv omställningsförsäkring.
            </item>
            <item xml:id="i-184T6SmsRMgokVoMMnDLMA">
              Tidsbegränsa aktivitetsstödet.
            </item>
            <item xml:id="i-RWtfrN2AyYKu2mXuYFs2hQ">
              Öka aktivitetskraven i försörjningsstödet.
            </item>
            <item xml:id="i-NYvTxT75BfWMaP7j2TNLdh">
              Bidragstak för stärkt arbetslinje.
            </item>
            <item xml:id="i-M2dCuDQX5z8MzEpvh4D8KB">
              Kvalificering till bidrag genom arbete eller permanent, laglig
              bosättning i Sverige.
            </item>
            <item xml:id="i-YBsxxiWyJ98FM1puN3b6H">
              Samma kvalificeringsregler för alla i garantipension och sjuk-
              och aktivitetsersättningen.
            </item>
            <item xml:id="i-6fqYwRpM4dqCDU8tDQw19u">
              Kvalificering genom arbete till full föräldrapenning och stärkt
              förskola.
            </item>
          </list>
          <head xml:id="i-Pjo7aG5igz6dbYd9SfQXBe" type="h1">
            Arbetslöshetsförsäkringen som effektiv omställningsförsäkring
          </head>
          <p xml:id="i-BDc6zmk127tNsCaSGXV8tv">
            Arbetslöshetsförsäkringen reformerades under alliansregeringen
            i syfte att uppmuntra till arbete, öka sysselsättningen och stärka
            dess roll som omställningsförsäkring. Enligt ekonomiska bedömare
            som Konjunkturinstitutet och Riksbanken leder reformer av detta
            slag till ett ökat deltagande på arbetsmarknaden och därmed till
            ökad sysselsättning. Höjningen av arbetslöshetsförsäkringen som
            regeringen genomförde 2016 har nu en motsatt effekt. En tidig
            hög ersättning riskerar att förlänga arbetslöshetsperioderna eftersom
            människor skjuter upp sitt jobbsökande eller ställer för höga
            krav för att acceptera ett nytt jobb. Finanspolitiska rådet bedömer
            att regeringens höjning leder till 27 000 färre jobb.
          </p>
          <p xml:id="i-BJQWR57VJazNfam7k4HFQN">
            Det är viktigt att värna a-kassans roll som omställningsförsäkring,
            och tiden för a-kassa bör därför kortas. Moderaterna föreslår
            att antalet ersättningsdagar med a-kassa begränsas till ett år,
            eller 265 ersättningsdagar. Nivån på taket i a-kassan, samt ersättningens
            avtrappning, bör vara sådan att den tydligt uppmuntrar till att
            söka och skaffa jobb. Moderaterna föreslår därför att taket i
            arbetslöshetsförsäkringen under de 100 första dagarna av arbetslösheten
            uppgår till 760 kronor per dag och därefter uppgår till 680 kronor
            per dag. Förslaget innebär en högre nivå de 100 första dagarna
            jämfört med den nivå som gällt fram till regeringens höjning,
            men ger starkare drivkrafter till arbete än regeringens förslag.
            Samtidigt säkerställer avtrappningen av ersättningen att den tydligt
            uppmuntrar till att söka och skaffa jobb.
          </p>
          <head xml:id="i-THMQRTgkv31tdnYZrVooAf" type="h1">
            Tidsbegränsa aktivitetsstödet
          </head>
          <p xml:id="i-3t2jtVnMnaQDngUJ6gDup6">
            Moderaterna föreslår att aktivitetsstödet upphör vid arbetslöshet
            längre än tre år så att fler arbetslösa än i dag möter en avtrappning.
            Ersättningen vid arbetslöshet påverkar de arbetslösas drivkrafter
            för arbete. Det är därför önskvärt med en avtrappning av ersättningen
            relaterat till arbetslöshetstidens längd. I dag är det dock många
            arbetslösa som inte möter en sådan avtrappning. Personer som varit
            kvalificerade för a-kassa får, om de fortfarande är arbetslösa
            när ersättningsdagarna tagit slut, i stället aktivitetsstöd om
            de deltar i ett arbetsmarknadspolitiskt program. För de personer
            som uppfyller villkoren i a-kassan är ersättningsnivåerna i aktivitetsstödet
            desamma som i a-kassan. Detta innebär att många personer i dag
            kan vara arbetslösa under lång tid med bibehållen ersättningsnivå.
            För att förstärka drivkrafterna behöver därför möjligheten till
            ersättningar som överstiger försörjningsstödet begränsas.
          </p>
          <p xml:id="i-BEZZBcnVqLd3q83F3vj7A3">
            Den här typen av reformer som syftar till att tidsbegränsa de
            högre ersättningarna för arbetslösa personer med arbetsförmåga
            har varit en viktig komponent i andra länder som har reformerat
            sina arbetsmarknader. Det mest framgångsrika exemplet är de tyska
            Hartzreformerna som genomfördes på början av 2000-talet.
          </p>
          <p xml:id="i-Wsck7TWtTDbiLdbP76NkSm">
            Figur 18 Skillnaden i arbetslösheten mellan utrikes och inrikes
            födda, 20–64 år
          </p>
          <p xml:id="i-8FKw35nQFX33UpsnaDzcEA">
            Källa: Konjunkturinstitutet.
          </p>
          <head xml:id="i-JhAXysr5r5gdvVyWY99iwd" type="h1">
            Öka aktivitetskraven i försörjningsstödet
          </head>
          <p xml:id="i-Xf14o77LqhBtMwdkxYVWN1">
            Försörjningsstödet är en grundläggande del av det svenska trygghetssystemet.
            Stödet är tänkt att täcka det nödvändigaste, under relativt korta
            perioder och när ingen annan försörjning är möjlig. Andelen som
            får långvarigt försörjningsstöd ökar dock från drygt 32 procent
            av de vuxna biståndsmottagarna 2010 till nästan 40 procent 2016.
            För att hejda denna utveckling och se till att fler går från försörjningsstöd
            till egen försörjning, behöver drivkrafterna för att komma tillbaka
            i arbete förstärkas.
          </p>
          <p xml:id="i-Hqv36BMwHg5o4x6bs2kotc">
            Internationell forskning visar att kombinationen av aktivitetskrav
            och ekonomiska incitament har störst betydelse för att minska
            bidragstagandet och öka sysselsättningen. Många kommuner arbetar
            effektivt med aktivitetskrav inom försörjningsstödet, men det
            kan förbättras ytterligare på många håll. Inom ramen för migrationsöverenskommelsen
            som slöts mellan Alliansen och regeringen beslutades att aktivitetskraven
            för att få försörjningsstöd skulle skärpas inom ramen för socialtjänstlagen.
          </p>
          <p xml:id="i-Sw4TBsqRmcKrHTg79SRdzf">
            Men mer behöver göras för att öka drivkrafterna till arbete.
            Socialtjänstlagen behöver skärpas så att alla kommuner ställer
            krav på motprestation, normalt på heltid, för den som får försörjningsstöd.
            Kraven kommer oftast att handla om att söka arbete och att egen
            försörjning ska vara målet i alla handlingsplaner. Om den enskilde
            utan godtagbart skäl inte deltar i de aktiviteter som krävs ska
            försörjningsstödet kunna sättas ned. Detsamma gäller om den enskilde
            inte samarbetar kring kontrollerna av hur försörjningsstödet används.
            Inga kommuner ska betala ut försörjningsstöd till personer som
            fått avslag på sin asylansökan, eller till EU-medborgare som befinner
            sig här tillfälligt utan att arbeta eller studera. Socialtjänstlagen
            bör också tydligt slå fast att den som är arbetsför är skyldig
            att stå till arbetsmarknadens förfogande i hela landet. Vi vill
            också att kommunernas möjlighet att ge ett mer generöst försörjningsstöd
            än vad som är normen ska begränsas då det gör arbete mindre lönsamt.
          </p>
          <p xml:id="i-ToHvyyr1h2sxr3c2o4HySB">
            Moderaterna anser också att fler som lever på bidrag behöver
            omfattas av andra aktivitetskrav än att söka arbete. Ett rimligt
            krav att ställa är t.ex. att språkundervisning ska kunna ske under
            föräldraledigheten för den som också får försörjningsstöd. Det
            skulle hjälpa exempelvis utrikes födda kvinnor att ta ett steg
            närmare arbetsmarknaden.
          </p>
          <p xml:id="i-BDELBEuBWLXF1kowUYPLFD">
            Huvudregeln ska också vara att det ekonomiska biståndet betalas
            ut jämnt mellan makar, för att undvika att ena parten i familjen
            får allt ekonomiskt bistånd.
          </p>
          <p xml:id="i-8V48nDNZBgHbbi6yqc2vFm">
            Många kommuner arbetar också framgångsrikt med hembesök och uppsökande
            verksamhet för dem som lever på bidrag. Hembesök är ett viktigt
            verktyg för att kunna ge rätt stöd till dem som är i behov av
            försörjningsstöd samt även för att identifiera fusk och felaktiga
            utbetalningar. Det ger också möjlighet att nå den som inte har
            kontakt med arbetsmarknaden alls. Socialtjänstlagen bör därför
            skärpas med syfte att alla kommuner ska göra regelbundna, och
            vid behov oanmälda, hembesök.
          </p>
          <head xml:id="i-414HzrnozAW67AaM6Gy7he" type="h1">
            Inför ett bidragstak – arbete ska alltid löna sig bättre än bidrag
          </head>
          <p xml:id="i-VuyH3GxL7ND18dUiQeRb89">
            När bidrag staplas på varandra kan den samlade bidragsinkomsten
            bli så hög att steget in på arbetsmarknaden försenas eller helt
            uteblir då det inte lönar sig att arbeta. I dag kan t.ex. de samlade
            bidragen för en familj med tre barn uppgå till 27 700 kronor per
            månad efter skatt. För att öka drivkrafterna att gå från bidrag
            till arbete vill Moderaterna införa ett bidragstak i försörjningsstödet
            och etableringsersättningen. Den exakta utformningen av bidragstaket
            behöver utredas men utgångspunkten ska vara att det alltid ska
            löna sig att gå från bidrag till både heltidsarbete och deltidsarbete.
            Bidragstaket ska omfatta personer som har etableringsersättning
            eller försörjningsstöd av arbetsmarknadsskäl. Inom försörjningsstödet
            ska det alltså inte omfatta den som är sjuk eller av andra sociala
            skäl inte kan arbeta.
          </p>
          <head xml:id="i-SmLCJQUNgND617ZFWf8KqV" type="h1">
            Kvalificering till bidrag genom arbete eller permanent, laglig
            bosättning i Sverige
          </head>
          <p xml:id="i-4y5RGHrgHeBXwNPRy85rSr">
            Med ökad globalisering och ändrade migrations- och arbetsmönster
            skapas nya behov avseende bidragssystemens utformning. Sverige
            har ersättnings- och bidragssystem där bidrag till stor del är
            bosättningsbaserade i stället för arbetsbaserade. De bosättningsbaserade
            bidragen omfattar bl.a. bostadsbidrag, underhållsbidrag, barnbidrag,
            och assistansersättning. De arbetsbaserade omfattar bl.a. sjukpenning,
            sjuk- och aktivitetsersättning och inkomstgrundad ålderspension.
          </p>
          <p xml:id="i-LqzxGkurLaD29pEedTQsKi">
            Det stora inslaget av bostadsbaserade bidragssystem innebär att
            nyanlända ges tillgång till merparten av socialförsäkringssystemen,
            utan att ha arbetat och betalat skatt. I ett läge där stora grupper
            nyanlända ska etablera sig på svensk arbetsmarknad är behovet
            av en tydlig arbetslinje i bidragssystemen större än tidigare.
            Detsamma gäller behovet av att ha god kostnadskontroll i mottagningssystemen.
            Att automatiskt få tillgång till mycket stora delar av det svenska
            socialförsäkringssystemet riskerar dels att minska drivkrafterna
            att arbeta, dels att legitimiteten i de svenska bidragssystemen
            ifrågasätts. Det leder också till onödigt höga kostnader. Moderaterna
            anser att det är rimligt att detta förändras och att personer
            som kommer till Sverige i större grad successivt arbetar sig in
            i rätten till olika bidrag och sociala ersättningar.
          </p>
          <p xml:id="i-2ALnzZ1i1DH4R6XrqZNVsX">
            Moderaterna anser att den som kommer till Sverige bör få full
            tillgång till svenska bidrag och ersättningar enbart genom eget
            arbete, eller genom permanent och laglig bosättning i Sverige.
            I annat fall bör ersättningarna begränsas till en grundläggande
            generell trygghet. Exakt utformning behöver utredas, men kvalificering
            skulle kunna ske genom arbete (i form av sjukpenninggrundande
            inkomst), genom permanent och laglig bosättning eller genom medborgarskap
            och bosättning.
          </p>
          <p xml:id="i-EjxX777THDAB4TKKER1Mee">
            Vuxna utan barn bör enbart ha rätt till etableringsersättning
            eller försörjningsstöd samt bostadsbidrag innan de kvalificerat
            sig till fulla bidrag. Äldre ska enbart ha rätt till äldreförsörjningsstöd
            och bostadstillägg. Personer med barn ska enbart ha rätt till
            etableringsersättning (inklusive etableringstillägg) eller försörjningsstöd,
            samt bostadsbidrag, barnbidrag, underhållsstöd och kortad föräldrapenning
            upp till barnets ettårsdag.
          </p>
          <p xml:id="i-8yLBXCjyeeAEB4nDhJdZQ9">
            Förslaget ska i första hand gälla för alternativt skyddsbehövande
            och anhöriga till före detta asylsökande. För flyktingar kan sociala
            förmåner inte begränsas enligt gällande EU-rätt. Att skilja på
            regelverken för alternativt skyddsbehövande och flyktingar riskerar
            att leda till gränsdragningsproblem. Därför bör EU-regelverket
            ses över för att harmonisera reglerna för de olika grupperna.
          </p>
          <head xml:id="i-Qw5XJTp8Aos91Di3jp4zqT" type="h1">
            Samma kvalificeringsregler för alla i garantipension och sjuk-
            och aktivitetsersättningen
          </head>
          <p xml:id="i-LVxou65TnHxUvKEhNg8CuN">
            Garantipensionssystemet är en grundtrygghet för dem som haft
            låg eller ingen inkomst. Systemet har en inbyggd kvalificeringsmodell.
            För att få full garantipension krävs att en person har bott minst
            40 år i Sverige. Har någon bott i Sverige kortare tid minskar
            garantipensionen med 1/40 för varje år som saknas. Om de totala
            pensionsförmånerna inte räcker till finns äldreförsörjningsstöd.
            För personer som kommit som flykting eller skyddsbehövande finns
            en undantagsregel som innebär att bosättningstiden i hemlandet
            räknas in i försäkringstiden. Därmed skiljer sig ersättningen
            för olika grupper och kvalificeringsmodellen sätts ur spel. Skillnaden
            i total ersättning kan uppgå till 1 700 kronor per månad. Också
            i sjuk- och aktivitetsersättningen finns i dag en inbyggd kvalificeringsmodell.
            För personer som kommit som flykting eller skyddsbehövande finns
            en undantagsregel som innebär att bosättningstiden i hemlandet
            räknas in i försäkringstiden. Därmed sätts kvalificeringsmodellen
            ur spel även där. Moderaterna föreslår att undantaget i kvalificeringsregeln
            för garantipension och sjuk- och aktivitetsersättningen tas bort.
            Samma kvalificeringsregler ska gälla för alla.
          </p>
          <head xml:id="i-4CkCu22T2dz4HRhHATcVtS" type="h1">
            Kvalificering genom arbete till full föräldrapenning och stärkt
            förskola
          </head>
          <p xml:id="i-29mSzTJnrU6AMyTL9ETGwB">
            Många utrikes födda kvinnor får i dag aldrig chansen att komma
            in på arbetsmarknaden eller få sitt första jobb. Att kvinnorna
            tar ett större ansvar för barn och familj kan bedömas vara en
            orsak till att kvinnorna jobbar i mindre utsträckning än männen.
            Riksdagens utredningstjänst visar att 38 procent av de nyanlända
            kvinnornas totala inkomst utgörs av ersättningar såsom föräldrapenning,
            sjukpenning och sjuk- och aktivitetsersättning under de första
            två åren i Sverige. Motsvarande andel bland männen är 7 procent.
            <ref target="i-EYytWyHCMQm2RYMHbNWVzo">
              [8]
            </ref>
            Denna fattigdomsfälla kan inte accepteras.
          </p>
          <p xml:id="i-5Jh1XrFwXnqPpK9fdLrLCs">
            För att stärka arbetslinjen för dem som aldrig fått sitt första
            jobb bör kvalificering genom arbete krävas för full föräldrapenning.
            För dem som saknar sjukpenninggrundande inkomst bör föräldraförsäkring
            begränsas till 12 månader. Samtidigt bör den allmänna förskolan
            utökas till 30 timmars förskola för alla barn till de föräldrar
            som lever på bidrag. Med en mer generös förskola och kortare föräldrapenning
            bör också kraven på att göra sig anställningsbar öka, genom exempelvis
            bredare arbetssökande eller utbildning. I Sverige ska kvinnor
            och män ha samma möjligheter att påverka sin tillvaro och skapa
            sin framtid, både för sin egen och för sina barns skull.
          </p>
          <head xml:id="i-881jB6KNn8Zi7ZgK849gSh" type="h3">
            7.1.2 Ökad tillväxt i en global värld
          </head>
          <p xml:id="i-SLiuXgaW1UBT1GGbsAJhfN">
            Vägen mot full sysselsättning och ett stigande välstånd går via
            ett dynamiskt näringsliv där entreprenörer och företagare vill
            och vågar satsa. För att långsiktigt kunna möta såväl utanförskap
            som integrationsproblem behövs fler jobb i växande företag och
            goda villkor för långsiktiga och aktiva ägare. Därför har det
            varit viktigt att sänka trösklarna för företagande och göra det
            enklare att starta, driva, utveckla och äga företag i Sverige.
            För att ekonomin ska kunna hantera de påfrestningar den utsätts
            för i form av t.ex. konjunkturella störningar, demografiska förändringar
            och strukturomvandlingar bör både arbetskraften och företagen
            ha en god anpassningsförmåga. Ett bra företagsklimat där nya företag
            kan starta och etablerade företag växa på internationellt konkurrenskraftiga
            villkor är därför centralt för både sysselsättningen och reallöneutvecklingen.
          </p>
          <p xml:id="i-34qmnb4j9kQP6cHVjcb7Kg">
            Sverige har i många avseenden goda förutsättningar för tillväxt.
            Befolkningen är välutbildad och tar snabbt till sig ny teknik.
            Näringslivet är innovativt med omfattande forsknings- och utvecklingsverksamhet
            och det finns en god finansiell kapacitet. Det är dock viktigt
            att kontinuerligt genomföra förbättringar av näringslivsklimatet
            för att upprätthålla en stark position för svenskt näringsliv
            i den alltmer integrerade världsekonomin.
          </p>
          <p xml:id="i-8vL4ewZYSUZc1FuiBMDzz6">
            I den meningen innebär den senaste mandatperioden fyra förlorade
            år. OECD konstaterade nyligen i en utvärdering att regeringen
            vidtagit åtgärder på endast 1 av de 14 områden som OECD anser
            som särskilt prioriterade (se tabell X). Lärarkvaliteten har inte
            förbättrats, den högre utbildningen har inte reformerats, marginalskatterna
            har höjts, integrationen har inte blivit bättre och bostadsmarknaden
            fungerar sämre nu än 2014. I stället har regeringen höjt skatterna
            med 60 miljarder kronor under mandatperioden, varav 40 miljarder
            kronor på jobb och företagande. Moderaterna delar förvisso inte
            alla OECD:s rekommendationer, exempelvis att flytta mer av skattebördan
            till fastigheter, men sammanställningen nedan visar tydligt att
            regeringen i stort inte tagit behovet av strukturella reformer
            på allvar.
          </p>
          <p xml:id="i-2bafy192UBRQ9fyE3t7HBS">
            Figur 19 Policyrekommendationer kring strukturreformer till Sverige
            från OECD under 2017
          </p>
          <table>
            <row xml:id="i-PjGHMeXs3LBMzyGMDLPo4C">
              <cell>
                Område/policyrekommendation
              </cell>
              <cell>
                OECD:s bedömning
              </cell>
            </row>
            <row xml:id="i-LxHaA2vNeSGQ5JFsQmKjAy"/>
            <row xml:id="i-VsJWeb7sgt1syz8pn4j2Jy">
              <cell>
                Skola
              </cell>
            </row>
            <row xml:id="i-LCwUNHHHErDb9CZtwSmpkR">
              <cell>
                Mer stöd till elever med sämre förutsättningar
              </cell>
              <cell>
                Genomfört
              </cell>
            </row>
            <row xml:id="i-4J23TYoX9KfLLumsDUTGJS">
              <cell>
                Förbättra lärarkvaliteten genom karriärvägar och incitament
              </cell>
              <cell>
                Ej genomfört
              </cell>
            </row>
            <row xml:id="i-AbaT9meFoTRanQRWoHc8R3"/>
            <row xml:id="i-Dav9YcAnBEnBf99T7So3mo">
              <cell>
                Högre utbildning
              </cell>
            </row>
            <row xml:id="i-7zaKDtQcsAG367JiT13MZg">
              <cell>
                Förbättra arbetsmarknadskopplingen
              </cell>
              <cell>
                Ej genomfört
              </cell>
            </row>
            <row xml:id="i-EDcE6src6TV6upRZnsZRzW">
              <cell>
                Öka genomströmningen
              </cell>
              <cell>
                Ej genomfört
              </cell>
            </row>
            <row xml:id="i-7X5hCHhoTiMvBvf2Nby9LN"/>
            <row xml:id="i-7Dwa34FmAhmSenxZndwtuo">
              <cell>
                Vuxenutbildning
              </cell>
            </row>
            <row xml:id="i-XYnCzg7fHhtYYonpgBoxt4">
              <cell>
                Förbättra arbetsmarknadskopplingen
              </cell>
              <cell>
                Ej genomfört
              </cell>
            </row>
            <row xml:id="i-8GxkR7UxrzGUDM7xKrqCd6"/>
            <row xml:id="i-LWyq4u358mRpKDiY3VmNto">
              <cell>
                Skatter
              </cell>
            </row>
            <row xml:id="i-WQda4upruJ4PFvnAw9DiD8">
              <cell>
                Flytta mer av skattebördan till fastigheter
              </cell>
              <cell>
                Ej genomfört
              </cell>
            </row>
            <row xml:id="i-RWPubVAGyFMg3HgzFVX2y2">
              <cell>
                Mer enhetlig moms
              </cell>
              <cell>
                Ej genomfört
              </cell>
            </row>
            <row xml:id="i-3kSh6ATsPsgVJUPpTjYYVa">
              <cell>
                Sänk de högsta marginalskatterna
              </cell>
              <cell>
                Ej genomfört
              </cell>
            </row>
            <row xml:id="i-CtnPdvBwbXuFSTe65cXW6k"/>
            <row xml:id="i-PfSJ77SbTe3wdEAfoJRLmM">
              <cell>
                Integration
              </cell>
            </row>
            <row xml:id="i-ATc9sqRBFkNjU8yEb9VUcL">
              <cell>
                Stöd för språkinlärning
              </cell>
              <cell>
                Ej genomfört
              </cell>
            </row>
            <row xml:id="i-2LAqCbTQt2uba8V1ADnxDT">
              <cell>
                Bättre utbildning för nyanlända
              </cell>
              <cell>
                Ej genomfört
              </cell>
            </row>
            <row xml:id="i-6C1ADF2zNj4oUfJyGVqCb6">
              <cell>
                Förbättra validering
              </cell>
              <cell>
                Ej genomfört
              </cell>
            </row>
            <row xml:id="i-594ghCq3oxW88YPg6dJVPy"/>
            <row xml:id="i-TSpiiE8ZSrGaFmM5jRXAUB">
              <cell>
                Bostadspolitik
              </cell>
            </row>
            <row xml:id="i-DBXvhjNd5ZgAENwBTZmTd7">
              <cell>
                Förenkla plan- och byggregler
              </cell>
              <cell>
                Ej genomfört
              </cell>
            </row>
            <row xml:id="i-26vjiw58srQHde78kEeB79">
              <cell>
                Minska/avskaffa förmånliga skatteregler (t.ex. ränteavdrag)
              </cell>
              <cell>
                Ej genomfört
              </cell>
            </row>
            <row xml:id="i-9uwkNikofq8PbFNY2n7BM5">
              <cell>
                Mindre reglerad hyresmarknad
              </cell>
              <cell>
                Ej genomfört
              </cell>
            </row>
          </table>
          <p xml:id="i-4ZWrNHs37JrmBfTecop3P4">
            Källa: OECD: Economic Policy Reforms 2018 – Going for Growth
            Interim Report.
          </p>
          <p xml:id="i-RZFf8MiiyaLBUUxQxYEdfV">
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            samt hur nära vi ligger denna teknikfront. Som ett litet land
            har Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Att Sverige sedan
            2014 dock verkar ha tappat mark – vad gäller utvecklingen av tillväxt
            per capita – i förhållande till andra liknande länder och att
            denna negativa utveckling ser ut att fortsätta är däremot ett
            politiskt misslyckande. För att vända denna utveckling krävs en
            politik som bättre värnar Sveriges tillväxtförutsättningar och
            som möjliggör reformer som också på lång sikt ser till att Sverige
            utvecklas väl.
          </p>
          <p xml:id="i-LQg2C5LydSHbEVUSZGnaRd">
            Moderaternas tillväxtpolitik består av tre delar.
          </p>
          <list style="ul">
            <item xml:id="i-EDHxRBSSi5xwTSPoNq8sJ9">
              Fler arbetade timmar genom att det blir mer lönsamt att arbeta
              så att fler går från bidrag till arbete, fler går från deltid
              till heltid, och fler äldre som jobbar längre.
            </item>
            <item xml:id="i-RTz3Tyn3x5YQKDn7LRxyHd">
              Ökade investeringar i infrastruktur, forskning, utbildning och
              bostäder.
            </item>
            <item xml:id="i-SKP3xwSEuBDUV9w4nziBgN">
              Ökad produktivitet genom förbättrade förutsättningar för entreprenörskap
              och innovation, mer lönsamt att investera och enklare att anställa.
            </item>
          </list>
          <p xml:id="i-XaT28WHK7ffCQko2wpPd7q">
            Delarna beskrivs kortfattat nedan tillsammans med Moderaternas
            viktigaste reformer på respektive område.
          </p>
          <p xml:id="i-6ympYrCY4hgfXSqpAxNTnD">
            Figur 20 BNP per person i Sverige som andel BNP per person i
            andra avancerade ekonomier
          </p>
          <p xml:id="i-9Ky8q8ZMeo4HMMRdVcVAJx">
            Källa: IMF World Economic Outlook October 2017 samt egna beräkningar.
          </p>
          <head xml:id="i-8iLCu9qnGJavQCiJQ4QzmG" type="h1">
            Arbete är grunden för välstånd
          </head>
          <p xml:id="i-5yjaJa4eriYcy2uKfYmTA2">
            En viktig del i att öka tillväxten är att fler ska jobba mer.
            Det kanske allra viktigaste på lång sikt är att få fler att ta
            det första steget in på arbetsmarknaden. Gör de det är chansen
            betydligt större att de fortsätter att arbeta. Det är också viktigt
            att de som i dag arbetar också kan arbeta mer. Det gäller inte
            minst att få fler kvinnor att arbeta heltid och att få fler att
            vara beredda att jobba extra när så behövs. Det gäller framför
            allt i ett läge med stor arbetskraftsbrist där det inte minst
            i offentlig sektor är svårt att få tag på tillräckligt många lärare,
            sjuksköterskor och socialsekreterare. Vi har av samma anledning
            inte heller råd att säga nej till den resurs som de äldres kompetens
            utgör, utan de som orkar och vill bör också förmås att arbeta
            längre upp i åldrarna.
          </p>
          <head xml:id="i-KUWxgJosfVYkNqBdfXPcAZ" type="h5">
            Sänkta marginalskatter
          </head>
          <p xml:id="i-xijvDe2Ys4kkkcHYYjBhd">
            Höga marginalskatter minskar drivkraften att utbilda sig och
            att arbeta mer. Samtidigt är det avgörande för en fortsatt tillväxt
            och för ett konkurrenskraftigt näringsliv att fler människor väljer
            att utbilda sig och att arbeta mer. Utan flit, utbildning och
            entreprenörskap skapas inga högkvalificerade jobb. I förlängningen
            krävs det också att fler människor arbetar fler timmar för att
            finansiera välfärden.
          </p>
          <p xml:id="i-MbKsCs8AoEWaoULnGytT8f">
            Sverige har efter regeringens skattehöjningar återigen världens
            högsta marginalskatter. Inkomstskattehöjningar slår mot 1,4 miljoner
            löntagare. Fyra av tio barnmorskor och poliser berörs av minskad
            uppräkning av skiktgränsen för statlig inkomstskatt. Detta vill
            Moderaterna ändra på. Vi anser inte att breda yrkesgrupper som
            lärare och sjuksköterskor ska behöva betala mer än hälften av
            en inkomstökning i skatt. Det första steget tas genom att brytpunkten
            för statlig skatt höjs med motsvarande 1 000 kronor i månaden.
            Genomförs detta 2019 innebär det att brytpunkten går vid en månadslön
            på drygt 41 000 kronor i månaden i stället för vid drygt 40 000
            kronor som nu är planerat. Vid mandatperiodens slut kommer brytpunkten
            efter vårt förslag – givet normal uppräkning – vara drygt 47 000
            kronor per månad. Förändringen beräknas kosta 3 miljarder kronor
            och förväntas öka antalet helårsarbetskrafter med 4 500 när redan
            sysselsatta ökar sin arbetstid.
          </p>
          <head xml:id="i-KEfJTTB7YeUk44TLM3krgM" type="h1">
            Ökade investeringar som bygger Sverige starkt
          </head>
          <p xml:id="i-FG9FfjWkju6npTVCZgr28B">
            Den offentliga sektorns investeringar är av stor betydelse för
            samhällets välfärd och utveckling. Därför behövs en politik för
            ökade investeringar i infrastruktur, forskning, utbildning och
            bostäder.
          </p>
          <head xml:id="i-BM8JwyQocakbNcLb2MDrUJ" type="h5">
            Infrastruktur
          </head>
          <p xml:id="i-K2Dg9axxCtnaKqz2eFBbkp">
            En fungerande infrastruktur är en förutsättning för att Sverige
            och svenska företag ska kunna stå sig väl i en allt hårdare global
            konkurrens. Det handlar om både väg och järnväg. När människor
            enkelt och smidigt kan arbetspendla längre avstånd och när företag
            tryggt och snabbt kan frakta sina varor från norr till söder öppnar
            det arbetsmarknader, skapar arbetstillfällen och binder samman
            landet. En investering i bättre transporter är en investering
            i industrijobb.
          </p>
          <p xml:id="i-K2TiQybKu51cD1DVr9D2FM">
            Regeringens politik riskerar i flera avseenden att slå mot både
            industri och handel. Försenade infrastrukturinvesteringar, höjd
            dieselskatt, dyrare energiproduktion, en införd flygskatt och
            löfte om en lastbilsskatt innan mandatperiodens slut är bara några
            exempel. Det är en politik som Sverige inte har råd med.
          </p>
          <p xml:id="i-YPTbrHMfhw1zRRpoWWSjeX">
            Genom kloka infrastrukturinvesteringar kan vi bygga ett mer hållbart
            transportsystem samtidigt som Sverige blir mer sammankopplat och
            mer konkurrenskraftigt. I ljuset av detta är det även viktigt
            att stärka kopplingen mellan bostadsbyggande och infrastruktur.
            Nya tekniska lösningar och innovationer hjälper oss att nå dit
            och Moderaternas politik tar sin utgångspunkt i detta.
          </p>
          <p xml:id="i-MpQYZ1VPHseefhh6XTnq8K">
            I dag står transportsektorn för en tredjedel av våra samlade
            klimatutsläpp. Vi har ett ansvar för att säkerställa att vi minskar
            utsläppen från samtliga trafikslag på ett kostnadseffektivt sätt.
            Men vi tror inte att straffskatter som hindrar människors mobilitet
            är rätt väg att gå. Vi tror i stället på smarta styrmedel såsom
            reduceringsplikten och på stöd till nya bränslen och ny teknik
            så att vi kan fortsätta resa och frakta varor utan att skada klimatet.
          </p>
          <p xml:id="i-PycpWLMRz7vqVFn9hQP2BC">
            Moderaterna föreslog i vårt alternativ till infrastrukturplan
            totalt 628,5 miljarder kronor på vårt transportsystem under 2018–2029,
            vilket är en historiskt hög nivå. Vi ville öka järnvägsunderhållet
            med nästan 50 procent och satsade totalt 6 miljarder kronor mer
            på vägunderhåll än vad regeringen gör i den nationella transportplanen.
            Vi vill därför fortsatt öka anslaget till vägunderhåll med 500
            miljoner kronor per år. Det vore en viktig satsning eftersom Trafikverket
            har varnat för risken att Sverige kommer att bygga upp en underhållsskuld
            på vägsidan och att delar av vårt vägnät blir sämre om inte underhållet
            prioriteras. Vi vill också öka användningen av samhällsekonomiska
            analyser av infrastrukturinvesteringar genom att inrätta ett transportpolitiskt
            råd.
          </p>
          <p xml:id="i-R4WYHqpgEL2Y6wgLRGqR5Y">
            Flyget är nödvändigt för att Sverige ska behålla sin konkurrenskraft
            i ett internationellt sammanhang och för att binda ihop vårt avlånga
            land. Samtidigt bidrar flyget till koldioxidutsläpp som får särskilt
            negativa konsekvenser eftersom de sker på hög höjd. Moderaterna
            anser att flyget bör bära mer av sina miljökostnader, men regeringens
            flygskatt är inte ett lämpligt sätt att göra det. Flygskatter,
            utformade som den svenska med en fast avgift per resenär, har
            visat sig ha negativa samhällsekonomiska effekter och har mycket
            liten positiv effekt på klimatet. Det är inte flygresorna som
            är farliga, utan det är flygens utsläpp som vi måste minska. Det
            kan man göra genom att satsa på innovation för en grön omställning
            av flyget. Då måste styrmedlen vara smart utformade så att branschens
            innovationskraft inte hämmas. Inrikesflyget står också för en
            mindre del av de skadliga utsläppen, det är genom effektiva styrmedel
            för utrikesflyget som verklig skillnad kan åstadkommas. För att
            uppnå det krävs dock internationella överenskommelser, och Moderaterna
            vill ta initiativ till att omförhandla de internationella konventioner
            som styr flygsektorn för att komma åt klimatutsläppen.
          </p>
          <p xml:id="i-MmMAmKTd5FpbSKC5vntde9">
            Regeringen har även aviserat och genomfört kraftiga skattehöjningar
            på avstånd och resor. Detta slår särskilt hårt mot landsbygden,
            där bilen ofta är nödvändig för att ta sig till jobbet, skolan
            och träningen.
          </p>
          <head xml:id="i-38DcnMcbtkJpM21vdfzkKK" type="h5">
            Skola, högre utbildning och forskning
          </head>
          <p xml:id="i-JmTpQacSVYMq5L78kJt1mQ">
            I en modern ekonomi är humankapital den kanske viktigaste produktionsfaktorn.
            En skola som rustar eleverna med kunskap är den enskilt viktigaste
            faktorn för att vi ska kunna fortsätta vara ett rikt land med
            höga välfärdsambitioner för alla.
          </p>
          <p xml:id="i-W6piP7TYB1pJYAm9zSvefU">
            Investeringarna börjar redan i förskolan. Därför vill Moderaterna
            att alla barn till föräldrar som är beroende av försörjningsstöd
            och är arbetslösa ska ha rätt till förskola 30 timmar i veckan.
            Vi vill också satsa på mer kunskap i lågstadiet, en timme per
            dag, och ökad undervisningstid i svårare ämnen, bl.a. Reformerna
            för skolan beskrivs mer i detalj i kapitel 7.4.3.
          </p>
          <p xml:id="i-JH9k5aH2EYfd6QbLQ9Rcea">
            För den kunskapsintensiva industrin är högskolan särskilt viktig.
            Trots en omfattande satsning på antalet platser i högre utbildning
            sedan 1990-talet ser vi fortsatta utmaningar för företagen att
            få tillgång till specialistkompetens. Detta beror till stor del
            på att utbildningskvaliteten samtidigt har fallit över tid och
            att resurserna per student fördelas på ett sätt som premierar
            kvantitet framför kvalitet. Därför vill vi bl.a. reformera högskolans
            resurstilldelningssystem.
          </p>
          <p xml:id="i-U8XGw7fAuPUHfPipC7g337">
            Ett innovativt näringsliv förutsätter också omfattande satsningar
            på forskning. Sverige hävdar sig väl som forskningsnation, och
            starka forskningsmiljöer har vuxit fram i samverkan mellan högskoleväsendet
            och kunskapsintensiva företag. Samtidigt tilltar den internationella
            konkurrensen. Kostnaderna för att flytta även forskningsverksamhet
            över nationsgränserna har minskat. Många länder, också utanför
            OECD-området, ökar sina satsningar på forskning och utveckling
            och försöker förmå företag att lägga sina investeringar i forskning
            inom det egna landets gränser. Det gäller inte minst växande asiatiska
            ekonomier. En moderatledd regering kommer alltid att prioritera
            resurser till forskning, och vi vill stärka universitetens basanslag
            för forskning för att öka kvaliteten.
          </p>
          <head xml:id="i-TA5Jc4Q9NUUGD5axtiDNor" type="h5">
            Bostäder
          </head>
          <p xml:id="i-BUxtU8zgnux1YeS5YWP9Aa">
            I en värld där tillväxten och jobbskapandet samtidigt blir alltmer
            koncentrerat geografiskt och globalt är en välfungerande bostadsmarknad
            en förutsättning för att möjligheterna ska kunna tas till vara
            fullt ut. Människor behöver kunna flytta dit de högavlönade jobben
            finns och företagen behöver kunna få tag på kompetens oavsett
            var den finns. Stela mark- och byggregler, en dysfunktionell hyresmarknad
            och skatteregler som missgynnar rörlighet hämmar i dag tillgången
            på bostäder och håller också tillbaka tillväxten.
          </p>
          <p xml:id="i-KfPPzDdx2Y2s9ckxRtb9Jh">
            På senare tid har bostadsbyggandet visserligen ökat i Sverige.
            Anledningen är dock inte regeringens förda politik, utan det beror
            snarare på rådande högkonjunktur, en positiv arbetskraftsutveckling
            och på alliansregeringens tidigare reformer. Trots detta anger
            255 kommuner att de har ett underskott på bostäder, och bara en
            enda kommun säger sig ha ett överskott. Nuvarande byggtakt når
            heller inte upp till de 600 000 nya bostäder som enligt Boverket
            behövs till 2025. I de senaste prognoserna verkar också investeringarna
            i bostadsbyggande mattas av under 2018. Det är fortfarande osäkert
            vilka konsekvenserna blir av regeringens förstärkta amorteringskrav
            som infördes den 1 mars, men Boverket har sänkt prognoserna för
            antalet påbörjade bostäder från 68 000 till 60 000 för 2018.
          </p>
          <p xml:id="i-Lartqk59KoGrpmNmUpgZmR">
            Sverige är i stort behov av bostadspolitiska reformer, i synnerhet
            eftersom regeringen under mandatperioden har varit mycket obenägen
            att genomföra de förändringar som krävs – behovet av reformer
            har fått stå tillbaka för en återgång till statliga subventioner,
            trots att dessa varken efterfrågats eller används i någon större
            omfattning. Sanningen är att den svenska bostadsmarknaden är dysfunktionell,
            varför utmaningarna är många både på kort och på lång sikt. Dels
            bör det befintliga beståndet nyttjas bättre, dels krävs åtgärder
            som ger ett ökat byggande. En seriös bostadspolitik behöver utgå
            från människors olika behov och önskemål samt vara transparent
            och strukturellt hållbar på lång sikt. Eftersom nyproduktionen
            årligen utgör endast 1 till 2 procent av det totala bostadsbeståndet
            krävs betydligt mer än en fortsatt hög byggtakt. Alla olika aspekter
            av bostadspolitiken bör tas upp för en seriös diskussion. Moderaterna
            vill därför nå en bred politisk överenskommelse över blockgränsen,
            med utgångspunkt i att systemet delvis behöver förändras i grunden.
            Rörligheten i det befintliga beståndet behöver öka, produktionskostnaderna
            behöver minska, planprocesser och överklagandeprocesser behöver
            bli kortare och vägarna in till det ägda boende behöver bli fler.
            Flyttskatterna bör ses över i stort, och ett första steg är att
            se över systemet med uppskov efter försäljning av bostäder.
          </p>
          <p xml:id="i-AUjGUus9tbczdNxehEibro">
            I synnerhet behövs reformer som möjliggör för hushåll med låga
            inkomster att, på ett acceptabelt avstånd från arbetsmöjligheter,
            finna bostad till ett åtkomligt pris eller hyresnivå. Det krävs
            om vi ska kunna minska riskerna för hemlöshet, främja integrationen,
            förbättra förutsättningarna för fler att få arbete och för att
            fler unga ska kunna flytta hemifrån för att studera. En välfungerande
            bostadspolitik är därför avgörande för ett sammanhållet Sverige.
            Samtidigt behöver hushållens fortfarande snabbt ökande skuldsättning
            motverkas för att värna finansiell stabilitet och makrostabilitet.
          </p>
          <head xml:id="i-DHzViPSd63oyD6J5Mu74L8" type="h1">
            En dynamisk ekonomi
          </head>
          <p xml:id="i-PgU287cpuMGBa3H9XE3p3S">
            Den långsiktiga välståndsökningen kommer dock inte främst från
            ökade resurser utan genom att dessa resurser används på ett smartare
            och mer effektivt sätt. Det handlar om hur nya idéer och ny teknik
            genereras och tas om hand, hur förutsättningarna för att starta
            och driva företag ser ut och att framgångsrika idéer premieras.
            Helt enkelt hur förutsättningarna för företagande och entreprenörskap
            ser ut. Moderaternas politik för företagande och entreprenörskap
            utgår från insikten att det endast är ett fåtal nystartade företag
            som växer snabbt och kan bidra till tillväxt i någon större omfattning.
            Vi vet också att dessa företag är svåra att identifiera på förhand.
            Därför är statens främsta roll att skapa ett generellt gott klimat
            för investeringar, företagande och entreprenörskap. Våra reformer
            kan sorteras in under fyra underrubriker.
          </p>
          <head xml:id="i-8DHLH3BxtknXSNaDwRa8jB" type="h5">
            Mer lönsamt att driva företag
          </head>
          <p xml:id="i-NjNDyLQZANGcaNnyvg8pGj">
            En förutsättning för att det ska skapas nya företag är att avkastningen
            av företagande ska kunna var god. Personer som startar framgångsrika
            nya företag har ofta andra möjligheter att försörja sig, och då
            kan inte skatten på den som lyckas vara alltför hög. Därför motsatte
            sig Moderaterna höjningen av skatten på fåmansbolag som regeringen
            aviserade under 2017 och därför föreslår vi nu en sänkning av
            beskattningen vid generationsväxling.
          </p>
          <p xml:id="i-4GaRVhSWY9DrnoCcELJvsF">
            För att stärka svenska företags kompetensförsörjning bör även
            ett nytt regelverk för kvalificerade personaloptioner införas.
            Ett första steg vore att utöka storleken för vilka företag, både
            vad gäller antal anställda och balansomslutning, som kan använda
            sig av personaloptioner. På sikt behöver reglerna omfatta ännu
            fler företag. Därför vill vi tillsätta en utredning som ser över
            hur reglerna för personaloptioner kan göras mer generösa och omfatta
            större bolag med beaktande av EU:s statsstödsregler och risken
            för skatteläckage.
          </p>
          <p xml:id="i-JpLySKLbVuuRuJrPNh1UZp">
            Kostnaden att driva företag i form av exempelvis regelkrångel
            och avgifter bör också sänkas. Därför vill vi se sänkta trösklar
            för att anställa, uppdra till myndigheter att regelförenkla genom
            regleringsbrev, förenklad uppgiftsinlämning, kortade handläggningstider,
            förenklade regler kring generationsväxling m.m. Dessutom vill
            vi öka möjligheten att komma tillbaka genom att reformera rekonstruktionslagstiftningen.
          </p>
          <head xml:id="i-DmeVmqCFTr7wHHqUaodobV" type="h5">
            Ökade möjligheter till entreprenörskap
          </head>
          <p xml:id="i-SWUDDAjtPLH2RpFMLv7xje">
            Ökad konkurrens och större möjligheter till entreprenörskap i
            fler sektorer bidrar också till ökad tillväxt. Av- och omregleringar
            av statliga monopol och reglerade sektorer har varit en starkt
            bidragande orsak till att Sverige har utvecklats väl sedan 1990-talskrisen.
            Att det finns privata alternativ i välfärden gör att nya idéer
            prövas och förbättrar även den service som de offentliga alternativen
            erbjuder. En mångfald av utförare bidrar alltså till kvaliteten
            i välfärden. På samma sätt kan flera aktörer och perspektiv inkluderas
            när det gäller att skapa förutsättningar för att fler ska få jobb.
          </p>
          <head xml:id="i-XYym9QugxLsFMXtcAWmYht" type="h5">
            Ökad tillgång till kapital
          </head>
          <p xml:id="i-BbhA4DJEHWh3ocQXwGU4f3">
            Tillgången till riskkapital i Sverige är generellt relativt god
            och det finns inte något generellt behov av ökat riskkapital.
            Det finns dock fortfarande behov som marknaden inte löser, framför
            allt finansiering i tidiga skeden. Där finns det skäl att staten
            är med och medfinansierar i vissa fall. Trots detta går över 40
            procent av det statliga kapitalet till företag i expansionsfas
            eller i mogna företag, där flertalet privata aktörer är aktiva,
            medan företag i såddfas endast erhöll 0,2 procent. De statliga
            insatserna behöver därför prioriteras till tidiga skeden.
          </p>
          <p xml:id="i-NeT5pEpY983jvtRYUoitdy">
            Dessutom vet vi för lite om vilka stöd som ger effekt eller inte.
            På samma sätt som när det gäller infrastrukturinvesteringar vill
            Moderaterna därför att stöden utvärderas utifrån samhällsnytta,
            och stöd som inte bidrar till samhällsnytta ska avvecklas. Alla
            stöd ska utformas så att de kan utvärderas, och Tillväxtanalys
            görs till utvärderingsmyndighet.
          </p>
          <head xml:id="i-HvLvucvpWjfdLkEywUTPQQ" type="h5">
            Förbättrad tillgång till kompetens
          </head>
          <p xml:id="i-2YvvdYA3g6VejBFB4Ez6fw">
            För att fullt ut kunna utnyttja potentialen hos snabbväxande
            företag att skapa jobb och tillväxt behöver de kunna attrahera
            och behålla kompetent personal. För att underlätta för mindre
            företag att konkurrera om högkvalificerad personal vill Moderaterna
            göra systemet med personaloptioner mer fördelaktigt. I en globaliserad
            ekonomi ökar också behovet av att kunna rekrytera kompetens från
            andra länder. Därför vill vi underlätta för arbetskraftsinvandring
            av kvalificerad arbetskraft.
          </p>
          <head xml:id="i-Ty3ZiVWhEwSgnQozGxMBhL" type="h1">
            Goda villkor för landsbygden
          </head>
          <p xml:id="i-9yuopbbGAhFsQhcvqWERkX">
            Hela Sveriges utvecklingskraft, tillväxtpotential och sysselsättningsmöjligheter
            ska tas till vara. Människor och företag över hela landet ska
            ges möjligheter att växa och utvecklas. Det är självklart för
            oss att stärka förutsättningarna för företagande, handel och konkurrenskraft
            så att fler jobb skapas. Städerna klarar sig inte utan landsbygden.
            De gröna näringarna såsom jordbruket, livsmedelsproduktionen och
            skogsbruket är viktiga grundstenar för en livskraftig landsbygd.
          </p>
          <p xml:id="i-37nWbweqRzhPWLJsUaLDxV">
            Regeringens politik gör det svårare att leva i många delar av
            Sverige. Höjd bensinskatt, ny flygskatt, minskat RUT-avdrag och
            förslag om en lastbilsskatt är några exempel på förslag som drabbar
            eller riskerar att drabba hushåll och företag. Dessutom ser vi
            hur äganderätten naggas i kanten och hur det försvårar för såväl
            skogsbruk som jordbruk. Det är fel väg framåt. För att hela Sverige
            ska leva behöver villkoren för människor att leva och verka på
            landsbygden i stället stärkas.
          </p>
          <p xml:id="i-GVXwmwxncaDsAiekMCgE8U">
            Vår politik är bättre för landsbygden. Med den kommer företag
            att kunna växa, och människorna som lever på landsbygden kommer
            att få större möjligheter att bo kvar där de trivs och har sina
            liv.
          </p>
          <head xml:id="i-FyyA6VFhYWLP5a7ViHXYqu" type="h1">
            Finansiell stabilitet
          </head>
          <p xml:id="i-2KR3CYZYqkAGtfrQXW7aMq">
            Finansiell stabilitet är en förutsättning för en hållbar samhällsekonomi
            och en viktig grund för den ekonomiska politiken. Finansiella
            kriser får som regel stora negativa konsekvenser för samhällsekonomin
            och de offentliga finanserna. Ett väl fungerande finansiellt system
            möjliggör hög sysselsättning och god tillväxt, fördelningspolitik
            för ett samhälle som håller ihop och stabiliseringspolitik för
            att dämpa konjunkturens effekter för hushåll och företag.
          </p>
          <p xml:id="i-JjjBWmk45G3JSR3tWsh422">
            Sårbarheter kopplade till det finansiella systemet utgör i dag
            en av de största riskerna för den makroekonomiska stabiliteten.
            Utlåningen till hushåll har ökat under lång tid. I många länder
            har snabba kreditexpansioner följts av finansiella kriser. Sverige
            har en stor, koncentrerad och sammanlänkad banksektor. Det innebär
            att en finansiell kris kan bli mycket kostsam och att problem
            i en bank snabbt kan sprida sig till hela det finansiella systemet.
          </p>
          <p xml:id="i-646g9A3HM5xcmmMc5pNGDH">
            Bankerna bör själva bära kostnaden för de risker de tar. Banker
            och hushåll behöver ha tillräckliga buffertar för att säkra motståndskraft.
            Banker som ändå får problem ska hanteras på ett sätt som skyddar
            skattebetalarna och minimerar negativa effekter på den reala ekonomin.
            Det är också centralt att skuldsättningen inte ökar på ett sätt
            som medför makroekonomiska obalanser.
          </p>
          <p xml:id="i-Y2peQ9XMYoKHb3RccsAp29">
            Betydande framsteg har gjorts sedan finanskrisen. Skärpta krav
            på bankernas kapital- och likviditetsbuffertar har stärkt banksystemets
            motståndskraft, samtidigt som bolånetak och amorteringskrav bidrar
            till en mer balanserad kredittillväxt och gör hushållen mindre
            sårbara. Det är av stor vikt att följa utvecklingen av hushållens
            skuldsättning och ha beredskap att vidta ytterligare åtgärder
            om skuldsättningen skulle fortsätta att öka, för att säkra att
            ekonomin utvecklas på ett balanserat sätt.
          </p>
          <head xml:id="i-RyeYAYkWwsX2ar1Knx4Ekd" type="h1">
            Digitalisering
          </head>
          <p xml:id="i-Y9trQSXcDhHqds1wTL9iRN">
            Under det kommande decenniet kommer automatisering och digitalisering
            att leda vägen för strukturomvandlingar i ekonomin. Med en ökad
            grad av automatisering och digitalisering, tillsammans med stora
            framsteg inom artificiell intelligens (AI), spår många ett i grunden
            förändrat samhälle. AI har potential att förändra världen lika
            mycket som internet, baserat på teknik som redan finns tillgänglig.
            Framtida ekonomisk tillväxt bygger till stor del på att Sverige
            lyckas fånga upp den produktivitetsökning som utvecklingen kommer
            att kunna erbjuda.
          </p>
          <p xml:id="i-LAj8DSzXowbVsUkip7Pc7r">
            Digitaliseringen innebär en framväxt av helt nya tjänster och
            innovationer som kan skapa jobb och tillväxt och i förlängningen
            leda till ökat välstånd. Sverige har goda förutsättningar att
            anamma och använda digitaliseringens möjligheter till vår fördel.
            Då vi är en öppen och exportberoende ekonomi i en globaliserad
            värld med en växande tjänstesektor skapar det möjligheter att
            stärka vår konkurrenskraft. Sverige är ett teknikvänligt land
            där många ser fördelarna med ny teknik och vi har en väl utbyggd
            infrastruktur med hög grad av uppkoppling.
          </p>
          <p xml:id="i-GC9JYfNJ8BYU5DCLouznKa">
            På ett övergripande plan driver digitaliseringen fram kostnadseffektiva
            lösningar som gör att vi kan få en ökad och bättre välfärd för
            varje investerad krona, vilket är en vinst för samhället i stort
            såväl som för den enskilde medborgaren. Vi tror att digitalisering
            och AI kan skapa stora nyttor för Sverige och att det i längden
            är en helt nödvändig utveckling för att vi ska klara våra välfärdsåtaganden.
            Digitalisering av samhället är med andra ord inte målet utan medlet
            för att Sverige även på sikt ska kunna vara en stark och konkurrenskraftig
            välfärdsstat i en alltmer globaliserad värld.
          </p>
          <p xml:id="i-Q4H6AALef1Fa3WHXAPKBKZ">
            Kraven på informationssäkerhet och säkerhetsskydd har höjts och
            förändrats som en konsekvens av den säkerhetspolitiska utvecklingen
            i omvärlden och den tilltagande digitaliseringen. En av digitaliseringens
            stora fördelar är hur den effektiviserar samhället genom att tillgängliggöra
            information. Den ökade mängden information inskärper dock vikten
            av att informationen som finns tillgänglig skyddas. Säkerhetsskandalen
            på Transportstyrelsen sommaren 2017 var på många sätt en väckarklocka
            för att arbetet kring informationssäkerhet i Sverige och inte
            minst på våra svenska myndigheter behöver förbättras.
          </p>
          <p xml:id="i-2eTvdmsHaK9RYZjgYVdh9R">
            Moderaterna vill upprätta ett forskningsinstitut med uppgift
            att bedriva forskning om AI:s roll i dagens och framtidens samhälle.
            Målet är att institutet ska bli en ledande aktör för forskning
            inom området och att Sverige ska vara världsledande på att dra
            nytta av den artificiella intelligensens möjligheter i samhället.
            För att det ska vara möjligt är det även viktigt att vi arbetar
            för att öka tillgängligheten till data.
          </p>
          <head xml:id="i-TMzFch5yofF4jiX7VmLSgk" type="h3">
            7.1.3 Alla som vill och kan jobba ska kunna få ett jobb
          </head>
          <p xml:id="i-XKVgHyJBNNZiDQL4vrbw7R">
            Trots en god konjunktur, stark efterfrågan på arbetskraft samt
            en ökande sysselsättning de senaste åren har matchningen på arbetsmarknaden
            försämrats sedan finanskrisen. Arbetsgivarna får allt svårare
            att hitta den arbetskraft de söker, vilket leder till att rekryteringar
            i allt fler fall uteblir och takten i sysselsättningsökningen
            dämpas. Till viss del kan den försämrade matchningen förklaras
            av att de som står utan jobb i allt högre grad tillhör grupper
            som står långt ifrån arbetsmarknaden. Andelen som tillhör utsatta
            grupper på Arbetsförmedlingen uppgår nu till tre av fyra inskrivna
            arbetslösa och fortsätter att öka.
            <ref target="i-3vnLtHmhvNB1P6KJZcGPxo">
              [9]
            </ref>
            Men samtidigt visar nya studier att en stor del av försämringen
            inte kan förklaras av en förändring i de arbetssökandes sammansättning.
            <ref target="i-UoG2pr59QHYRSuQEQJ2gMi">
              [10]
            </ref>
          </p>
          <p xml:id="i-A4yEgbp26KkK9HMNbjPTao">
            Sammantaget drar Moderaterna slutsatsen att Arbetsförmedlingen
            i sin nuvarande utformning inte är lämpat att hantera den nuvarande
            situationen. Den behöver läggas ned och ersättas med en ny statlig
            matchningsfunktion.
          </p>
          <p xml:id="i-8PwPqAzx9q9LEmDg7zNfEU">
            Att en allt större andel av de arbetslösa har en svag förankring
            på arbetsmarknaden ställer stora krav på utbildningsväsendet.
            Det behövs goda möjligheter till utbildning och fler studievägar
            som snabbare leder till arbete. Vägen in i Sverige kommer för
            många av dem som nu kommit hit att gå genom en föreläsningssal.
            Vi har därför förslag på hur delar av den gymnasiala yrkesutbildningen
            ska förändras och hur fler vuxna som kommer hit utan gymnasieutbildning
            från sina hemländer ska kunna få en yrkesutbildning. Inte minst
            välfärden har ett stort behov av nya medarbetare i framtiden.
          </p>
          <p xml:id="i-NCEaTKzW22XWWxT1EsSKBs">
            Just därför ser vi mycket allvarligt på att färre vuxna studerar
            i dag än 2014 trots att behoven är mycket större i dag. Regeringens
            löfte om 51 500 nya platser inom ramen för Kunskapslyftet under
            2017 har i realiteten blivit ett kunskapstapp. Jämfört med 2014
            är det 8 000 färre som studerar i Sverige.
          </p>
          <p xml:id="i-WqRFBAgGW4e4qApF8LDE4J">
            Figur 21 Antal personer som studerar med studiemedel samt regeringens
            prognos för 2018
          </p>
          <p xml:id="i-93j1gBD3rHa5iWTKVGQ29P">
            Anm.: De streckade kolumnerna visar hur många fler som hade studerat
            att regeringens löften i Kunskapslyftet blivit verklighet.
          </p>
          <p xml:id="i-Co1LtBZirEPyXe7baNmKis">
            Källa: CSN, BP17 &amp; VÅP18.
          </p>
          <p xml:id="i-7KB2yc2FMXsfiGvcUbcMQX">
            Samtidigt är utbildning inte hela lösningen. Alla med kort utbildning
            kommer inte att ha förutsättningar att börja studera heltid. Vi
            har därför ett förslag om inträdesjobb som är en förenklad anställning
            för nyanlända och unga upp till 23 år utan gymnasieexamen där
            30 procent av arbetstiden går till att lära sig arbetet eller
            till utbildning. Vi vill även stimulera jobbtillväxten genom att
            bygga ut RUT-reformen genom att omfatta fler sektorer. Vi vet
            att många får sitt första jobb via RUT-sektorn, därför är en utbyggnad
            av RUT-reformen viktig.
          </p>
          <p xml:id="i-C3T4jNqVJ5Y5gWpdWYcoAo">
            Det kommer alltid att finnas de som har svårt att få och behålla
            ett jobb på egen hand, men det är ändå viktigt för en meningsfull
            vardag att ha ett jobb och ett sammanhang att vara en del av.
            Vi tror därför att subventionerade anställningar behöver vara
            en del av arbetsmarknadspolitiken och vi vill förstärka och förenkla
            de som finns i dag.
          </p>
          <head xml:id="i-9QM31KS5spLh86nK2r85N" type="h1">
            Inträdesjobb – en anställningsform där unga utan gymnasieexamen
            och invandrare lär sig jobbet på jobbet
          </head>
          <p xml:id="i-815j2yaAULM3JVFwMXYVAV">
            Genom att införa en ny anställningsform kommer vi att kunna förbättra
            jobbchanserna för de personer som i dag har svårt att få in en
            fot på arbetsmarknaden. Att få det där första jobbet efter att
            en person gått klart en utbildning eller nyligen kommit till Sverige
            är ovärderligt. Inträdesjobben kommer att göra det billigare för
            företagen att anställa och gör att fler vågar satsa på en tidigare
            oprövad person. Anställningen kommer att regleras i lagstiftning.
            Lönen uppgår till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden ska därmed anses gå till att lära sig arbetet eller
            till utbildning. Anställningen är tidsbegränsad och kan maximalt
            innehas i tre år, det arbetsrättsliga skyddet motsvarar en provanställning
            i två år som övergår i tillsvidareanställning därefter. För att
            ytterligare sänka anställningskostnaden slopas arbetsgivaravgiften
            för den som har ett inträdesjobb.
          </p>
          <head xml:id="i-HYXnXursemMBb27vSK2bfD" type="h1">
            Ersätt Arbetsförmedlingen med en ny statlig matchningsfunktion
          </head>
          <p xml:id="i-TBLbxXG7Nhyey7cEMkP1BF">
            I dag vilar ett tungt ansvar på Arbetsförmedlingen när det kommer
            till att förbättra matchningen och integrationen, men tyvärr fungerar
            det inte. Arbetsförmedlingen har under lång tid uppvisat låga
            förtroendesiffror och alltför dåliga resultat. Myndigheten har
            haft lång tid på sig att försöka vända utvecklingen utan att lyckas.
          </p>
          <p xml:id="i-HQ4WBaLVEJhUKPnAMaHMFC">
            Moderaterna vill att Arbetsförmedlingen läggs ned till förmån
            för en struktur där andra aktörer på arbetsmarknaden spelar en
            betydligt större roll. Vi föreslår en ny statlig myndighet som
            framför allt ansvarar för funktioner som myndighetsutövning, kontroll
            och uppföljning. Matchning och rustning ska i stället huvudsakligen
            skötas av andra aktörer. Det finns i dag många väl etablerade
            aktörer som skulle kunna bidra till en mer effektiv matchning,
            bl.a. genom en ökad specialisering och upparbetade arbetsgivarkontakter.
            På så sätt kan tiden till jobb kortas och kompetensförsörjningen
            förbättras. För arbetssökande som är i behov av utbildning, t.ex.
            många nyanlända eller för dem med enbart förgymnasial utbildning,
            kommer även kommunerna att behöva vara delaktiga i högre grad.
            En central del i reformen är en tydlig uppföljning och kontroll
            samt ett system där den som kan uppvisa goda resultat premieras.
            Lågpresterande och oseriösa aktörer ska sorteras ut och resurser
            fördelas så att de ger bästa möjliga effekt. Kvalitet ska vara
            i fokus.
          </p>
          <p xml:id="i-XpnFkk9MUP6GkKkzDBuZY2">
            Sverige behöver komma ifrån en situation där människor varit
            inskrivna på Arbetsförmedlingen under mycket lång tid utan att
            varken få insatser eller sysselsättning som ökar möjligheten till
            nytt jobb. Därför bör en bortre parentes för den statliga arbetsmarknadspolitiken
            införas, och kommunerna bör ta över huvudansvaret för personer
            som varit arbetslösa under en längre tid. Gränsen bör sättas vid
            arbetslöshet längre än tre år.
          </p>
          <head xml:id="i-2hk9hw5QYSPp9149szgC6u" type="h1">
            Yrkesutbildning ger förutsättningar att ta ett jobb
          </head>
          <p xml:id="i-2GoEvGMmGQ6ciyestLGz9u">
            Ett av de största matchningsproblemen på arbetsmarknaden handlar
            om kompetensbrist. Det finns branscher med stora rekryteringsbehov
            och som kräver utbildad personal. För att möta deras behov kommer
            vi att behöva fortsätta satsa stort på yrkesutbildning.
          </p>
          <p xml:id="i-7aQgsY3NsAKwyt3EekP4nk">
            Regeringens s.k. kunskapslyft har inte levererat de resultat
            som utlovats. I stället för 51 500 fler vuxna i studier, såsom
            regeringen utlovat, är det faktiska resultatet 8 000 färre. Främst
            är det färre som studerar på högskolan och på komvux. Enligt Sveriges
            Kommuner och Landsting är en viktig förklaring till att den kommunala
            vuxenutbildningen krymper att det saknas både lärare och studieberedda
            individer för att kunna bygga ut platserna i den takt som regeringen
            förväntat sig.
          </p>
          <p xml:id="i-7Uygn3Q4sL1oUqUGXeW8Kd">
            För att lyckas med ett riktigt kunskapslyft för dem som i dag
            står utanför arbetsmarknaden behöver vi tänka om kring yrkesutbildningen.
            En stor förändring som alliansregeringen gjorde var att satsa
            på yrkeshögskolan. Det har varit väldigt bra för arbetsmarknaden
            och det finns utrymme för att bygga ut den. Många som i dag behöver
            gå yrkesutbildning är inte behöriga till yrkeshögskolan och behöver
            därför som ett första steg in på arbetsmarknaden få en kortare
            yrkesutbildning som gör att de snabbt kan komma ut i arbete. För
            invandare handlar det ofta om att kombinera yrkesutbildningen
            med att lära sig svenska och få göra praktik på en arbetsplats
            för att få en erfarenhet av hur en svensk arbetsplats fungerar.
          </p>
          <p xml:id="i-AsBMN5MRRfyjFdfxoRE1z5">
            Vid sidan av dagens treåriga nationella gymnasieprogram föreslår
            Alliansen därför att det ska finnas möjlighet att söka till en
            tvåårig yrkesskola på gymnasial nivå, där fokus ligger på yrkesämnen
            och, för nyanlända, svenska. Det ska alltid gå att välja till
            kurser för att uppnå gymnasiebehörighet och, om man blir behörig,
            växla över till ett gymnasieprogram.
          </p>
          <p xml:id="i-AXLKf9qox3wvakQGzCnNCz">
            Utbildningen ska kunna sammanfogas med de yrkespaket som Skolverket
            redan har tagit fram samt med dagens yrkes- och lärlingsvux. Målsättningen
            är att eleven på sikt, efter utbildning och eventuell lärlingsanställning,
            ska vara tillräckligt rustad för en god etablering på arbetsmarknaden.
          </p>
          <p xml:id="i-GzGUowne7fqxGh7tNmmnje">
            På detta sätt blir den nya tvååriga yrkesskolan både en första
            väg in i ett yrke och en brygga till vidare fördjupning och studier
            inom exempelvis yrkeshögskolan. Till skillnad från kurser inom
            Arbetsförmedlingen blir den nya tvååriga yrkesskolan på detta
            sätt en tydlig del av det ordinarie utbildningssystemet.
          </p>
          <p xml:id="i-AvtofNKb6qY9WoC5UbETaX">
            Utbildningen vänder sig framför allt till ungdomar mellan 16
            och 21 år som inte har behörighet till nationellt program samt
            till nyanlända. Detta skiljer sig jämfört med komvux och andra
            vuxenutbildningar som riktar sig till människor över 20 års ålder.
            För att hög kvalitet ska kunna upprätthållas på den tvååriga yrkesskolan
            bör elevens förmåga att fullfölja programmet prövas.
          </p>
          <p xml:id="i-KFyiZhXH5ZZgj5hUDoMqHC">
            Utbildningen ska utformas i nära samverkan med näringslivet och
            innehålla omfattande arbetsplatsförlagt lärande. Utbildningen
            ska ha hög kvalitet och hög relevans för arbetsmarknaden och blir
            därmed en väg för dem som snabbare vill ut i arbetslivet.
          </p>
          <head xml:id="i-39oCHQ3LcXdPWrA14aNNk6" type="h1">
            Fler RUT-jobb
          </head>
          <p xml:id="i-CuBbDeVzpY4prCowQzT1wZ">
            En av alliansregeringens mest lyckade reformer var införandet
            av RUT-avdraget. Tiotusentals jobb har blivit vita, och tjänster
            som tidigare utfördes av hushållen själva görs nu mer effektivt
            på den öppna marknaden. Sedan regeringen sänkt taket i RUT-avdraget
            har dock möjligheterna till att skapa nya jobb försämrats. Vår
            idé är en annan. Vi vill tillsammans med Alliansen genomföra en
            ny omfattande RUT-reform för att fler jobb ska kunna växa fram
            i Sverige och skapa jobbchanser för personer med kort utbildning.
          </p>
          <p xml:id="i-Mh6Fmsqg6VKJ3xEE6zRWvg">
            För att ta till vara sysselsättningspotentialen i RUT-sektorn
            ska det nuvarande taket tredubblas till 75 000 kronor per år och
            person. RUT-avdraget bör också breddas till följande nya tjänster:
          </p>
          <list style="ul">
            <item xml:id="i-VNYq5FyQYgdMuv7oy4FoL5">
              Trygghets-RUT: RUT breddas till tillsyn av hem vid resa eller
              frånvaro.
            </item>
            <item xml:id="i-6xtN7jtijgW7ppGZkM1n9t">
              Tvätt-RUT: RUT breddas till att även gälla tvätt av kläder som
              sker utanför hemmet. Det gäller dock ej industriell tvätt.
            </item>
            <item xml:id="i-CpUbWFpQxbs9yM73dpo86b">
              Flytt- och hämt-RUT: RUT breddas till flytt av bohag inom samma
              bostad, hämtning och lämning av återvinning, bortforsling av trädgårdsavfall
              samt plantering av växter i trädgård.
            </item>
          </list>
          <p xml:id="i-Mt2PPXKkTSssqLqoHwR3mC">
            För att möta de äldres ökade behov av hjälp i hemmet bör det
            utredas om RUT-avdraget ska breddas till ett bredare hem-avdrag
            för de över 70 år, där fler eller alla tjänster i hemmet berättigar
            till skattereduktion. Det finns även anledning att utreda om avdragsrätten
            för äldre personer över 80 år ska höjas från 50 till 60 procent.
            RUT-tjänster kan i dag köpas av den som bor i bostaden där tjänsten
            utförs samt till tjänster i föräldrarnas bostad. För att förenkla
            regelverket och göra det mer likvärdigt bör möjligheten att köpa
            tjänster i föräldrars bostad breddas till att omfatta samtliga
            närstående familjemedlemmar såsom syskon och barn.
          </p>
          <head xml:id="i-HuZYJnhVqzxai3yrJ4SnB1" type="h1">
            Förstärkta och förenklade anställningsstöd
          </head>
          <p xml:id="i-2UtrnTRYX3iMzYLdvKJBNm">
            Dagens subventioner fungerar för dåligt och är för krångliga
            och administrativt tungrodda. För att fler ska kunna få ett första
            jobb eller komma tillbaka i arbete vill vi ersätta befintliga
            stöd med ett nytt som är betydligt enklare. Den nya samlade vägen
            in kräver ingen arbetsmarknadspolitisk bedömning utan endast att
            personen har varit arbetslös i minst ett år eller är nyanländ.
          </p>
          <p xml:id="i-HuSZzaof666AFRgMe8Pnro">
            För att undvika rundgång mellan lönestöd och a-kassa anser Moderaterna
            att en anställning med lönestöd inte ska leda till att man på
            nytt kvalificerar till a-kassan. Reglerna ska dock utformas så
            att lönestöden som riktar sig till personer med funktionsnedsättning
            även fortsättningsvis kvalificerar till a-kassa. Moderaterna vill
            också skärpa regelverket för att motverka överutnyttjande och
            missbruk genom att det som huvudregel ska finnas en gräns för
            hur stor andel av de anställda som får ha ett lönestöd.
          </p>
          <p xml:id="i-FqNJNAs8qPeSL2AoHSEJdT">
            Antalet nystartsjobb hade i februari 2018 minskat med en fjärdedel
            på ett år, bl.a. på grund av ökade krav på arbetsgivare att inte
            bara erbjuda kollektivavtalad lön utan också kollektivavtalade
            villkor. Moderaterna vill återgå till de regler som gällde tidigare,
            nämligen att det krävs lön i nivå med kollektivavtal, men inte
            övriga villkor. Därmed kan fler företag använda sig av nystartsjobben
            och kostnaderna blir lägre.
          </p>
          <head xml:id="i-6bzATpmTuztU8LLLu8g4mq" type="h3">
            7.1.4 Längre arbetsliv och bättre ekonomi för pensionärer
          </head>
          <p xml:id="i-49pgZoBVxe8w1UeCNqVyuZ">
            Befolkningen blir allt äldre, och allt färre i arbetsför ålder
            behöver försörja allt fler äldre. Det är en utmaning vi delar
            med hela västvärlden. Långsiktigt kräver det att fler jobbar längre,
            men också att de som arbetar jobbar fler timmar.
          </p>
          <p xml:id="i-8q8m2BcHex78Cn1czYsq9e">
            De kommande åren förutses betydande pensionsavgångar både i välfärden
            och i privat sektor. Det kommer att ytterligare förstärka efterfrågan
            på kompetenta och erfarna medarbetare. Kan fler av dem som nu
            närmar sig pensionen förmås att arbeta längre minskar bristen
            på arbetskraft på kort sikt samtidigt som välfärdens finansiering
            stärks också på längre sikt när fler arbetar högre upp i åldrarna.
            Det är därför problematiskt att regeringen har infört en särskild
            löneskatt för dem som är över 65 år och jobbar. Vi vill i stället
            sänka skatten för dem som jobbar efter 65.
          </p>
          <p xml:id="i-4AGLfNFChmcBFYVUKzS2Kd">
            Det finns en mycket stor potential i att fortsätta att öka sysselsättningsgraden
            bland dem över 65. Alliansens reformer för att stimulera ett senare
            utträde från arbetsmarknaden för dem som kan och orkar jobba efter
            65 gav stor effekt. Sedan de rödgröna höjde kostnaderna att behålla
            seniora medarbetare har också sysselsättningsutvecklingen legat
            stilla.
          </p>
          <p xml:id="i-V4n9tr12PhnnnUyFQTWGyV">
            Figur 22 Utveckling av sysselsättningsgraden i åldersgrupperna
            16–64 år och 65–74 år
          </p>
          <p xml:id="i-SVaJHKDZE7M7GA3b2C36Ae">
            Källa: SCB.
          </p>
          <p xml:id="i-CVRCxWtR6AdgZa9QbAZq8L">
            I dag är det många pensionärer som har en svår ekonomisk situation,
            och det är något Moderaterna vill ändra på. Vi är överens med
            de andra partierna i pensionsgruppen om att göra insatser för
            att förbättra situationen för garantipensionärerna. Den senaste
            pensionsöverenskommelsen tar också viktiga steg mot att skjuta
            upp utträdet från arbetsmarknaden. Utöver pensionsöverenskommelsen
            vill vi också fortsätta sänka skatten på pension genom ett utökat
            grundavdrag för pension.
          </p>
          <p xml:id="i-DfVZtbocYqgDK14BeeG8Wf">
            Med ett länge arbetsliv kommer också behovet av omställning att
            öka. Vi ser en utveckling där allt fler väljer att skola om sig
            och byta karriär både en och två gånger innan de går i pension.
            Detta sker naturligt i en dynamisk ekonomi där jobbens omsättningstakt
            är högre än tidigare – men de offentliga systemen som finns till
            för att stötta omställning såsom vuxenutbildning och studiemedel
            behöver hänga med i utvecklingen. Därför föreslår vi bl.a. mer
            generösa regler för studiemedel högre upp i åldrarna.
          </p>
          <head xml:id="i-AmReiQXEXQbXMn8aB2kxJS" type="h1">
            Mer lönsamt att arbeta för äldre som jobbar
          </head>
          <p xml:id="i-TuapbpjriTo4g7WkoGXUn6">
            I Sverige lever vi i dag i genomsnitt 20 år efter pensioneringen.
            Det är en fantastisk utveckling. Men det kräver också en förändring
            i synen på äldre. Det är viktigt att politiken visar förståelse
            och respekt för att äldre inte är en homogen grupp människor med
            samma behov och önskemål. Det behöver skapas fler vägar för att
            underlätta för människor att leva det aktiva liv de vill leva.
          </p>
          <p xml:id="i-EVZ4Z7oPjvxJevd7zieHZ5">
            Ett förhöjt jobbskatteavdrag för äldre ökar drivkrafterna för
            äldre att arbeta, vilket är centralt med en åldrande befolkning.
            Utvärderingar av det nuvarande jobbskatteavdraget för äldre visar
            på betydande jobbeffekter av reformen, och en förstärkning kan
            också förväntas ge goda effekter.
          </p>
          <p xml:id="i-SG4JbnpqPt5egbfts3bEed">
            Det finns redan i dag ett förstärkt jobbskatteavdrag för äldre.
            Detta vill Moderaterna göra bredare och mer fördelaktigt. Dessutom
            ska det gälla redan för dem som har fyllt 64 år vid beskattningsårets
            ingång i stället för dagens 65 år. På så sätt kommer den ökade
            lönsamheten av att fortsätta arbeta att märkas redan innan 65
            då många väljer att gå i pension. Vårt förhöjda jobbskatteavdrag
            skulle innebära att en person som tjänar 20 000 kronor per månad
            får 1 000 kronor i sänkt skatt varje månad. Personer som tjänar
            25 000 kronor eller mer per månad får 1 250 kronor i sänkt skatt.
            På så sätt kan vi öka sysselsättningen samtidigt som vi ger de
            äldre större frihet och möjlighet att leva det liv de själva väljer.
          </p>
          <head xml:id="i-XuQeKnVRqcXTgFSAipGz7J" type="h1">
            Sänkt skatt för alla pensionärer
          </head>
          <p xml:id="i-AFF6R4WqZgefey4Xj5Dn6C">
            En starkare ekonomi och fler i arbete skapar förutsättningar
            för en positiv utveckling av pensionerna. Inget är viktigare för
            pensionärernas ekonomi än att sysselsättningen och antalet arbetade
            timmar utvecklas väl samt att reallönerna ökar, eftersom pensionerna
            är kopplade till den ekonomiska utvecklingen. Vi ser inget egenvärde
            i att pension och förvärvsinkomst beskattas olika. För att förbättra
            de ekonomiska förutsättningarna för pensionärer vill Moderaterna
            ytterligare sänka skatten för denna grupp. Moderaterna föreslår
            därför sänkt skatt för pensionärer. Vi avser sänka skatten på
            pension 2019 och 2020 med lika mycket som regeringen aviserat
            i budgetpropositionen för 2018.
          </p>
          <head xml:id="i-PhZmK9H5WcvzzVWWYKc4LY" type="h1">
            Bättre ekonomiska förutsättningar för garantipensionärer
          </head>
          <p xml:id="i-PzRw2mRBdhQ1ziF9eX8xbC">
            De sänkningar av skatten för pensionärer som både vi och regeringen
            föreslår för nästa mandatperiod gör ingenting för garantipensionärerna
            – de som har den svåraste ekonomiska situationen. För dem har
            vi inom ramen för pensionsöverenskommelsen kommit överens om att
            deras situation ska förbättras genom att grundskyddet i pensionssystemet
            förstärks. Detta är inte minst viktigt för att få mer jämställda
            pensioner. I dag har 80 procent av kvinnorna som är över 90 år
            garantipension. Exakt hur det nya grundskyddet ska utformas kommer
            att utredas vidare.
          </p>
          <p xml:id="i-4s2naTAerqJiectZycA2hq">
            Ett stärkt grundskydd innebär att skillnaden mellan att ha jobbat
            och inte ha jobbat minskar. Då en central del av pensionssystemet
            är att det ska löna sig att ha arbetat behöver det hanteras så
            att det s.k. respektavståndet upprätthålls. Det kan antingen göras
            inom ramen för pensionsgruppen eller genom ytterligare sänkt skatt
            på pension.
          </p>
          <head xml:id="i-C6Y6DTo8bkb3SA9eTGDc5q" type="h1">
            Goda omställningsmöjligheter på en föränderlig arbetsmarknad
          </head>
          <p xml:id="i-Ace4bsaViqYRbsm1mR26Ub">
            I dagens föränderliga värld behöver vi vara beredda att lära
            om och lära nytt under hela arbetslivet. Dagens system där vi
            skaffar oss en utbildning som ska räcka till pensionen passar
            inte längre alla. Samtidigt är möjligheterna för yrkesverksamma
            att bygga på sina kunskaper i dag begränsade.
          </p>
          <p xml:id="i-2WrrPbUQq23trhyff74GH8">
            Moderaterna vill skapa förutsättningar för en modern arbetsmarknad
            där människor kan yrkesväxla, men också bygga på sin kompetens
            för att få behålla sitt jobb eller avancera och göra karriär.
            Trygghet på framtidens arbetsmarknad avgörs i allt högre grad
            av vilken kompetens en person har. Genom att förbättra förutsättningarna
            för kompetensutveckling och yrkesväxling skapas möjligheter till
            en bättre fungerande arbetsmarknad – där fler kommer till sin
            rätt.
          </p>
          <head xml:id="i-UbPf78fuJGS5VRnvoxUJnG" type="h5">
            Ett utbildningsutbud bättre anpassat för en föränderlig arbetsmarknad
          </head>
          <p xml:id="i-JLinzqCEquXSc5SgiazDBp">
            För dem som vill byta yrke eller inriktning finns det flera olika
            möjligheter att skaffa sig en ny kompetens. Det offentliga erbjuder
            kostnadsfri utbildning på flera nivåer, allt ifrån den kommunala
            vuxenutbildningen till yrkeshögskolan samt alla universitet och
            högskolor. Både stat och kommuner har ett ansvar för att utbildningarnas
            innehåll anpassas till de behov som finns på arbetsmarknaden.
          </p>
          <p xml:id="i-8fiU4H2G2TwgfshQ7PE3MD">
            För att möta de krav som ett globaliserat kunskapssamhälle ställer
            och förbättra matchningen på arbetsmarknaden behöver en modern
            vuxenutbildning erbjuda de kunskaper som efterfrågas i dag. Utbildningsbehovet
            förändras snabbt varför vuxenutbildningen bör vara både flexibel
            och relevant. En ökad mångfald av utbildningsanordnare bidrar
            till en ökad utbudsbredd – både avseende innehåll och form. Det
            ger människor bättre möjligheter att studera mer anpassat utifrån
            såväl sina behov som utifrån yrkeslivet. Moderaterna vill därför
            att en valfrihetsreform genomförs i vuxenutbildningen där den
            studerande fritt ska få välja att läsa inom kommunal eller annan
            regi. Samtidigt behöver kontrollen av alla aktörer inom vuxenutbildning
            bli bättre så att en hög kvalitet kan garanteras oavsett vilken
            utbildning som väljs. Moderaterna vill därför att Skolinspektionen
            ska få i uppdrag att granska vuxenutbildning på samma sätt som
            myndigheten i dag granskar grund- och gymnasieskolor.
          </p>
          <p xml:id="i-EoQazXRdmG1cXSJ4q15ZNH">
            Fortbildning och kompetensutveckling behöver ofta ske på högskola
            eller universitet, för den som har en längre utbildning – samtidigt
            visar studier att utbildningen inte alltid är tillgänglig för
            yrkesverksamma. Högskolan och universiteten bör därför ges ett
            särskilt uppdrag att tillgodose behovet för yrkesverksamma i sitt
            utbud. Det skulle kunna röra sig om fler kortare kurser, på distans
            eller på kvällstid. Även inom yrkeshögskolan behöver tillgängligheten
            för yrkesverksamma förbättras. För att underlätta karriärbyten
            till bristyrken bör det också finnas möjlighet för utbildningsarrangörer
            att erbjuda preparandutbildningar så att fler kan få behörighet
            till yrkeshögskolan.
          </p>
          <p xml:id="i-V1xxyrpwmk2aqizjyC6VUS">
            Som ett komplement till dagens utbildningsmöjligheter vill Moderaterna
            också se över möjligheten att införa ett utbildningsavdrag som
            riktas till dem som har störst behov av att bygga på sin kompetens
            och öka sin anställningsbarhet – grupper med låga inkomster eller
            där sjukskrivningstalen är höga. På sikt skulle ett sådant avdrag
            bidra till att ytterligare kompletterande yrkesutbildningar växer
            fram, vilket i sig vore positivt för kompetensförstärkningen av
            svensk arbetsmarknad.
          </p>
          <head xml:id="i-LwQBwXJcHyyUbeS9uPfYU3" type="h5">
            Bättre möjligheter att finansiera högre utbildning senare i livet
          </head>
          <p xml:id="i-VfppDzJdN9dfoiSgRPqDSR">
            Om fler ska kunna känna sig trygga med att byta arbete eller
            bransch, även högre upp i åldrarna, behöver förutsättningarna
            för att finansiera studier senare i livet förbättras. För att
            öka möjligheterna att kombinera arbete och studier föreslår Moderaterna
            att fribeloppet, den inkomst en person kan tjäna utan att studiemedlet
            minskar, höjs från dagens dryga 170 000 kronor till över 200 000
            kronor per kalenderår för heltidsstudier. Vi vill också att möjligheterna
            till extra studieveckor för den som fyllt 40 år ska utökas från
            40 veckor till 60 veckor och att åldersgränsen för studiemedel
            höjs till 60 år. Slutligen bör möjligheten till tilläggslån för
            studerande över 25 år som tidigare haft inkomst höjas till 5 000
            kronor per månad.
          </p>
          <head xml:id="i-7PJrxpQVBwTfFuNkiuwAiZ" type="h3">
            7.2 Återupprätta lag och ordning samt stärk försvaret
          </head>
          <p xml:id="i-JeZ4wt6stADSTdv6uCJW2V">
            Att upprätthålla lag och ordning är centralt för att samhället
            ska fungera. Brottslighet drabbar både samhällsekonomin och människors
            faktiska och upplevda frihet. En central faktor för att minska
            brottsligheten är att det finns tillräckligt många poliser som
            förmår göra tillräckligt noggranna brottsutredningar. Om risken
            att ertappas är tillräckligt hög väljer fler kriminella att avstå
            från att begå brott. På grund av regeringens alltför sena och
            otillräckliga ekonomiska tillskott till, och passiva styrning
            av Polismyndigheten är upptäcktsrisken alldeles för låg i dag.
          </p>
          <p xml:id="i-VfhLBYsqbj7VcGF9HSH1z9">
            En ny och grövre typ av brottslighet utmanar just nu svensk polis.
            Antalet särskilt utsatta områden där lag och ordning får träda
            tillbaka blir fler. Kriminella gäng flyttar fram sina positioner.
            Narkotikaförsäljningen sker på många platser på öppen gata. Skjutningar
            har blivit vanligare, och handgranater används i både uppgörelser
            mellan kriminella och i attacker riktade direkt mot polisen. Attacker
            mot polis, räddningstjänst och ambulanspersonal i tjänsten uppmärksammas
            regelbundet. Gängens våldskapital bidrar till att skrämma vittnen,
            och våldet drabbar även helt oskyldiga offer. Det grova våldet
            befinner sig på rekordnivåer. Antalet poliser har under mandatperioden
            blivit färre och är i dag det lägsta sedan 2009. Samtidigt ökar
            befolkningen. Det har lett till att polistätheten är den lägsta
            på tio år. Rekordmånga poliser lämnar i dag yrket samtidigt som
            utbildningsplatser vid polisutbildningen står tomma. Regeringen
            förmår inte att attrahera tillräckligt många poliser till yrket
            och har samtidigt kraftigt underfinansierat polisen i förhållande
            till sitt eget mål.
          </p>
          <p xml:id="i-RXDqW3NhChBx73snYjpXaR">
            Läget inom polisen innebär stora utmaningar för hela samhället.
            Polisen upplevs som frånvarande i många delar av landet medan
            utländska stöldligor tömmer människors hem. Otryggheten ökar och
            påverkar människor i vardagen. Trygghetsmätningar visar att otryggheten
            i Sverige inte varit så hög sedan 2006. Öppenhet byts mot slutenhet
            när människor inte längre vågar röra sig fritt i samhället eller
            vara ute efter mörkrets inbrott. Även utsattheten för brott mot
            enskild person ökar. Såväl personrån som sexualbrott har ökat
            kraftigt de senaste åren. Samtidigt sjunker polisens utredningsresultat
            för bl.a. våldsbrott. När utredningar drar ut på tiden och anmälningar
            läggs ned skadas tilltron till rättsväsendet.
          </p>
          <p xml:id="i-U3QcgQXp3bJtd1Fs1kczrt">
            Moderaterna genomför nu den största trygghetssatsningen på 20
            år. Poliserna ska bli fler och brottsutvecklingen vändas. Hela
            rättssystemet ska stärkas. Dessutom behövs såväl skärpta straff
            som bättre lagstiftning. Att öka tryggheten och minska kriminaliteten
            i hela Sverige kräver ett målmedvetet arbete och en vilja att
            prioritera statens viktigaste kärnverksamheter. Det är Moderaterna
            beredda att göra.
          </p>
          <p xml:id="i-Jqszvvu5w6v6X3m7YQff9E">
            Säkerhetsläget i Sveriges närområde är samtidigt fortsatt osäkert.
            I Ukraina pågår den ryska aggressionen alltjämt, och Sverige är
            konstant utsatt för cyberattacker, påverkanskampanjer och fientlig
            underrättelseverksamhet. Dagens och framtidens konfliktmiljö är
            komplex där en potentiell motståndare har ett flertal militära
            och civila verktyg som kan användas för att undergräva vår motståndskraft.
            Ett väpnat angrepp mot Sverige kan inte uteslutas. Sveriges försvarsförmåga
            behöver höjas; för att uppnå detta behöver försvaret därför tillföras
            resurser. Samtidigt som vårt nationella försvar stärks bör även
            arbetet för att Sverige ska bli medlem av Nato fortsätta.
          </p>
          <p xml:id="i-7xa28jctoSuJfDz1F4wGVn">
            Moderaterna vill att Sveriges försvarsutgifter ska uppgå till
            2 procent av BNP. Ambitionen är att uppnå detta mål inom en tioårsperiod.
            Tvåprocentsmålet innebär på sikt en fördubbling av försvarsanslaget
            jämfört med dagens läge. Centralt är att nya resurser behöver
            kunna omsättas till faktisk höjd försvarsförmåga. Att bygga ut
            Sveriges försvarsförmåga kommer därför att kräva god kostnadskontroll,
            spårbarhet och uppföljning. De tre centrala pelarna i Försvarsmaktens
            verksamhet – personal, materiel och övning – behöver vara i balans.
          </p>
          <p xml:id="i-Nmsob5AaBTrKrzsw7kX6kf">
            Figur 23 Moderaternas reformer för att återupprätta lag och ordning
            samt stärka försvaret
          </p>
          <p xml:id="i-FLgigSUADgkxCzK51jpzzS">
            Miljarder kronor
          </p>
          <table>
            <row xml:id="i-3cVQQf2LZXtyTSJBGUZnhf" style="label">
              <cell>
                Reformer för att återupprätta lag och ordning samt stärka försvaret
              </cell>
            </row>
            <row xml:id="i-9fX3z69qz2mdq3GmzfphQq">
              <cell>
                En starkare och effektivare polis
              </cell>
            </row>
            <row xml:id="i-Mapkg4HajP1irXkMetFUgQ">
              <cell>
                10 000 fler polisanställda
              </cell>
              <cell>
                4,3
              </cell>
            </row>
            <row xml:id="i-YV9pteQjtzBiUpJGzQfzAG">
              <cell>
                Höjda polislöner
              </cell>
              <cell>
                1,1
              </cell>
            </row>
            <row xml:id="i-9Q9DFifGLZpiuLn4wPmU2j">
              <cell>
                Betald polisutbildning
              </cell>
              <cell>
                0,2
              </cell>
            </row>
            <row xml:id="i-EHpT1wgY2yoefanYHF8Bs8">
              <cell>
                Utrustningslyft och stärkt förmåga
              </cell>
              <cell>
                0,25
              </cell>
            </row>
            <row xml:id="i-VsicooXAQBnVuGa4JHt99A">
              <cell>
                Förstärkning av hela rättssystemet
              </cell>
            </row>
            <row xml:id="i-YDsbUGWEGirgUrBPfDbeL7">
              <cell>
                Kriminalvården
              </cell>
              <cell>
                0,15
              </cell>
            </row>
            <row xml:id="i-R66DXRKo3shk61efPPgbQi">
              <cell>
                Åklagarmyndigheten
              </cell>
              <cell>
                0,05
              </cell>
            </row>
            <row xml:id="i-VzWfNmtN58QansJBpch7tH">
              <cell>
                Sveriges Domstolar
              </cell>
              <cell>
                0,05
              </cell>
            </row>
            <row xml:id="i-FzmAX5eMFsPTNAGKovzgxv">
              <cell>
                Dubblerad kränkningsersättning
              </cell>
              <cell>
                0,08
              </cell>
            </row>
            <row xml:id="i-SrBiFJZwBHLXajY4dtyAGm">
              <cell>
                Stärkt försvar
              </cell>
            </row>
            <row xml:id="i-8r4pBLmDtinB5jCUNe5WSA">
              <cell>
                Höjda försvarsanslag
              </cell>
              <cell>
                10
              </cell>
            </row>
            <row xml:id="i-WZmF9da4hiHDhjoZGnNG15">
              <cell>
                Summa reformer
              </cell>
              <cell>
                16,18
              </cell>
            </row>
            <row xml:id="i-EpGCqxM4CHkCFuMynKyFss"/>
          </table>
          <p xml:id="i-T9Me9aEgVZXbhFTwB4NjYP">
            Anm.: Reformerna avser offentligfinansiell effekt när reformer
            är fullt utbyggda samt anges i förhållande till VÅP18.
          </p>
          <head xml:id="i-RJZqUsTWJgvswymwurV6CS" type="h3">
            7.2.1 Kraftig förstärkning av Polismyndigheten
          </head>
          <p xml:id="i-8fx9LuCBGdeTWcTo1n3zit">
            Polisen har i dag svårt att klara av sitt uppdrag. Utredningsresultaten
            i viktiga brottskategorier försämras, och på grund av det ökade
            trycket på polisens utredningsresurser tvingas polisen prioritera
            bland anmälningar om grova brott. På flera håll ser vi hur polisen
            inte har resurser att rycka ut vid pågående brottslighet. Utvecklingen
            märks inte minst i glest befolkade delar av landet. Polisen behöver
            bli mer effektiv och koncentrerad kring kärnuppgifterna att ingripa
            mot, utreda och klara upp brott.
          </p>
          <p xml:id="i-6diwN69p937v4dRfroUzMT">
            Figur 24 Antal poliser som lämnat yrket av annat skäl än pension
          </p>
          <p xml:id="i-4YrVK5FaBGU152MaQ21pyG">
            Källa: Polismyndigheten.
          </p>
          <head xml:id="i-VM658bbpKoXuZ5ZHcRjqRA" type="h1">
            Resurser för 10 000 fler polisanställda
          </head>
          <p xml:id="i-K6cUfvyqd2o5HFHZci2Mxt">
            Det behövs fler poliser för att öka upptäcktsrisken och vända
            brottsutvecklingen. Polisen ska komma när man ringer och utreda
            de brott som anmäls. Polisen ska finnas när man behöver den. Därför
            vill Moderaterna stärka Polismyndigheten med 10 000 fler polisanställda
            till år 2024. Moderaterna kommer under nästa mandatperiod att
            öka anslaget till polisen med totalt 5,6 miljarder kronor jämfört
            med dagens nivå för att få fler poliser, höja polisernas löner
            och få fler att vilja utbilda sig till polis. Till skillnad från
            regeringen tillför vi de resurser som krävs. Polisen har analyserat
            resursbehovet för att nå 10 000 fler polisanställda t.o.m. år
            2024. Av Polismyndighetens beräkningar framgår att regeringen
            fortsätter att underfinansiera svensk polis. År 2021 fattas hela
            2,5 miljarder kronor.
          </p>
          <head xml:id="i-VDihnP2xcgUbCe4Qm9zC2v" type="h1">
            Åtgärder för att lösa polisbristen
          </head>
          <p xml:id="i-KQ67tsdoBD4jZmLmFPqQtq">
            Trots att det behövs fler poliser har vi i dag det lägsta antalet
            poliser sedan 2009, samtidigt som befolkningen ökar. Polistätheten
            är den lägsta på tio år. Det beror bl.a. på att rekordmånga poliser
            i dag lämnar yrket. Under 2015–2017 har ca 900 poliser per år
            lämnat yrket, varav i genomsnitt ca 435 per år på grund av annat
            än pension. Det är nästan 50 procent ökning jämfört med 2010–2014.
            Och ökningen av antalet poliser som slutar är störst bland poliser
            i yrkesverksam ålder.
          </p>
          <p xml:id="i-Gur71bGXjHuf56kYgsUGmV">
            För att möjliggöra den kraftiga ökningen av antalet poliser krävs
            extraordinära insatser. Polisyrket behöver bli betydligt mer attraktivt
            samtidigt som polisutbildningen förstärks. I dag står hundratals
            platser vid polisutbildningen tomma. Det är helt centralt att
            förmå fler lämpliga personer att söka till polisutbildningen.
          </p>
          <head xml:id="i-Cq1uQ79xupuUD6CtaEaEhm" type="h5">
            En riktad lönesatsning för att höja polisyrket
          </head>
          <p xml:id="i-Ewk5TGy8HyxW3TKYS7PB7P">
            För att göra polisyrket mer attraktivt behöver polisernas löner
            bli högre. Många poliser vittnar om lönen som det enskilt största
            skälet till de många polisavgångarna. Trenden att erfarna poliser
            slutar i förtid behöver brytas. För att dessutom möjliggöra en
            kraftig ökning av antalet poliser krävs betydande insatser. Moderaterna
            vill därför tillföra resurser som skulle möjliggöra en höjning
            av polisernas löner med i snitt 3 000 kronor i månaden. Den exakta
            utformningen och fördelningen bestäms i förhandlingar mellan parterna.
          </p>
          <head xml:id="i-X1LD9Ma38KhvSvqrCDKeFA" type="h6">
            Betald polisutbildning
          </head>
          <p xml:id="i-9dqRgSw7ZRu66R6DmoN8hf">
            Ett mycket stort antal poliser kommer att behöva utbildas under
            kommande år, men att enbart utöka antalet utbildningsplatser räcker
            inte. Moderaterna vill att den som går polisutbildningen ska få
            sina studielån från utbildningstiden avskrivna. Därigenom blir
            utbildningen betald av staten. Satsningen innebär att det blir
            mer lönsamt att utbilda sig till och arbeta som polis. Under de
            första fem åren som polis skrivs en femtedel av studielånet av
            varje år. Efter fem år är hela lånet avskrivet. Väljer någon att
            sluta under de fem åren behöver personen inte betala tillbaka
            de redan avskrivna delarna av lånet.
          </p>
          <head xml:id="i-J7Q4tRfxx6CYLxjbnB3siR" type="h5">
            Reformerad polisutbildning
          </head>
          <p xml:id="i-WW5z3a6zANZpGnXzMug1h1">
            Polisyrket är lika varierande som uppdraget. Polisutbildningen
            behöver därför anpassas med möjlighet att välja särskilda inriktningar
            mot utredningsverksamhet och ingripandeverksamhet. Det kan bl.a.
            åstadkommas genom en grundutbildning med möjlighet att sedan välja
            väg. Det skulle bredda kretsen av sökande och sannolikt även bidra
            till att öka effektiviteten inom kåren. Det skulle dessutom möjliggöra
            att fler ingripandepoliser kom ut i yttre tjänst snabbare.
          </p>
          <head xml:id="i-LbNdnNy1gfi14Fg8mx36P3" type="h5">
            Fler vägar till polisyrket
          </head>
          <p xml:id="i-UVYybCude8i4QuyeqHjJoH">
            Polisen behöver anställda med arbetslivserfarenhet från andra
            områden, t.ex. it-specialister, psykologer, beteendevetare och
            ekonomer. Polisens efterfrågan på särskild erfarenhet och kompetens
            kommer sannolikt att öka i takt med att uppgifterna blir alltmer
            komplexa. Även personer som rekryteras utifrån bör på sikt kunna
            bli poliser, med de befogenheter som tillkommer en polis.
          </p>
          <p xml:id="i-5ENeW7EsBEqkvzezeqLDZK">
            Det bör därför skapas tydligare möjligheter att få en anpassad
            polisutbildning för de personer som har börjat arbeta hos Polismyndigheten
            och som har särskild kompetens och/eller arbetslivserfarenhet
            från andra områden.
          </p>
          <head xml:id="i-FSnf1ohTZUVQo7nS6qjqQJ" type="h5">
            Utbildning på fler orter och riktad information
          </head>
          <p xml:id="i-AAB2h1YY9BcDH1Bu1yq94e">
            Moderaterna vill att polisutbildningen ska finnas i flera delar
            av landet. Utbildningen ges i dag vid Södertörn, Växjö och Umeå.
            Regeringen har dessutom aviserat en uppdragsutbildning i Malmö
            och en i västra Sverige. Vi vill se över om utbildningen skulle
            kunna ske på ytterligare orter samtidigt som möjligheterna till
            distansutbildning byggs ut. Svensk polis behöver sökanden från
            alla samhällsgrupper. Vi vill därför göra en riktad informationsinsats
            bl.a. i de utsatta områdena för att få fler sökanden till polisutbildningen.
            Rekryteringen bör dessutom ske mer aktivt över hela landet och
            med ett tydligt uppsökande syfte för att förmå fler att söka polisutbildningen.
          </p>
          <head xml:id="i-GiVfsgsS7c8A7vsdua3HUL" type="h1">
            Bättre förutsättningar och verktyg för svensk polis
          </head>
          <p xml:id="i-RZBeMYzDzqLD3r614dnhVr">
            För att ge svensk polis bättre förutsättningar att göra sitt
            jobb krävs att polisen har tillgång till modern utrustning som
            är anpassad efter respektive tjänstgöring. För att säkerställa
            att polisen är rätt utrustad för sina olika uppdrag samt för att
            förbättra arbetsmiljön och säkerheten vill Moderaterna ha ett
            utrustningslyft riktat till svensk polis. Polismyndigheten ansvarar
            för vilken typ av utrustning de avsatta medlen ska användas till,
            men utrustning till poliser i yttre tjänst bör prioriteras.
          </p>
          <p xml:id="i-YPv9gxxg7HjDTkFAnbPNuT">
            Polisen behöver också bättre verktyg för att möta brottsligheten.
            Polisens möjligheter till kameraövervakning behöver förenklas
            och tillståndsplikten tas bort. Med övervakningskameror på brottsutsatta
            platser får polisen fram mer bevisning, kriminella kan lagföras
            och vi kan få ett bättre förebyggande arbete.
          </p>
          <p xml:id="i-JtKgWGvaFWh3GR2fy941rc">
            Antalet utsatta områden ökade under föregående år. Polisen pekar
            ut 61 geografiska områden som utsatta varav 61 områden som särskilt
            utsatta. Dessa områden kännetecknas bl.a. av att kriminella har
            inverkan på lokalsamhället och att narkotikaförsäljning sker öppet.
            De boende i områdena är ofta rädda för att delta i rättsprocesser,
            vilket försvårar polisens arbete. Kameraövervakning är ett viktigt
            verktyg för att öka den enskildes känsla av trygghet och för att
            klara upp brott. Rätt använd fungerar kameraövervakning som ett
            verkningsfullt komplement till andra åtgärder, däribland en stark
            och kontinuerlig polisnärvaro. Vi vill därför att utsatta områden
            utrustas med trygghetskameror. Syftet är att minska otryggheten
            och underlätta polisens brottsuppklarande arbete. För detta tillförs
            Polismyndigheten 200 miljoner kronor årligen fram till 2021.
          </p>
          <p xml:id="i-2AcaRwS3BjG27xPQtXnqmt">
            Moderaterna vill också förstärka polisens hundresurs. Vi ser
            positivt på användningen av polishundar för att hitta vapen och
            förebygga brott. Utöver de fynd som görs är närvaron av hundar
            brottsförebyggande. För detta och andra prioriterade satsningar
            utökar vi anslaget till Polismyndigheten med 50 miljoner kronor
            årligen.
          </p>
          <head xml:id="i-8eo3NbjMoFCSuNY5uSvtKQ" type="h3">
            7.2.2 Förstärkning av hela rättssystemet
          </head>
          <p xml:id="i-QPPHx3BbQK3k5RiFxXGqzd">
            Moderaternas politik syftar till att fler brott ska klaras upp
            och att tryggheten ska öka. För att lyckas med detta behöver hela
            rättssystemet stärkas. I takt med att fler poliser och civilanställda
            anställs kommer fler brottsutredningar att behöva hanteras och
            arbetsbördan för övriga myndigheter att öka. Såväl Åklagarmyndigheten
            och domstolarna som andra rättsvårdande myndigheter som Kriminalvården
            bör förstärkas under nästa mandatperiod i den takt som ekonomin
            tillåter. Utöver ett större ärendeflöde innebär också brottslighetens
            allt grövre art att säkerheten i domstolarna behöver stärkas.
            Särskilt i de domstolar som hanterar mål som har anknytning till
            gänguppgörelser och organiserad brottslighet.
          </p>
          <p xml:id="i-5oEt6ah4opB6Ac5tFtkwg9">
            Åklagarmyndigheten bör ges i uppdrag att väsentligt förstärka
            sina insatser för att bistå polisen i den brottsutredande verksamheten.
            Det kan t.ex. handla om att åklagare arbetar kortare eller längre
            tid som förundersökningsledare i polisorganisationen. Det kan
            också handla om att åklagare på olika sätt bistår i brottsutredningar
            som leds av polis. Den ökande ärendemängden kommer även att ställa
            krav på mer resurser till Sveriges Domstolar.
          </p>
          <p xml:id="i-SN64m4jMX2gXFToiR6GAip">
            Moderaterna vill genomföra en rad straffskärpningar. När straffen
            skärps och Polismyndigheten tillförs stora resurser kommer även
            Kriminalvårdens arbetsbörda att öka. Moderaterna vill vidare att
            Kriminalvården ska få ett större ansvar för de unga lagöverträdare
            mellan 15 och 18 år som begått allvarliga brott eller som agerar
            i kriminella miljöer. Kriminalvården har bättre kompetens och
            förutsättningar att arbeta brottsförebyggande med dessa barn och
            ungdomar jämfört med kommunernas socialtjänster. Vi vill också
            förbättra Kriminalvårdens arbete med återanpassning. Målet är
            att den som döms till fängelse ska kunna återgå till ett laglydigt
            liv i frihet. Därför vill vi att Kriminalvården fokuserar på arbetsförberedande
            insatser.
          </p>
          <p xml:id="i-Q1jqs5CQhkPaGmEAqTFZj7">
            Även Tullverket spelar en viktig roll. En av Tullverkets viktiga
            uppgifter handlar om att tillsammans med gränspolisen upprätthålla
            gränsskyddet i en tid när osäkerheten och rädslan för ytterligare
            terrordåd växer. Tullverket ska leva upp till medborgarnas förväntningar
            på att gränsskyddet upprätthålls för att bidra till ett tryggt
            samhälle. Den traditionella smugglingen av narkotika, vapen, alkohol
            och tobak fortsätter samtidigt som nya områden tillkommer, däribland
            stöldgods som förs ut ur landet. Tullverkets tjänstemän bör ges
            befogenhet att stoppa och genomsöka fordon samt kvarhålla personer
            som påträffats med misstänkt stöldgods. Den ökade befogenheten
            är en åtgärd för att stoppa utländska stöldligors ökade aktivitet
            i landet.
          </p>
          <p xml:id="i-BLxEzGR8VmeBekkHxKspcM">
            Polismyndigheten, Tullverket och Kustbevakningen bör ges i uppdrag
            att förstärka sitt samarbete för att gemensamt kunna arbeta mer
            effektivt mot de internationella stöldligorna som agerar i Sverige,
            samt löpande samverka och genomföra gemensamma kontroller för
            att komma åt finansiering av terrorism.
          </p>
          <head xml:id="i-Q96c8miMxtk5rJfyx3tWhN" type="h1">
            Straff som motsvarar brottens allvar
          </head>
          <p xml:id="i-Qm9YH3uZMr6MrqVd4o469u">
            Moderaterna anser att flera straff behöver skärpas för att i
            högre grad än i dag återspegla hur allvarligt brottet är. Ett
            område som utmärker sig i detta avseende är det grova gängvåldet.
            Vi vill införa en särskild straffskärpningsgrund, en s.k. gängbestämmelse,
            som innebär upp till dubbelt så höga straff för vissa brott som
            begås inom ramen för en gänguppgörelse. En ny form av påföljd
            kallad vistelseförbud bör införas för att motverka kriminella
            grupperingar. Ett vistelseförbud innebär ett förbud mot att vistas
            i ett visst geografiskt område under en viss tid efter avtjänat
            fängelsestraff. Förbudet ska aktualiseras för personer som begår
            brott och som har anknytning till kriminella grupperingar.
          </p>
          <p xml:id="i-JcsvEHtLfKeio7FHshCNAo">
            Skjutningar och andra former av dödligt våld måste få ett slut.
            Att beröva en annan människa livet är ett av de allvarligaste
            brotten och det ska också synas i lagstiftningen. Livstids fängelse
            ska därför vara normalstraffet för mord. I dag döms alltför många
            till tidsbestämda fängelsestraff för mord. Även straffen för vapenbrott
            behöver bli strängare än i dag. Vi vill höja straffmaximum för
            de synnerligen grova brotten och samtidigt ändra lagen så att
            fler vapenbrott än i dag ska anses som grova. Om en person förvarar
            ett illegalt vapen i bostaden och det kan finnas en fara att vapnet
            kommer till brottslig användning ska vapenbrottet undantagslöst
            betraktas som grovt. Så är inte fallet i dag. Det finns en tydlig
            koppling mellan det grova gängvåldet och handeln med narkotika.
            Konkurrerande narkotikamarknader är den vanligaste anledningen
            till de dödsskjutningar som förra året nådde nya nivåer. Vi vill
            se en bred offensiv mot narkotikahandeln för att störa ut gängen.
            Det handlar både om skärpta straff vid narkotikaförsäljning, förstärkt
            specialistkompetens hos polisen och ökade möjligheter till tvångsvård
            för unga missbrukare.
          </p>
          <p xml:id="i-7EWx3uNH656avjXs8t6wdA">
            Den som begår upprepade brott bör straffas hårdare än den som
            begår ett enstaka brott. När någon i dag döms för flera brott
            samtidigt får man dock rabatt fr.o.m. med det andra brottet. Vi
            menar att dagens form av mängdrabatt bör tas bort och ersättas
            med en ny mindre generös regel som innebär att straffen förlängs
            med ca 60–70 procent. Även straffrabatten för ungdomar mellan
            18 och 21 år som begår brott behöver tas bort och gränsen för
            vid vilken ålder livstidsstraff kan aktualiseras bör utredas.
            Den som är vuxen och begår brott ska även behandlas som vuxen
            av rättsväsendet.
          </p>
          <p xml:id="i-LQn1o6FrEpDx76Gz3gDRat">
            Ett annat område där lagstiftningen behöver skärpas är gällande
            angrepp mot blåljuspersonal. Det handlar om det straffrättsliga
            skyddet för människor som arbetar med samhällsviktiga uppgifter
            men också om att värna respekten för rättsstaten.
          </p>
          <p xml:id="i-UcpDxMXFxLYqsT1wGvUQDH">
            Moderaterna har även pekat ut ett antal andra brott där straffen
            är för låga. Exempelvis har straffskalan för våldtäkt av normalgraden
            stått oförändrad sedan brottsbalkens införande. Straffen för våldtäkt
            behöver höjas.
          </p>
          <p xml:id="i-RoodRYES3Lx46RkFRM1zeT">
            Fler brott än i dag bör vidare leda till utvisning. Om en person
            kommer från ett annat land för att vistas eller bo i Sverige ska
            man följa lagstiftningen som finns här. Brott med ett straffvärde
            på sex till tolv månaders fängelse ska kunna leda till utvisning
            även om återfallsrisk inte föreligger. Vidare bör det ske fler
            överföringar av fångar med utländskt medborgarskap som avtjänar
            straff i svenska anstalter.
          </p>
          <p xml:id="i-DjgwVYLS4VmeahBtn2czH2">
            Ett nationellt förbud mot tiggeri bör införas för att stoppa
            utnyttjandet av utsatta människor och ordningsproblem. Ett nationellt
            förbud ska omfatta alla som tigger och gälla på alla platser.
            Ett förbud mot tiggeri handlar inte om att förbjuda fattigdom.
            Ett förbud mot tiggeri ska utformas utifrån de högt ställda krav
            på mänskliga rättigheter som gäller i Sverige. Det innebär bl.a.
            att lagstiftningen ska gälla lika för alla och inte diskriminera
            någon grupp.
          </p>
          <head xml:id="i-QP6s8rJKkUZ2yD51q23o23" type="h1">
            Bättre stöd till brottsoffer och fördubblad kränkningsersättning
          </head>
          <p xml:id="i-QoL78MVEi8k1Pgbm6MBK7X">
            Utöver straffskärpningar och mer resurser till Polismyndigheten
            behövs ett tydligare brottsofferperspektiv i svenskt rättsväsende.
            Bakom alla polisanmälningar finns personer som har utsatts för
            våld eller hot och kränkningar. Det är många som drabbas när ett
            brott begås. Ibland finns även barn med i bilden. Vi vill att
            alla som utsatts för brott ska få den hjälp och det stöd de behöver
            oavsett var man bor. En viktig del av brottsofferperspektivet
            handlar om att polisen behöver bli bättre på att bekämpa och utreda
            brott. Det krävs att polisen genomför brottsplatsundersökningar
            och polisutredningar av hög kvalitet och utreder fler brott. Möjligheterna
            att inte påbörja eller i förtid lägga ned brottsutredningar bör
            begränsas. Den som utsatts för ett brott ska få den information
            som behövs. Om en förundersökning läggs ned ska polisen tydligt
            redogöra för vilka åtgärder som vidtagits och motiven till att
            ärendet läggs ned.
          </p>
          <p xml:id="i-U22Gz9BcG2srYyrXnH9Qef">
            Den som utsatts för brott ska alltid kunna räkna med ett starkt
            stöd. Den kränkning som brottsoffret lidit efter att ha utsatts
            för brott bör uppgraderas för att stå i bättre överensstämmelse
            med de etiska och sociala värderingar som är rådande i dag. Vi
            vill därför fördubbla nivån på den kränkningsersättning som brottsoffer
            kan få rätt till. En sådan förändring skulle dessutom på ett tydligare
            sätt markera att det som brottsoffret utsatts för utgör en överträdelse
            av brottsoffrets rätt till sin person och integritet.
          </p>
          <head xml:id="i-WAT3uzScgCqopyWWDe2rEe" type="h1">
            7.2.3 Bekämpa terrorismen
          </head>
          <p xml:id="i-ycwxZn32N22Eum28M1sCS">
            Utvecklingen i Europa och attacken på Drottninggatan visar att
            terrorhotet är reellt. Den svenska terrorhotnivån ligger kvar
            på en förhöjd nivå. Säkerhetspolisen varnar återkommande för risken
            för nya attentat.
          </p>
          <p xml:id="i-Dz1WQkBEdQCtDqhi42NS5i">
            Säkerhetspolisens bedömning är att den våldsbejakande islamistiska
            miljön utgör det största hotet mot Sverige. Enligt Säkerhetspolisens
            årsbok för 2017 finns ca 3 000 våldsbejakande extremister i Sverige,
            varav drygt 2 000 personer härrör från den våldsbejakande islamistiska
            miljön. En relativt stor mängd människor har dessutom de senaste
            åren rest till konfliktområden för att ansluta sig till en terroristorganisation,
            träna för strid eller ingå i ett stridande förband. Flera av dem
            som har rest iväg har återvänt eller ämnar återvända till Sverige
            med nya kunskaper och färdigheter, ökad acceptans för våldsanvändning
            och kanske även med avsikten att begå attentat.
          </p>
          <p xml:id="i-TZBF27jqohiDusNNRbKzp1">
            Sveriges förmåga att motverka terrorism behöver stärkas. Erfarenheter
            från terroristangrepp i Sveriges närområde, där flera koordinerade
            och samordnade attacker skedde samtidigt, visar på vikten av att
            vid ett eventuellt attentat kunna göra insatser mot terrorister
            på två eller flera ställen samtidigt. För att polisens nationella
            insatsstyrka ska ha förmåga att hantera flera händelser samtidigt
            ökar vi resurserna till polisen.
          </p>
          <p xml:id="i-K5e4RNWZK3yHnJFirHHyxT">
            Vi behöver också säkerställa att polis och myndigheter har rätt
            verktyg för att förhindra terrorism. Säkerhetspolisen bör få tillgång
            till signalspaning parallellt med pågående förundersökning. Sådan
            information är viktig för att kunna avslöja terrorismrelaterad
            brottslighet. Säkerhetspolisen bör också få möjlighet att använda
            hemlig dataavläsning och tillgång till datalagring. Tillgången
            till data är ett av Säkerhetspolisens viktigaste verktyg i arbetet
            med att upptäcka och förhindra terrorbrott och andra allvarliga
            brott. Utöver datalagringen bör polisen snarast få möjlighet att
            på egen hand besluta om kameraövervakning utan att gå omvägen
            via ett komplicerat tillståndsförfarande.
          </p>
          <p xml:id="i-H69qmW9J4atJmhWMPZwnYA">
            I dag saknas regler i Sverige som innebär att ett svenskt medborgarskap
            ska kunna återkallas bl.a. i fall då någon begått ett brott som
            är till allvarlig skada för statens vitala intressen som t.ex.
            terroristbrott. Detta skiljer oss från länder som Tyskland, Danmark
            och Finland. Det finns skäl att ändra på det även i Sverige. Den
            som har dubbelt medborgarskap och som har begått terroristbrott
            bör exempelvis kunna få sitt svenska medborgarskap återkallat.
          </p>
          <p xml:id="i-UyNCqzJN7ar6oiR7BnxTTm">
            Våldsbejakande extremism ska, utöver rättsväsendets skarpa insatser,
            mötas med förebyggande åtgärder och avhopparverksamhet. De som
            väljer att hoppa av ska mötas av en professionell avhopparverksamhet.
            Slutligen krävs mer forskning om våldsbejakande islamism, för
            att skapa bättre underlag för det förebyggande arbetet mot extremism
            och radikalisering. Våldsbejakande islamism är en relativt ny
            företeelse i vårt land och utmanar grundläggande demokratiska
            värderingar.
          </p>
          <head xml:id="i-GfSS2HyafdYKibBDnUQB5M" type="h3">
            7.2.4 Försvarsförmågan ska stärkas
          </head>
          <p xml:id="i-VqG6JQTZ7oUb5bVrnRZdvy">
            Sveriges närområde är fortsatt osäkert. Östersjöregionen befinner
            sig i fokus för en omfattande militär förmågetillväxt som drivs
            på av Ryssland. Den pågående ryska aggressionen mot Ukraina visar
            att Ryssland inte väjer för att använda militära medel mot sina
            grannländer.
          </p>
          <p xml:id="i-GVGhELwrBAwGSSM4Gbaz5V">
            Samtidigt ser vi ökade spänningar även globalt med bl.a. ett
            Kina som växer i betydelse, fortsatt sönderfall i Mellanöstern
            och Nordafrika och osäkerhet kring USA:s fortsatta engagemang
            i Europa. Parallellt med detta ökar gråzonsproblematiken. Cyberattacker,
            desinformation, underrättelsehot och användande av tillgång till
            energi som påtryckningsmedel är bara några utmaningar som växer
            i betydelse vid sidan av det militära hotet. Attacken med nervstridsmedel
            i Salisbury nyligen är ett exempel på detta.
          </p>
          <p xml:id="i-GXMd73d5jcMBarFWrTakiE">
            Moderaterna anser att försvarets förmåga behöver stärkas utifrån
            det fortsatt försämrade omvärldsläget. Utöver ett stärkt nationellt
            försvar anser vi att Sverige ska bli Natomedlem för att öka Sveriges
            säkerhet.
          </p>
          <p xml:id="i-ENf5yug1wRQNJqfijbS81x">
            Ett svenskt medlemskap i Nato är det enda försvarssamarbetet
            som på allvar skulle stärka Sveriges säkerhet. Som medlemsland
            skulle Sverige omfattas av de ömsesidiga försvarsgarantierna mellan
            de 29 medlemsländerna, vilka är grundbulten i Natosamarbetet.
            Vi skulle även kunna ha en gemensam försvarsplanering och ett
            starkare nordiskt samarbete inom ramen för Nato.
          </p>
          <p xml:id="i-HUzZR5MRARJwcMJC5enR6b">
            Moderaterna vill att Sveriges försvarsutgifter ska uppgå till
            2 procent av BNP. Ambitionen är att uppnå detta mål inom en tioårsperiod.
            Tvåprocentsmålet innebär på sikt en fördubbling av försvarsanslaget
            jämfört med dagens läge. Att bygga ut Sveriges försvarsförmåga
            kommer att kräva god kostnadskontroll, spårbarhet och uppföljning.
            Under nästa mandatperiod avser vi förstärka försvarets budget
            så att den har 10 miljarder högre anslag 2021 än vad regeringen
            nu räknar med. Med nuvarande prognoser för ekonomin skulle det
            innebära att Sveriges försvarsanslag uppgick till 1,2 procent
            av BNP i stället för 1,0 procent som det är i dag. Budgetsatsningen
            är helt i linje med de äskanden som Försvarsmakten gjort i sina
            budgetunderlag för 2019 och framåt. I sitt underlag räknar Försvarsmakten
            dessutom inte med ökade anslag efter 2021. Moderaterna kommer
            dock att fortsätta banan uppåt även efter 2021 och vi kommer att
            återkomma innan dess med hur den fortsatta banan ser ut. En fortsatt
            utbyggnad av försvarets anslag bör dock ske efter en noggrann
            analys tillsammans med Försvarsmakten.
          </p>
          <p xml:id="i-25BxbsDsPvqj5Rkyg4hX57">
            Att nå en bred enighet om en långsiktig förstärkning av försvaret
            kommer dessutom att vara en prioriterad fråga för Moderaterna
            i Försvarsberedningen. Det är centralt att Försvarsmakten får
            långsiktiga planeringsförutsättningar för att stärka försvarsförmågan.
          </p>
          <p xml:id="i-PFPjGgSEo2URX31jzvahQ2">
            De extra medel som Moderaterna nu presenterar bör användas för
            att få den beslutade organisationen att fungera så att ambitionen
            i 2015 års försvarsbeslut kan uppnås. Parallellt med detta ska
            planering för utökad förmåga inledas. Dessa uppgifter kombinerat
            kräver långsiktiga planeringsförutsättningar. Det är viktigt att
            fokusera på att färdigställa organisationen av flera skäl. Dels
            är det nödvändigt för att stärka Försvarsmaktens operativa förmåga
            här och nu. Detta särskilt mot bakgrund av att det på flera förband
            börjar talas om inställd övningsverksamhet och utbildning om myndigheten
            inte får de tillskott Försvarsmakten behöver. Dels är det viktigt
            för att lägga grunden för en mer långsiktig försvarspolitik och
            utbyggnad av försvaret på sikt. För mycket kortsiktiga beslut
            och lappande och lagande har gjort att det har varit svårt för
            Försvarsmakten att fokusera på större framtidsfrågor – såväl när
            det gäller att rekrytera och behålla personal, som att göra större
            materielanskaffningar. Slutligen är uppbyggnaden av ett fungerande
            totalförsvar och civilt försvar en viktig uppgift under kommande
            år och där mycket arbete återstår att göra.
          </p>
          <p xml:id="i-6YkE6egCB8etim1iJMwpRi">
            Den mer komplexa hotbilden ställer stora krav på såväl Sveriges
            krisberedskap i fred som på det civila försvaret i händelse av
            kris och krig. Utöver rent militära hot har vi bl.a. att hantera
            cyberattacker, otillbörlig påverkan, organiserad brottslighet
            och terrorhot som riskerar att undergräva samhällets funktionalitet.
            Förmågan att kunna hantera gråzonsproblematik mellan krig och
            fred blir allt viktigare och kräver starkt ledarskap och tydlig
            ansvarsfördelning. Säkerhetshaveriet på Transportstyrelsen och
            regeringens dokumenterade oförmåga att hantera det pekar på allvarliga
            brister när det gäller krisledning, samverkan och rutiner. En
            prioriterad fråga för Moderaterna är därför att säkerställa att
            beredskapen på alla nivåer är god och att samhällets centrala
            krisledningsfunktioner fungerar fullt ut.
          </p>
          <head xml:id="i-F4nXtaZAZ3aJRnJJwUk31p" type="h2">
            7.3 En ansvarsfull migrationspolitik
          </head>
          <p xml:id="i-2BuDYbvtkbzLUcPcezQaJr">
            Det finns många skäl för Sverige att vara ett land som är öppet
            mot och nyfiket på världen utanför: vi är ett litet land med stora
            exportföretag. Vi tror på internationellt samarbete. Vi vill ta
            vår del av ansvaret för de stora problemen i världen. Men ska
            vi klara det så behöver decennier av misslyckad invandrings- och
            integrationspolitik rättas till.
          </p>
          <p xml:id="i-FdkuiQK35AFQTcwEd8fx9e">
            Sverige har tagit emot ett stort antal asylsökande på kort tid.
            På fem år har vi tagit emot över 350 000 asylsökande. Under flera
            år har vi varit det land som, i förhållande till befolkningsmängd,
            tagit emot flest asylsökande i EU. Detta har medfört stora påfrestningar
            på vårt mottagningssystem, men också på samhället i stort och
            Sveriges förmåga att klara integrationen.
          </p>
          <p xml:id="i-3fAaz5jw4M4TgJGw6Vfs52">
            Även EU-systemet visar på svårigheter att hantera situationen.
            Människosmugglare utsätter dagligen människor för livsfara över
            Medelhavet. Till bilden hör också att dagens regelverk leder till
            att det ofta är fysiskt och ekonomiskt starka personer, i stället
            för de med störst behov av skydd, som kommer till Europa. Moderaterna
            har pekat på vikten av ett reformerat flyktingmottagande i EU
            med asylprövning i säkra områden utanför EU:s gräns, för att sedan
            möjliggöra säker inresa i EU för dem som är i störst behov av
            skydd.
          </p>
          <p xml:id="i-M2TUiaYZYPTaWa26dsAwHB">
            Innan ett nytt asylsystem träder i kraft behöver Sverige en stram
            migrationspolitik som är långsiktig och hållbar. För Moderaterna
            innebär det ett antal skärpningar från dagens regelverk, där bl.a.
            tillfälliga uppehållstillstånd blir huvudregel.
          </p>
          <p xml:id="i-F7n4EuQbg54DL4a6ebh4dC">
            Samtidigt behöver integrationen och etableringen av nyanlända
            genomsyras av tydliga krav på individen. Detsamma ska gälla för
            att fler nyanlända i slutändan ska komma i arbete och egen försörjning.
            I dag tar det i genomsnitt åtta år innan hälften av alla nyanlända
            har någon form av jobb.
          </p>
          <p xml:id="i-5uzSXuFkuVkgF1PKwUCTjn">
            Migration och integration hänger ihop. Utan ett hållbart asylmottagande
            klarar vi inte integrationen och utan en tydlig integrationspolitik
            kan vi inte ge nyanlända en riktig chans att vara med och bidra
            till vårt gemensamma bästa. Moderaterna har därför förslag på
            nödvändiga reformer för att Sverige ska kunna ta tag i dagens
            migrations- och integrationsproblem.
          </p>
          <p xml:id="i-EQMKERYcrdeKLXHR7PbpwB">
            Figur 25 Moderaternas reformer för att återupprätta lag och ordning
            samt stärka försvaret
          </p>
          <p xml:id="i-GdE6WLV5jXnq7XgtfNA2oh">
            Miljarder kronor
          </p>
          <table>
            <row xml:id="i-DFEnntLp5VLgzg8zB8gSMN" style="label">
              <cell>
                Reformer för en ansvarsfull migrationspolitik
              </cell>
            </row>
            <row xml:id="i-QYqgPGhy6a9bt24sPNZf7D">
              <cell>
                Högre ställda krav vad gäller nyanländas etablering
              </cell>
            </row>
            <row xml:id="i-36wbGuzQWVhuW9KTMXUgBb">
              <cell>
                Utökad samhällsorientering
              </cell>
              <cell>
                0,13
              </cell>
            </row>
            <row xml:id="i-UFEs4SHFFfqEaqZ25XdcCo">
              <cell>
                Kvalificering in i bidragssystemen*
              </cell>
              <cell>
                -1,60
              </cell>
            </row>
            <row xml:id="i-AX7bi6JPuYBTeShA9YHvh9">
              <cell>
                Ett förstärkt återvändande
              </cell>
            </row>
            <row xml:id="i-2VgyV1WhQrvNV28bFWnXm6">
              <cell>
                Fler förvarsplatser
              </cell>
              <cell>
                0,1
              </cell>
            </row>
            <row xml:id="i-3siwioXyZPa3aLx5VRBLfP">
              <cell>
                Summa reformer
              </cell>
              <cell>
                -1,37
              </cell>
            </row>
            <row xml:id="i-DVcLUGrP1VvwwtckaWDpDV">
              <cell>
                *Beskrivs närmare i kapitel 7.1.1.
              </cell>
            </row>
            <row xml:id="i-NRy343yYRtAYaMPjF321oN"/>
          </table>
          <p xml:id="i-VAuxaSGQMGz3PbTDYQeahz">
            Anm.: Reformernas offentligfinansiella effekt när de är fullt
            utbyggda anges i förhållande till VÅP18.
          </p>
          <head xml:id="i-JQgdsyuK9aQTUhQWZXQrpJ" type="h3">
            7.3.1 Att söka asyl i Sverige
          </head>
          <p xml:id="i-XhFDycmta8oiKjsdiJxCCd">
            Sverige behöver en långsiktig migrationspolitik där antalet asylsökande
            är på en nivå där vi kan klara integrationen. Lagar och regler
            ska vara utformade på ett sätt som ligger i linje med länder i
            vår närhet. Det behöver vara slut på tvära kast i migrationspolitiken.
            Sveriges asylsystem behöver vara transparent och förutsägbart.
            Den som ansöker om skydd i Sverige och berörda myndigheter ska
            veta vad han eller hon kan förvänta sig av asylreglerna.
          </p>
          <head xml:id="i-G9TSqpYbXrsuQmd1sXub1t" type="h1">
            Tillfälliga uppehållstillstånd huvudregel
          </head>
          <p xml:id="i-Lnn7Md3F1ToC1jZMQKkVbS">
            För de personer som har rätt till skydd i Sverige ska tillfälliga
            uppehållstillstånd vara huvudregel. För den som anstränger sig
            och arbetar ska ett tillfälligt uppehållstillstånd kunna bli permanent.
            Om skyddsskäl kvarstår vid omprövning av det tillfälliga uppehållstillståndet
            ska det tillfälliga uppehållstillståndet förlängas, om man inte
            har jobb och egen försörjning. Ingen ska utvisas då skyddsskäl
            fortfarande föreligger. Det ska även finnas en bortre gräns för
            när tillfälliga uppehållstillstånd inte längre får beviljas. Då
            ska det vara möjligt att erhålla ett permanent uppehållstillstånd.
          </p>
          <head xml:id="i-2vh21hpSFJUJC8ZndBemXB" type="h1">
            Skärpt försörjningskrav vid anhöriginvandring
          </head>
          <p xml:id="i-9dQ2d792hrD82zknMyFyRq">
            En stram migrationspolitik förutsätter ett skärpt försörjningskrav
            vid anhöriginvandring. Ett skarpt försörjningskrav stärker drivkrafterna
            till arbete, samtidigt som vi är tydliga med vikten av att kunna
            stå för sina anhörigas uppehälle i Sverige. I den tillfälliga
            lagen om uppehållstillstånd ingår krav på försörjning för sig
            själv och tillresande familj samt krav på tillräcklig bostad för
            sig och familjen. Utöver det redan uppställda försörjningskravet
            ska jobb och stabil inkomst vara grunden för att kravet ska vara
            uppfyllt.
          </p>
          <p xml:id="i-BKKExzHm3kTNVzsdi3HcLt">
            Bidrag ska inte öppna dörren in i Sverige. I dag är det t.ex.
            möjligt att uppfylla försörjningskravet genom a-kassa eller andra
            inkomstrelaterade ersättningar. Det bör dessutom föreligga ett
            krav på att personen i fråga behöver ha haft en tillräcklig inkomst
            under tidigare år. På så sätt kan vi säkerställa att det finns
            en stabilitet i inkomsten och att det föreligger en möjlighet
            att försörja de anhöriga.
          </p>
          <head xml:id="i-FSpzUypXogTTXLv6KVZxC3" type="h1">
            Ett ordnat asylmottagande och tidiga insatser under asyltiden
          </head>
          <p xml:id="i-3wYjnX4j7aGMRV4aC95CHj">
            Ett ordnat och väl fungerande asylmottagande är en förutsättning
            för att Sverige ska kunna upprätthålla en reglerad invandring.
            Den som ansöker om asyl ska möta tydliga krav att underlätta och
            medverka i asylprocessen. I väntan på beslut behöver vi dessutom
            säkerställa att den som får uppehållstillstånd på bästa sätt förbereds
            för ett liv i Sverige.
          </p>
          <p xml:id="i-XEa32vc1Rbv6wxkL4yS5Wo">
            För att stärka möjligheterna till integration i ett tidigt stadium
            behöver det finnas ett tydligt fokus på jobb och utbildning under
            asyltiden. Här vill Moderaterna se en kartläggning av individens
            kompetens och kunskap redan första dagen. Det bör också ställas
            krav på att den asylsökande ska delta i språkundervisning och
            samhällsorienteringen under asyltiden.
          </p>
          <head xml:id="i-MvDvE7E2DEy3b1LR5aX9pK" type="h1">
            Ordning och reda i asylprocessen
          </head>
          <p xml:id="i-QLpndQHvZMZjCHmuggC4Tm">
            En person som ansöker om asyl i Sverige ska göra sin identitet
            och hemvist sannolik. Den asylsökande har också en skyldighet
            att lägga fram en trovärdig asylberättelse och göra sannolikt
            att han eller hon är i behov av skydd i Sverige. Det är viktigt
            att denna princip upprätthålls. En väl fungerande ordning förutsätter
            tidig utredning av den asylsökandes identitet och tydliga skyldigheter
            för asylsökande angivna i lag. Det kan röra sig om skyldighet
            att utan dröjsmål lämna in asylansökan och lämna in id-handlingar,
            medverka till att identiteten utreds, komma vid kallelser och
            vid behov medverka vid medicinsk åldersbedömning. Om skyldigheterna
            inte följs ska det medföra konsekvenser, såsom nedsättning av
            ersättningar.
          </p>
          <head xml:id="i-Y9GyjwRB61dLDaUijCSfx1" type="h1">
            Värdigt boende under asyltiden
          </head>
          <p xml:id="i-6naWvxWN5652K3t6xypMka">
            Moderaterna vill understryka vikten av ett värdigt boende under
            asyltiden. Det skapar inte bara bättre förutsättningar för att
            delta i integrationsinsatser, utan motverkar dessutom segregation
            och trångboddhet. Effekterna av trångboddhet riskerar att människor
            hamnar utanför och aldrig blir en del av den svenska gemenskapen.
            Moderaterna vill därför att det ska ställas krav på att det egna
            boendet är värdigt och acceptabelt ur ett boendesocialt perspektiv.
          </p>
          <head xml:id="i-3AfULniKu56XCnqT9V34vd" type="h3">
            7.3.2 Högre ställda krav på nyanländas etablering
          </head>
          <p xml:id="i-VPihTvouKmcaZtB28cqycn">
            Den som har rätt till uppehållstillstånd ska ges en möjlighet
            att stanna i Sverige. De senaste åren har ett stort antal människor
            beviljats uppehållstillstånd, vilket medför att Sverige står inför
            betydande integrationsproblem som behöver lösas. Människor som
            kommer hit behöver bli en del av den svenska gemenskapen. Att
            så snabbt som möjligt komma in i arbete och egen försörjning blir
            därför en förutsättning för möjligheten att kunna starta ett nytt
            liv här. För att klara detta ska vi ställa krav på nyanlända.
            För att slå fast vikten av integration och den enskildes ansvar
            behöver vi vara tydliga med individens skyldighet att medverka
            till sin egen integration i Sverige.
          </p>
          <head xml:id="i-CU1b3J1YUpEabiw3ag2NvJ" type="h1">
            Skyldighet att delta i samhällsorientering
          </head>
          <p xml:id="i-KafcxpCPLDBpAAmXrWzqsg">
            Kunskap om det svenska samhället har stor betydelse för integrationen.
            Det är också en rimlig förväntan att en ny medborgare har förvärvat
            grundläggande kunskaper om det svenska samhället. Moderaterna
            vill slå fast vikten av det svenska språket, eget arbete och svenska
            värderingar genom att införa en skyldighet för nyanlända att delta
            i samhällsorientering. Utbildningen ska belysa svenska fri- och
            rättigheter samt tydligt ta ställning mot barnäktenskap och alla
            former av hedersförtryck. Samhällsorienteringen ska utökas och
            omfatta 100 timmars undervisning. Avslutningsvis ska deltagarna
            göra ett test för att säkerställa att de tillgodogjort sig innehållet
            i samhällsorienteringen.
          </p>
          <head xml:id="i-JbvcKmRHTRXr3K6sUn3rMC" type="h1">
            Utbildningsplikt
          </head>
          <p xml:id="i-Vjrnqz68ffityJF1r7jkrn">
            Ungefär en tredjedel av de nyanlända som kommer till Sverige
            saknar grundskoleutbildning från sitt hemland.
            <ref target="i-RPbQgaaF7HF9tj15xQhRMt">
              [11]
            </ref>
            Utbildning är en förutsättning för att denna grupp ska ges förutsättningar
            för arbete och egen försörjning. Nyanlända som saknar grundskoleutbildning
            bör därför omfattas av utbildningsplikt. Det innebär att denna
            grupp förses med grundläggande och avgörande kunskaper för att
            kunna ta sig in på svensk arbetsmarknad.
          </p>
          <head xml:id="i-2DirL3XAnZStGgGTwNxJTL" type="h1">
            Möjlighet för kommuner att ta över ansvaret för integration av
            nyanlända
          </head>
          <p xml:id="i-VntpwLyLSuMHCVzCv55e9T">
            I dag har Arbetsförmedlingen helhetsansvar för etableringsinsatserna,
            men myndigheten har stora brister och de resultat som visas är
            inte tillfredsställande. De kommuner som vill bör därför kunna
            ta över ansvaret för integrationen för nyanlända från Arbetsförmedlingen.
          </p>
          <head xml:id="i-JbchvLnAqLBrcsB1C88NsB" type="h1">
            Förbättrad sfi-utbildning och individuell prestationsplan
          </head>
          <p xml:id="i-2i9r1cN63tGPB9KQjaon3Z">
            Varje person som påbörjar sfi ska få en individuell prestationsplan
            som uppskattar tiden det kommer att ta för att slutföra varje
            kurs och studieväg. Prestationsplanen ska utformas med hänsyn
            till den studerandes förkunskaper, såsom tidigare utbildning.
            Vid avbrutna studier eller studier som inte fullföljs med godkända
            studieresultat inom den angivna tidsramen aktualiseras ett åtgärdssystem
            som innebär att individer kan få en varning och ytterst delvis
            eller helt indragen etableringsersättning.
          </p>
          <head xml:id="i-NwZoodSAQPVYnfpw16dAL1" type="h1">
            Krav på kunskaper i svenska för permanent uppehållstillstånd
          </head>
          <p xml:id="i-SNyuYMqSVqR5jnLjJjcH4k">
            I dag ställs inga krav på vare sig deltagande i undervisning
            eller en viss kunskapsnivå i svenska språket för att få permanent
            uppehållstillstånd. Mot denna bakgrund bör det ställas tydliga
            krav på nyanländas ansträngningar för att lära sig svenska. Sådana
            ansträngningar ska vara en central del vid prövningen av permanent
            uppehållstillstånd. För att en person ska kunna få permanent uppehållstillstånd
            vill Moderaterna därför att godkända kunskaper i svenska ska knytas
            till möjligheten att få permanent uppehållstillstånd.
          </p>
          <head xml:id="i-Hy3q8rwbHh5hyu8BrABHWf" type="h3">
            7.3.3 Uppvärdera det svenska medborgarskapet
          </head>
          <p xml:id="i-QfVbMBffBQjXJ8C5JNbQxt">
            Medborgarskapet har stor betydelse, såväl rättsligt som symboliskt.
            Personer som har samhörighet med Sverige och som kan antas ha
            sin framtid här ska ha goda möjligheter att bli svenska medborgare.
            Reglerna om medborgarskap bör, i den mån det är lämpligt, utformas
            så att det fungerar som drivkrafter för att främja integrationen.
            Moderaterna vill också uppvärdera systemet med medborgarskapsceremonier
            då de bidrar till att markera medborgarskapets tyngd och betydelse.
          </p>
          <head xml:id="i-CXK82a72JfGVSATT7YG88A" type="h1">
            Krav på grundläggande samhällskunskaper och språkfärdigheter
          </head>
          <p xml:id="i-USJuFgcFVvtkUt3kcCSDSD">
            För att höja medborgarskapets status vill Moderaterna ställa
            krav på grundläggande kunskaper i svenska språket. Ett sådant
            krav saknas i Sverige i dag och är ägnat att höja medborgarskapets
            status. Förekomsten av grundläggande kunskaper i svenska språket
            ska kunna visas genom godkänt språkkunskapsprov. Det ska också
            vara möjligt att visa grundläggande svenskakunskaper genom godkända
            studieresultat från utbildning motsvarande minst avslutad gymnasienivå
            där huvudspråket är svenska. I dag finns heller inga krav på kunskaper
            om det svenska samhället för att erhålla medborgarskap. Vi vill
            därför att ett krav på grundläggande kunskaper om det svenska
            samhället införs. Förekomsten av grundläggande kunskaper om svenska
            samhället ska kunna visas genom ett godkänt kunskapsprov.
          </p>
          <head xml:id="i-Mjw4zBtkkRgoKc1ECNUjiw" type="h1">
            Försörjningskrav
          </head>
          <p xml:id="i-2dcCNbPpHykXVP2F9ZcTUa">
            Egen försörjning har stor betydelse för integrationen. Det är
            också en rimlig förväntan på en ny medborgare att man huvudsakligen
            ska kunna försörja sig utan försörjningsstöd. I självförsörjning
            ska ingå försörjning genom eget arbete eller näringsverksamhet.
            Även studiemedel, sjukpenning, sjukersättning, a-kasseersättning,
            pension eller motsvarande ska vara godtagbart. Likaså att man
            försörjs genom make, maka eller sambo. Däremot ska man, för att
            kravet ska vara uppfyllt, som huvudregel inte ha sin huvudsakliga
            försörjning genom försörjningsstöd. Undantag från huvudregeln
            ska gälla om man är under 18 år eller om man är statslös.
          </p>
          <head xml:id="i-74cpvo192DSaDPkQgfxgSg" type="h1">
            Arbete och egen försörjning – en drivkraft för medborgarskap
          </head>
          <p xml:id="i-FsSzt4RLFDjiN4c1AuQyNS">
            De förlängda hemvistkraven för medborgarskap bör kombineras med
            en möjlighet att förvärva medborgarskap tre år tidigare för den
            som försörjer sig själv genom arbete och/eller näringsverksamhet
            samt har grundläggande kunskaper i svenska språket och om svenska
            samhället.
          </p>
          <head xml:id="i-CZtjp9XdjdU2sGY2ZDUW6X" type="h1">
            Förlängd hemvisttid
          </head>
          <p xml:id="i-H9Lkqorymtt5mDFynzGVAU">
            I dag krävs som huvudregel fem års hemvist i Sverige för medborgarskap.
            För statslösa och flyktingar gäller fyra år och för nordiska medborgare
            två år. Hemvisttiden räknas från den tidpunkt en person ansökte
            om uppehållstillstånd, om ansökan därefter bifölls. Syftet med
            hemvistkravet är att en person för att kunna bli medborgare ska
            känna till svenska förhållanden och vara en del av det svenska
            samhället. Moderaterna vill ha ett permanent system med tillfälliga
            uppehållstillstånd. Det innebär att tidpunkten för förvärv av
            permanent uppehållstillstånd respektive svenskt medborgarskap
            i många fall kan komma att ligga mycket nära varandra om dagens
            hemvistkrav bibehålls. Permanent uppehållstillstånd bör dock vara
            ett steg på vägen till ett medborgarskap. Som en följd av de ändrade
            reglerna rörande uppehållstillstånd bör därför hemvistkravet för
            medborgarskap förlängas.
          </p>
          <head xml:id="i-2zYJPtUduoZW7EcbKvuy8i" type="h1">
            Medborgarskap ska kunna återkallas
          </head>
          <p xml:id="i-AFkMJu337uTMyAc2dWQrgN">
            Det finns i dag i Sverige ingen möjlighet att återkalla ett medborgarskap
            då en person har fått medborgarskapet genom oriktiga uppgifter
            eller mutor. Detta skiljer oss från flera andra länder. Moderaterna
            vill att en sådan möjlighet, som kräver grundlagsändring, införs.
            Det måste gå att ingripa mot den som på ett illojalt eller bedrägligt
            sätt har beviljats medborgarskap. Att återkalla medborgarskapet
            på denna grund skulle sannolikt kunna komma i fråga enbart i ett
            fåtal fall, men redan att möjligheten att ingripa finns skulle
            bidra till att stärka legitimiteten av ett medborgarskapsbeslut
            och värna medborgarskapets status.
          </p>
          <p xml:id="i-Pe8xciLZ2xmePJsYYFLnZU">
            Det finns i Sverige i dag inte heller någon möjlighet att återkalla
            medborgarskap till följd av frivillig tjänstgöring i utländsk
            militär styrka eller till följd av gärningar som är till allvarlig
            skada för statens vitala intressen. Detta skiljer oss från länder
            som Tyskland, Danmark och Finland. I Norge förbereds en motsvarande
            lagstiftning. Vi vill att en sådan möjlighet till återkallelse
            införs även i Sverige. Även här krävs grundlagsändring. Med gärning
            som är till allvarlig skada för statens vitala intressen avses
            t.ex. ett terroristbrott. Däremot avses inte allvarliga brott
            i allmänhet. Att även inkludera sådana brott vore för långtgående
            och inte i enlighet med folkrätten.
          </p>
          <head xml:id="i-F3eShmomvKd5PCTraSBsHG" type="h3">
            7.3.4 Ett förstärkt återvändande
          </head>
          <p xml:id="i-7Je3uk8LFApq8efG6mBixi">
            I Sverige finns en bred uppslutning kring den reglerade invandringspolitiken.
            Det är skyddsskälen som avgör rätten till asyl. Ett positivt beslut
            innebär en möjlighet att stanna i Sverige. Ett avslag innebär
            däremot en skyldighet att lämna landet. I dag är det alldeles
            för få som återvänder efter avslag på asylansökan. Samtidigt saknar
            Sverige kontroll över hur många som vistas i Sverige utan tillstånd.
            Uppgifter pekar på att det handlar om upp till 50 000 personer.
            På fyra år beräknas dessutom över 40 000 personer gå under jorden
            i syfte att undanhålla sig ett utvisningsbeslut.
          </p>
          <p xml:id="i-LCtUYVigzrnsTY4tpJA5k2">
            I stället för att återvända väljer många att leva ett liv vid
            sidan av samhället. Inte sällan med social utsatthet och kriminalitet
            som följd. Framväxten av skuggsamhällen skadar trovärdigheten
            för svensk migrationspolitik. Moderaterna vill därför radikalt
            öka antalet återvändande bland dem som fått avslag och nu vistas
            illegalt i Sverige och minska incitamenten att dröja sig kvar
            i landet utan tillstånd.
          </p>
          <head xml:id="i-PfCbNhyXB34NoUciNgC9Aj" type="h1">
            Antalet verkställda utvisningar från Sverige ska öka
          </head>
          <p xml:id="i-GUbhATYaTpWCz9HSsZSUuP">
            Den som har fått avslag på sin asylansökan ska återvända till
            sitt hemland. Ett stort antal människor väntas få avslag i asylprocessen
            de kommande åren. En ökning av antalet verkställda utvisningar
            är därför nödvändig. Moderaterna vill ge Migrationsverket, Polismyndigheten
            och Kriminalvården ett tydligt uppdrag att verkställa påtagligt
            fler utvisningar, i enlighet med de instruktioner myndigheterna
            hade under åren 2012–2014. För att effektivisera återvändandet
            krävs dessutom fler förvarsplatser. I dag finns 357 förvarsplatser
            i Sverige, och det är alldeles för få. Moderaterna vill utöka
            antalet platser till totalt 600. Det har bl.a. resulterat i att
            polisen vid ett flertal tillfällen tvingats släppa personer som
            har frihetsberövats i väntan på utvisning eller avvisning.
          </p>
          <head xml:id="i-5Vn7gD9y6eyeZAySMg9hoF" type="h1">
            Fler inre utlänningskontroller
          </head>
          <p xml:id="i-CUDw257tshbWzEAednXoGJ">
            För att hitta de personer som vistas i Sverige illegalt och öka
            återvändandet är inre utlänningskontroll ett viktigt verktyg.
            Enligt polisens statistik är antalet inre utlänningskontroller
            lågt jämfört med tidigare år. Polisen har dessutom konstaterat
            att statistiken inte är tillförlitlig och att uppföljningen av
            kontrollerna inte fungerar. Moderaterna vill ge Polismyndigheten
            ett uppdrag att påtagligt öka antalet inre utlänningskontroller
            för att hitta personer som uppehåller sig i Sverige illegalt.
            Särskilda resurser ska öronmärkas för detta.
          </p>
          <p xml:id="i-D9rHGSpX2cUzqEooxLkNeT">
            Polismyndigheten bör dessutom säkerställa att inre utlänningskontroll
            utgör en integrerad del av hela polisens verksamhet och att det
            görs varje gång polisen har stöd i lag för att genomföra inre
            utlänningskontroll, dvs. att alla som passerar igenom polisens
            kontroller och förvar kontrolleras. Vidare bör polisen utveckla
            utbildningsstödet gällande inre utlänningskontroller.
          </p>
          <p xml:id="i-4Gt1DxxrBY6ZtuK57acGdd">
            I polisens arbete med såväl inre utlänningskontroll som arbetet
            med verkställighet är det avgörande att kunna utreda en persons
            identitet. Polisen behöver därför få tillräckliga verktyg för
            detta ändamål och har dessutom efterfrågat ökade befogenheter.
            Regeringens förslag om fotografering och fingeravtryck samt möjligheten
            att beslagta handlingar vid inre utlänningskontroll är ett steg
            i rätt riktning. I samband med inre utlänningskontroll vill Moderaterna
            ge polisen möjlighet att omhänderta och tömma digitala medier
            (t.ex. mobiltelefoner) för att kunna utreda en persons identitet,
            vilket i sin tur syftar till att effektivisera återvändandearbetet.
            Det är ett förslag som efterfrågats av såväl Polismyndigheten
            som Säkerhetspolisen.
          </p>
          <head xml:id="i-LAK78acjXcmwBuwqhThxQL" type="h1">
            Förlängd preskriptionstid och indraget ekonomiskt bistånd för
            de som inte lämnar Sverige vid avslag på sin asylansökan
          </head>
          <p xml:id="i-YXVL6s6uTyYGf9C9B4nT6B">
            I dag är det möjligt att hålla sig gömd under fyra år och därefter
            göra en ny asylansökan. För att minska incitamenten att hålla
            sig kvar gömd i det svenska samhället efter ett avslagsbeslut
            vill Moderaterna att preskriptionstiden höjs från fyra år till
            tio år. Den som håller sig undan så att ett beslut om avvisning
            eller utvisning inte kan verkställas har inte rätt till ekonomiskt
            bistånd i form av boende och ersättning från Migrationsverket.
            Högsta förvaltningsdomstolen har konstaterat att det inte föreligger
            någon rätt till kommunalt försörjningsstöd i dessa fall. Trots
            detta förekommer ändå utbetalning av bistånd till denna grupp
            i vissa kommuner. Möjligheten till bidrag riskerar öka incitamenten
            för människor som uppehåller sig illegalt i Sverige att stanna.
            Mot denna bakgrund anser Moderaterna att svenska kommuner inte
            ska ges möjlighet att ge annat än nödbistånd till människor som
            olovligen vistas i Sverige.
          </p>
          <head xml:id="i-NX79SiU7F5uwLVukE5zUHr" type="h1">
            Återgång till tidigare lagstiftning gällande rätten till välfärdsförmåner
          </head>
          <p xml:id="i-RaYuWYVps3fjpoZyTGE9o3">
            I dag erbjuds personer som vistas i Sverige utan tillstånd hälso-
            och sjukvård på samma villkor som asylsökande vuxna personer.
            Det inbegriper vård som inte kan anstå, mödrahälsovård, vård vid
            abort, preventivmedelsrådgivning och en hälsoundersökning. Denna
            grupp har även rätt till tandvård som inte kan anstå. Barn som
            olovligen befinner sig i Sverige har i dag rätt till samma typ
            av sjukvård som de som har tillstånd att vistas här. Vården är
            subventionerad.
          </p>
          <p xml:id="i-5G7a1FjbC2cReY5jE3kyxV">
            Före ikraftträdandet av gällande lagstiftning hade personer i
            Sverige utan tillstånd rätt till omedelbar osubventionerad vård
            av vistelselandstinget. Barn som höll sig undan verkställighet
            av beslut om avvisning eller utvisning erbjöds hälso- och sjukvård
            i samma omfattning som den som är bosatt inom landstinget, dvs.
            fullständig hälso- och sjukvård inklusive regelbunden tandvård.
          </p>
          <p xml:id="i-XLWuyYUkZGQ1hpXQL8r2Ac">
            Moderaterna anser att rätten till sjukvård för människor som
            vistas utan tillstånd i Sverige behöver återgå till vad som gällde
            före 2013. Det innebär att de som saknar rätt att vistas i Sverige
            ska ha rätt till osubventionerad omedelbar hälso- och sjukvård.
            Vad som utgör omedelbar vård ska vara upp till behandlande läkare
            att avgöra. Barn under 18 år som saknar tillstånd att vistas i
            Sverige ska även fortsättningsvis ha rätt till fullständig hälso-
            och sjukvård.
          </p>
          <p xml:id="i-FPpffSMQuQWxAP4fuT3AaD">
            I dag har barn som uppehåller sig illegalt i Sverige rätt till
            skolgång från förskoleklass till gymnasiet enligt skollagens bestämmelser.
            Denna rätt infördes den 1 juli 2013. Före detta datum förelåg
            ingen skyldighet för svenska kommuner att erbjuda skolgång för
            barn utan tillstånd. Kommunerna hade dock möjlighet att på frivillig
            väg erbjuda skolgång även för barn och ungdomar som undanhöll
            sig verkställighet av beslut om avvisning eller utvisning.
          </p>
          <p xml:id="i-UdAz4msojgzSeSP1KYvUrM">
            I syfte att hindra framväxten av skuggsamhällen, minska incitamenten
            till att vistas illegalt i Sverige och att öka återvändandet anser
            Moderaterna att Sverige bör återgå till tidigare lagstiftning.
            Vill man hindra framväxten av skuggsamhällen är det naturligtvis
            problematiskt att samtidigt ge rätt till skolgång. Frågan är dock
            juridiskt och moraliskt komplicerad, och Sverige bör beakta hur
            en stramare svensk lagstiftning är förenlig med internationella
            konventioner.
          </p>
          <head xml:id="i-CA5ZARf6vX21Ni2Ng31T8V" type="h2">
            7.4 En välfärd att lita på
          </head>
          <p xml:id="i-KuppCyghmdjSLv1EsQGjks">
            I Sverige har det offentliga ett stort välfärdsåtagande. Skola
            och sjukvård är gratis för medborgarna och ingen behöver vara
            rädd för att bli lämnad utan omsorg när man blir gammal och behöver
            hjälp. Allt eftersom Sverige blir ett rikare land, genom människors
            slit och ansträngningar, är det också naturligt att vi lägger
            mer pengar på den gemensamma välfärden. Under Alliansens år i
            regeringsställning ökade resurserna till välfärden med över 100
            miljarder kronor. Även framåt ser vi att välfärden kommer att
            behöva mer resurser – inte minst mot bakgrund av den demografiska
            utvecklingen.
          </p>
          <p xml:id="i-R14p37fWcYB6wieaKie9ke">
            Det finns en bred politisk samsyn om detta. Konflikten i svensk
            välfärdspolitik handlar inte om resurser utan om hur de resurserna
            ska styras och vad de ska gå till. Moderaterna anser att det går
            att organisera både sjukvård och skola på ett mer effektivt sätt
            så att vi får mer utbildning och mer sjukvård för pengarna. Vi
            anser också att staten brustit i sin tillsyn och kvalitetsuppföljning
            av såväl offentliga som fristående utförare inom välfärdssektorn.
          </p>
          <p xml:id="i-KQXhXapdmKAhfu2jLcbVtv">
            Under den här mandatperioden finns två typexempel på vad som
            händer om man bara tillför resurser utan att ha en tydlig idé
            om hur de ska användas för att förbättra och utveckla verksamheterna.
            Vårdköerna har fördubblats och andelen elever som är obehöriga
            till gymnasiet har ökat. Samtidigt som regeringen tillfört resurser.
          </p>
          <p xml:id="i-JSAcJbZxicZg51Z8ugghah">
            Så behöver det inte vara. Det finns en mängd reformer som skulle
            förbättra förutsättningarna för välfärdens personal att göra det
            de är bäst på. Inom skolan handlar det bl.a. om att låta lärarna
            ägna mer tid åt undervisning och att ge dem verktyg för att ha
            ordning och reda i klassrummen. Sjukvården är i stort behov av
            akuta åtgärder här och nu som kortar vårdköerna, men utöver det
            vill Moderaterna också flytta vården närmare patienterna. Då kommer
            vi att få mer vård för pengarna, och vården kommer bättre att
            finnas där för de som behöver den.
          </p>
          <p xml:id="i-8TkZ2o7tBUACh3eaxuGHFR">
            I stället för att göra nödvändiga reformer har regeringen fokuserat
            på Reepaluutredningen som, om den genomförs, i praktiken skulle
            innebär att merparten av alla fristående alternativ inom välfärden
            kommer att behöva läggas ned. Det har skapat en oro bland föräldrar
            och patienter som inte vet om deras barns skola eller den vårdcentral
            som de trivs med kommer att finnas kvar framöver.
          </p>
          <p xml:id="i-LSzSY8VQkFauVP4R5JDC4p">
            Välfärden är för viktig för att inte göra de viktiga reformer
            som verksamheterna behöver. Det är dock inte enkelt, utan det
            kräver politiskt ledarskap på alla nivåer för att utmana invanda
            arbetssätt och mönster och bedriva verksamheten på ett annat sätt.
            Detta vill Moderaterna göra och vi vill göra det i samarbete med
            företrädare för respektive profession som besitter ovärderlig
            kunskap om hur både skolan och sjukvården behöver utvecklas.
          </p>
          <p xml:id="i-TuqdAu2utUQdYU5ZtGgJND">
            Figur 26 Moderaternas reformer för ett Sverige där alla kan bidra
          </p>
          <p xml:id="i-M74VcvzBZjcmFbPoMj4kK8">
            Miljarder kronor
          </p>
          <table>
            <row xml:id="i-SqUjKmZoaRTSkBFY9Yn7Dg" style="label">
              <cell>
                Reformer för en välfärd att lita på
              </cell>
            </row>
            <row xml:id="i-5uqwMWuExWUbbXdXMGEAuQ">
              <cell>
                Stärk kommuner och landsting för att klara välfärden
              </cell>
            </row>
            <row xml:id="i-GNYEy3z9jBC7njkzeoqRVj">
              <cell>
                Ökade generella statsbidrag till kommunsektorn
              </cell>
              <cell>
                10,00
              </cell>
            </row>
            <row xml:id="i-SCAtVnyrTYYEx4gdNaCkRf">
              <cell>
                En nära och tillgänglig vård i världsklass
              </cell>
            </row>
            <row xml:id="i-BwMJ7E71t9tyy8QbpjkWGF">
              <cell>
                Korta vårdköerna
              </cell>
              <cell>
                3,00
              </cell>
            </row>
            <row xml:id="i-D8cAZ9wkuy74oxmCQCr3w1">
              <cell>
                Förlossnings- och mödravård i hela landet
              </cell>
              <cell>
                1,00
              </cell>
            </row>
            <row xml:id="i-3GUyh1feD6KchGCFch5DTx">
              <cell>
                Bättre villkor för sjuksköterskor som vidareutbildar sig
              </cell>
              <cell>
                0,40
              </cell>
            </row>
            <row xml:id="i-8aUXnhUi1G1oiHxu9eg9s2">
              <cell>
                Primärvårdsreform
              </cell>
              <cell>
                1,00
              </cell>
            </row>
            <row xml:id="i-QqeCXxdTX9yyaxgprjz4JJ">
              <cell>
                Ny cancerstrategi
              </cell>
              <cell>
                0,50
              </cell>
            </row>
            <row xml:id="i-KYBuZSVvxXGnjLbouavkEE">
              <cell>
                Övrigt
              </cell>
              <cell>
                0,21
              </cell>
            </row>
            <row xml:id="i-Rubkik6TarpY5oYYqAYTrp">
              <cell>
                Mer kunskap i skolan
              </cell>
            </row>
            <row xml:id="i-8mRjjgBgVi1U2zfUbj6jap">
              <cell>
                En timme mer i skolan per dag med start i lågstadiet
              </cell>
              <cell>
                2,25
              </cell>
            </row>
            <row xml:id="i-B9pYep7rrWyy8Pvs21XjVT">
              <cell>
                Utökad rätt till förskola
              </cell>
              <cell>
                2,00
              </cell>
            </row>
            <row xml:id="i-7rK8q9MmHiHCbAEQ9LbtMs">
              <cell>
                Utökad lovskola
              </cell>
              <cell>
                0,35
              </cell>
            </row>
            <row xml:id="i-KEC3RC6S3NskdbhgQrtZaU">
              <cell>
                Fler karriärlärare och fler utländska lärare
              </cell>
              <cell>
                0,64
              </cell>
            </row>
            <row xml:id="i-Jg4SweEFuRfznmAgbeNEv4">
              <cell>
                Kunskapskontrakt
              </cell>
              <cell>
                1,00
              </cell>
            </row>
            <row xml:id="i-Xj4y4qJSqDxNUDSGvYmkwZ">
              <cell>
                Tekniskt basår samt höjd kvalitet inom högre utbildning
              </cell>
              <cell>
                0,30
              </cell>
            </row>
            <row xml:id="i-Mn4bdkn9Ca6BqePQobcrch">
              <cell>
                Summa reformer
              </cell>
              <cell>
                21,65
              </cell>
            </row>
            <row xml:id="i-758TDpFB52nHCZgSxUpGJS"/>
          </table>
          <p xml:id="i-CPawcWpTKsxMxKKbn6HBzA">
            Anm.: Reformerna avser offentligfinansiell effekt när reformer
            är fullt utbyggda samt anges i förhållande till VÅP18 förutom
            Ökade generella statsbidrag till kommunsektorn som är i linje
            med VÅP18.
          </p>
          <head xml:id="i-XVABbVNUFuULfKoMJexgFm" type="h3">
            7.4.1 Ökade resurser till välfärden
          </head>
          <p xml:id="i-7HkNP31LuQt8PeUGyUtArE">
            Kommuner och landsting står inför betydande utmaningar under
            kommande år. Behovet av bostäder, skolor, vård och omsorg ökar
            samtidigt som antalet skattebetalare inte följer med. Kommunernas
            ekonomi kommer att befinna sig under betydande press under kommande
            år. Moderaterna föreslår därför en satsning för att stärka kommunerna
            och landstingens ekonomi som omfattar 10 miljarder kronor i ytterligare
            resurser fr.o.m. 2020. Detta ska ses som ett första steg, och
            Moderaterna är öppna för att stärka välfärden ytterligare. Med
            hur mycket och i vilken takt är dock beroende på den ekonomiska
            utvecklingen i stort och framför allt kostnadsutvecklingen i andra
            delar av den offentliga ekonomin.
          </p>
          <p xml:id="i-Pi5JNSViav43XjgM1vvW6h">
            Som beskrivits i kapitel 6 bör det eventuella utrymme för ofinansierade
            reformer som kan uppstå under kommande mandatperiod hanteras med
            försiktighet. Att som Socialdemokraterna redan nu utlova att extra
            resurser till välfärden med säkerhet ska uppstå utan skattehöjningar
            eller kostnadsbesparingar på andra områden är ett vågspel som
            riskerar att leda till brutna vallöften och svagare offentliga
            finanser eller höjda skatter.
          </p>
          <p xml:id="i-5HSTLHTFGF7sZfoEiTRWCa">
            Utrymme för varaktiga resurstillskott kan bara säkras om kostnaden
            sjunker i andra delar av den offentliga sektorn och under förutsättning
            att stabila statsfinanser aldrig överges. Nedanstående förutsättningar
            bör alltså vara uppfyllda för att ytterligare resurser till välfärden
            ska kunna skjutas till:
          </p>
          <list style="ul">
            <item xml:id="i-XcWcHYtqizJmE5bSv4FXyc">
              De samlade bidragskostnaderna ska minska som andel av BNP.
            </item>
            <item xml:id="i-KcQS4jFYwtkPhUira3kBZ1">
              Kostnaderna för asyl- och anhöriginvandringen behöver minska.
            </item>
            <item xml:id="i-RSdnVMhv5pJ5TPRqCb5JK1">
              Överskottsmålet uppfylls.
            </item>
          </list>
          <head xml:id="i-7DhxagMuGwwFMxnLR5pqZN" type="h3">
            7.4.2 En tillgänglig och nära vård i världsklass
          </head>
          <p xml:id="i-EivCNSjyQhoEsfAqTSfH5G">
            Svensk hälso- och sjukvård håller mycket hög medicinsk kvalitet.
            Allt fler avancerade och kraftfulla läkemedel tas fram genom svensk
            forskning och innovation. Det ger anledning till hoppfullhet.
            Grundläggande för människors trygghet är emellertid att välfärdens
            kärna, såsom hälso- och sjukvården, alltid fungerar på ett tillfredsställande
            sätt. Så är det inte i dag.
          </p>
          <p xml:id="i-KkfxMRTpYSaM3JKfJM1gD2">
            Svensk hälso- och sjukvård har både problem och utmaningar. Det
            mest akuta problemet handlar om patienternas bristande tillgänglighet
            till rätt vård i rätt tid. Sverige har bland Europas allra längsta
            väntetider. Vårdköerna för att som patient exempelvis få sin operation
            eller behandling genomförd inom specialistvården har mer än fördubblats
            de senaste fyra åren.
          </p>
          <p xml:id="i-TXa8EPg7tbJBsMKy3ZEFKc">
            Köerna till barn- och ungdomspsykiatrin, BUP, växer särskilt
            snabbt. Antalet barn och unga som väntat längre än 30 dagar på
            en första bedömning och insats från barn- och ungdomspsykiatrin
            har tredubblats sedan år 2014. Då var det 16 av 21 landsting som
            klarade av målsättningen om en första bedömning inom 30 dagar.
            Förra året var det endast 3 av 21 landsting. Trenden är tydlig
            och starkt negativ.
          </p>
          <p xml:id="i-L2VXytmg1j5EVXppENcLXd">
            Köerna har ökat och det beror på regeringens agerande. Ett av
            de första beslut de fattade var att avskaffa kömiljarden – den
            satsning som Alliansen införde och som lett till kortare köer.
            Alla utvärderingar pekade på att kömiljarden var effektiv och
            nu ser vi också hur köerna ökat efter att den avskaffats. Men
            som alla reformer kan även kömiljarden förbättras och vi vill
            återinföra en kösatsning som är större och bredare men som använder
            kömiljardens grundstruktur.
          </p>
          <p xml:id="i-LZigrgngRCwsWKPkxjPPAp">
            Köerna och kompetensbristen är hälso- och sjukvårdens stora problem
            här och nu. Den långsiktiga lösningen handlar dock om att strukturera
            om vården. Mer primärvård och mindre vård på sjukhusen. Den högspecialiserade
            vården behöver koncentreras ytterligare i syfte att höja kvalitet,
            stärka patientsäkerhet och korta väntetider. En viktig del i att
            genomföra denna koncentration är att samtidigt ha ett helhetstänkande
            med en systematisk uppföljning av konsekvenserna för akutsjukvården
            i hela landet. Det skapar också förutsättningar för att få mer
            vård för varje krona vi spenderar. Förlossningsvårdens tillgänglighet
            behöver förbättras och cancervården utvecklas för att fortsätta
            ligga i den absoluta världstoppen.
          </p>
          <p xml:id="i-UEwNRE4oJC64xnC8k6ce7m">
            En betydande potential, som hittills inte tagits till vara tillräckligt
            väl i Sverige, är digitalisering av vården. En av de främsta utmaningarna
            handlar om att möjliggöra mer av ett samordnat och strukturerat
            användande av digital teknik och modern informationshantering
            i vården. Life science och nya innovationer ska uppmuntras och
            stimuleras. Gamla ersättningsmodeller inom vården bör bytas mot
            nya som bejakar utveckling och minskar administration och byråkrati.
          </p>
          <p xml:id="i-XcFKcaWkHbmCNseBDRyamw">
            Vårdens samlade arbetssätt står inför stora förändringar. Den
            medicinska utvecklingen med avancerad medicinteknik och digital
            vård kommer att leda till nya möjligheter att ge patienten mer
            avancerad och individanpassad vård. Detta är en ständigt pågående
            utveckling som alla aktörer inom vården kommer att vara en viktig
            del av. Det är därför inte möjligt att bibehålla status quo gällande
            organiseringen av vården i Sverige.
          </p>
          <head xml:id="i-WzfQztzowSFB1Nixyj76yq" type="h1">
            Åtgärder för att korta de växande vårdköerna
          </head>
          <p xml:id="i-MUP3H3mNvDGFBmjqtKbc77">
            År 2006 hade 130 000 människor väntat i vårdköer längre än den
            utlovade vårdgarantin gällande första besök respektive operation
            inom specialistvården. När nuvarande regering tog över ansvaret
            hade alliansregeringen mer än halverat köerna till 52 000 personer.
            Nu består dessa vårdköer av över 90 000 personer. Vårdköerna till
            operation har mer än fördubblats från 14 442 till 36 183 människor
            från januari 2014 till januari 2017. Inom cancervården är det
            hälften av patienterna som inte får vård inom den tid som föreskrivs
            enligt det standardiserade vårdförloppet.
          </p>
          <p xml:id="i-Kuutup43R8PWDJAaLQ2yFn">
            Situationen är nu akut. Patienternas väntetider behöver bli avsevärt
            kortare. Moderaterna prioriterar därför reformer som syftar till
            att korta vårdköerna och öka tillgängligheten. Vi föreslår att
            det genomförs en förstärkt vårdgaranti för patienterna med snävare
            och ambitiösare tidsgränser än i dag. I stället för dagens tidsgräns
            på 90 dagar vill vi att ett första besök respektive operation
            eller annan behandling i specialistvården ska genomföras inom
            vardera 60 dagar.
          </p>
          <p xml:id="i-9LX9HbmTAAyEAuaXbGrF91">
            I ett första steg för att korta vårdköerna förslår vi att en
            ny nationell uppdaterad kömiljard införs. Denna kömiljard ska
            utformas på ett bredare sätt som tar vara på de lärdomar och erfarenheter
            som dragits av den tidigare satsningen. Den nya kömiljarden ska
            bli ännu mer effektiv och träffsäker. Den grundläggande principen
            är emellertid densamma. Kömiljarden ska vara prestationsbaserad
            och ge landsting, regioner och kommuner tydliga incitament att
            korta vårdköerna. Fram till 2021 kommer även kömiljarden att förstärkas
            till att omfatta 3 miljarder kronor. Vid 2021 ska en utvärdering
            av kösituationen göras och beslut tas om ytterligare eller nya
            insatser beroende hur vårdköerna har utvecklats.
          </p>
          <p xml:id="i-GjnhbGp3KgbnhvWDsattdM">
            Den nya kömiljarden ska, förutom att den innehåller betydligt
            mer ekonomiska resurser, vara bredare och omfatta fler delar av
            patientens vårdkedja. Den ska exempelvis omfatta återbesök och
            rehabilitering för att bättre möta behoven hos de mest sjuka –
            ofta äldre personer som är multisjuka och kroniskt sjuka. Kömiljarden
            ska även omfatta fler moment som exempelvis röntgen och laboratorietester.
          </p>
          <head xml:id="i-ERb2AEn2f4NQcEbtMMFLx8" type="h1">
            Primärvårdsreform för en nära och tillgänglig vård
          </head>
          <p xml:id="i-72DSJwZMw99y8qNFirztUP">
            Det behövs en mer nära och tillgänglig vård för patienterna.
            Moderaterna vill genomföra en omfattande nationell primärvårdsreform.
            Primärvården och lite bredare betraktat hela den nära vården kommer
            att ha en avgörande funktion för att svensk hälso- och sjukvård
            ska kunna fungera mer effektivt för patienterna i framtiden.
          </p>
          <p xml:id="i-GD8UavNkRqqmfuPWjmYiBj">
            Vården i Sverige har fullständigt dominerats av investeringar
            i sjukhusvård. Nu behöver mer fokus och kraft riktas mot den samlade
            nära vården. Primärvården ska stärkas så att den samlade nära
            vården är så tillgänglig och bra att den blir det naturliga förstahandsvalet
            för de allra flesta. På sikt bör en betydligt större andel av
            vårdens samlade resurser i Sverige riktas mot den nära vården.
          </p>
          <p xml:id="i-G168TPTawzfemzTaoNUB5G">
            Moderaterna vill se en nationell och samlad definition av primärvårdens
            uppdrag. Det finns ett behov av att i lagstiftning precisera primärvårdens
            syfte, för att förtydliga vilken vård och tillgänglighet som ska
            ges inom primärvården. Den nära vården bör kunna ansvara för diagnostik,
            behandling och rehabilitering för de allra flesta patienters vårdbehov
            samt ansvara för akut vård som inte kräver vård på ett sjukhus.
          </p>
          <p xml:id="i-gDCWsC47rwM1TkBxTpwge">
            Ett samordningsansvar för patienter bör införas, så att patient
            och anhöriga alltid vet var man ska vända sig i den nära vården.
            Primärvårdens roll ska bl.a. vara att knyta samman vården kring
            patienten. Patienter och anhöriga, som vill, ska få en fast vårdkontakt
            genom fast läkarkontakt och exempelvis kontaktsjuksköterska. Möjligheterna
            att själv välja nära vård ska stärkas. Detta innebär bl.a. fler
            professionsdrivna vårdcentraler i hela landet och nya enklare
            ersättningssystem som stöder effektiva och jämlika möjligheter
            till aktiva val av vård. För att stimulera genomförandet av en
            primärvårdsreform vill Moderaterna skjuta till 1 miljard kronor
            per år fram till 2021.
          </p>
          <head xml:id="i-Y6cxcdRmj8YxfARSWNcKMx" type="h1">
            Särskilt fokus på multisjuka äldre och kroniker
          </head>
          <p xml:id="i-NvCkSe21ZsBkEH3Z4vX41Q">
            Moderaterna vill prioritera en samlad vård för de mest sjuka
            – ofta äldre multisjuka kroniker. De behöver ett mer samlat omhändertagande
            i vården. Detta kräver ett annat sätt än dagens att organisera
            vården. Det behövs bl.a. stärkt kontinuitet som ökar patienternas
            trygghet. Genom att föra samman resurser som används inom geriatrik,
            enklare och mer avancerad hemsjukvård samt hemtjänst kan vården
            för de mest sjuka bli mer sammanhållen.
          </p>
          <head xml:id="i-M9ToBMfDnpEzxqEHpnB7gR" type="h1">
            En ny cancerstrategi ska säkerställa att Sverige fortsatt är
            i världsklass
          </head>
          <p xml:id="i-MmMQiVcMNKcJfrKqwZRMy1">
            För snart 10 år sedan fick Sverige för första gången en nationell
            cancerstrategi. Strategin syftade till att kraftsamla mot cancersjukdomarna
            och det lidande de skapar. Behovet av en samlad strategi var stort
            – och i dag ser vi att den gett resultat med mer av samverkan
            och ett tydligare nationellt ansvar för cancervården. Men vill
            man besegra cancern handlar det om en rad åtgärder på samhällsnivå
            – inte enbart om sjukvården. Tvärtom är den medicinska kvaliteten
            det minsta problemet i dag. Samtidigt går den medicinska innovationstakten
            på högvarv. Nya behandlingsformer och läkemedel tas fram och testas
            kontinuerligt. Vården i Sverige måste hänga med i utvecklingen.
            En nationell cancerstrategi behöver därför framför allt omfatta
            det förebyggande arbetet med cancerprevention, screeningprogram,
            nivåstrukturering av ovanliga och svåra fall, forskning och utveckling,
            kompetensförsörjning och digitalisering. För att möjliggöra en
            ny cancerstrategi bör 500 miljoner kronor avsättas årligen under
            den kommande mandatperioden.
          </p>
          <p xml:id="i-4H2NXp241xHyEQRh18TyPE">
            Ett särskilt spår i cancerstrategin ska vara eftervården. Utvecklingen
            är nämligen sådan att allt fler insjuknar i cancer samtidigt som
            dödligheten minskar. Det innebär att det finns många fler canceröverlevare
            i dag och att antalet kommer fortsätta öka. Enligt Cancerfonden
            lever i Sverige i dag omkring 300 000 personer som fått en cancerdiagnos
            under de senaste tio åren. Omkring 5 procent av överlevarna drabbas
            av depression, och mellan 70 och 100 procent upplever det medicinska
            tillståndet fatigue, en stor fysisk och mental trötthet, efter
            cancerbehandlingen. Moderaterna vill att vården tar ett samlat
            helhetsansvar för eftervård och för patienter med kronisk cancer
            så att de har en samlande kontaktväg in i vården.
          </p>
          <head xml:id="i-WWFA4WzZ2b7EhJvhKHSBoP" type="h1">
            Förlossnings- och mödravård i hela landet
          </head>
          <p xml:id="i-4WrFHSogdb6iMjk6Gn1cVu">
            Moderaterna prioriterar att öka antalet utbildningsplatser för
            barnmorskor. Det finns ett nationellt behov av att öka antalet
            utbildningsplatser och förbättra arbetsvillkoren för landets barnmorskor.
            Genom fler utbildningsplatser för barnmorskor kan arbetsmiljön
            långsiktigt förbättras. Detta är också en viktig del av tryggheten
            för blivande mödrar att så långt det är möjligt själv kunna få
            välja förlossningsklinik, liksom att det finns tillgänglig förlossningsvård
            inom rimliga reseavstånd från hemmet. Därför avsätts 1 miljard
            kronor per år under mandatperioden för att stärka förlossnings-
            och mödravården i hela landet. Dessa medel ska också användas
            för att utöka platserna på barnmorskeutbildningarna.
          </p>
          <p xml:id="i-QrmmhiwFhzeMZNtypr3qdN">
            Dagens vårdkedja med mödravård, förlossningsvård och eftervård
            håller i många fall inte ihop. Den behöver stärkas för att gravida
            kvinnor och deras partner ska kunna få en fullständig bild av
            vårdförloppet, känna sig trygga och delaktiga i hela processen.
            Det finns därtill tydliga behov av förändringar i vården efter
            förlossning. Det avser såväl sjukhusvården som efter hemgång från
            sjukhuset. Det är otydligt vart kvinnor ska vända sig vid behov
            av stöd och eftervård när sjukhuset inte längre har ansvar för
            vården.
          </p>
          <head xml:id="i-YAwtVcjUeFoEfLVP33Tqw2" type="h1">
            Psykisk ohälsa – åtgärder för att möta ett växande problem
          </head>
          <p xml:id="i-8wivFgoiTC6J9hvhov9nhn">
            Moderaterna vill genomföra en förstärkt vårdgaranti för barn
            och unga med psykisk ohälsa. I kömiljarden ingår ett återinförande
            av den förstärkta vårdgarantin för barn och unga med psykisk ohälsa.
            Det är högst prioriterat att korta köerna till barn- och ungdomspsykiatrin.
            Vi öronmärker 500 miljoner kronor om året fram till 2021 inom
            ramen för kömiljarden för att förbättra tillgängligheten till
            vård för barn och unga som drabbas av psykisk ohälsa.
          </p>
          <p xml:id="i-KinxRXvEdbjibCVcx4SCJ">
            Tillsyn och uppföljning av psykiatrin behöver också förstärkas.
            Socialstyrelsen respektive Myndigheten för vård- och omsorgsanalys
            bör få i uppdrag att genomföra utvärdering och analys av psykiatrins
            resultat i form av kvalitet och väntetider. En särskild del av
            analysen bör ägnas åt barn- och ungdomspsykiatrin.
          </p>
          <p xml:id="i-5EkkRUVRQ7fvUntPXoxXCN">
            Vi föreslår en fördubbling av anslagen till Nationellt centrum
            för suicidforskning och prevention av psykisk ohälsa (NASP) för
            att stärka forskningen om suicidprevention. Det preventiva arbetet
            är helt centralt. Det krävs ytterligare åtgärder för ökad tillgänglighet
            till vård så som insatser i primärvården. Ett gott exempel är
            hur suicidpreventionen utvecklas i Stockholms läns landsting genom
            införandet av en psykiatrisk akutbil.
          </p>
          <head xml:id="i-QZN62JMzchJaYX6iVWi3oZ" type="h1">
            Fler sjuksköterskor med studielön under specialistutbildningen
          </head>
          <p xml:id="i-No58t7bznPstbKvq4qgjwa">
            Moderaterna prioriterar en satsning på fler specialistsjuksköterskor
            och allmänläkare. Kompetensförsörjningen i vården är en helt avgörande
            faktor. Det krävs tydliga signaler att det ska löna sig bättre
            att utbilda och vidareutbilda sig. För många sjuksköterskor som
            överväger att vidareutbilda sig till specialistsköterskor är det
            svårt att klara ekonomin om de ska gå tillbaka till att enbart
            försörja sig på studiemedel. Därför erbjuder många landsting möjligheten
            att utbilda sig på halvfart och jobba halvtid med bibehållen lön.
            Detta vill vi stödja med statliga medel så att fler sjuksköterskor
            ska kunna gå vidare i karriären. Sammantaget avsätts 400 miljoner
            kronor per år under mandatperioden.
          </p>
          <p xml:id="i-Qp7gJfoWXm3fNhbn9HsPcu">
            Det krävs att staten tar mer ansvar för vårdens samlade kompetensförsörjning.
            En nationell kompetens- och personalförsörjningsstrategi bör tas
            fram som kan vägleda landsting och regioners eget arbete. Den
            bör innehålla åtgärder som stärker vårdens medarbetare, t.ex.
            rörande ”första linjens” ledarskap. Det handlar om att ge mer
            ansvar, befogenheter och resurser till medarbetare och chefer
            som varje dag möter patienterna.
          </p>
          <p xml:id="i-VTfLq1e1VffxxReGtrWiUN">
            Det krävs exempelvis ett utökat inflytande över sin egen arbetsvardag
            för vårdens personal, kortare beslutsvägar och förbättrad arbetsmiljö.
            I dygnet runt-verksamheten på sjukhusen är schemaläggning kontra
            ledigheter en stor fråga som kan kräva olika lösningar och lite
            större frihet att välja.
          </p>
          <head xml:id="i-Y9BrTxGfqbdLP5HLKQAVPu" type="h1">
            Digitalisering av vården
          </head>
          <p xml:id="i-XaqdEBo8qxRaeBRBpRN4pc">
            Moderaterna vill öka utvecklingstakten av vårdens digitalisering.
            Redan i början av år 2015 lade E-hälsokommittén fram sitt slutbetänkande
            om nästa fas i digitaliseringen av vården. Sedan dess har arbetet
            gått i stå. Det förslag som lagts fram om en nationell läkemedelslista
            räcker inte till. För att en nationell läkemedelslista ska kunna
            införas krävs att den fungerar tillsammans med journalsystemen
            som behöver reformeras. För att stödja digitaliseringen av vården
            avsätts 200 miljoner kronor per år under mandatperioden.
          </p>
          <p xml:id="i-9M5qRaadFdhtkvNsafuLkj">
            En prioriterad satsning på digital teknik i vården är exempelvis
            ”en patient – en journal”. Det krävs emellertid enighet kring
            hur information ska lagras. Därtill behöver lagstiftningen i Sverige
            kring digital teknik reformeras för att på riktigt göra den teknikoberoende,
            dvs. inte förutsätta fortsatt pappershantering.
          </p>
          <head xml:id="i-7FCvERduaVmdFdqWJ6dHkg" type="h3">
            7.4.3 Mer kunskap i skolan
          </head>
          <p xml:id="i-VBPvw3cSuhX2XjZEyxQBFS">
            I Sverige ska egen ansträngning vara avgörande för hur det går
            i livet. Dina möjligheter att lyckas ska aldrig begränsas av varifrån
            du kommer, var du bor eller vem du är. Alla ska ha rätt till en
            bra skola och ingen elev ska lämna grundskolan utan de kunskaper
            som behövs för jobb och fortsatta studier.
          </p>
          <p xml:id="i-L78zxkhVvprRjNRNZSeQYw">
            Sverige borde ha världens bästa skola, och på många skolor bedrivs
            också utbildningen av lärare i världsklass som hjälper eleverna
            att upptäcka nya världar. Samtidigt finns det betydande skillnader
            både mellan skolor och mellan klassrum, som gör att alla elever
            inte får samma möjligheter till en god utbildning.
          </p>
          <p xml:id="i-HqbxHDEezzKzNEwFsVF7sL">
            Det finns skolor i Sverige där mindre än hälften av eleverna
            når gymnasiebehörighet. De eleverna riskerar att aldrig slutföra
            en gymnasieexamen och det betyder ökad risk att hamna i utanförskap.
            Därför är en av de viktigaste reformerna för att motverka ett
            växande utanförskap att höja kunskapsresultaten i svensk skola.
            När skolan fungerar för alla – och i hela Sverige – så stärks
            sammanhållningen.
          </p>
          <p xml:id="i-VRExyNFxy2y6G9Ryc56jz6">
            Alliansens skolreformer med tydligt fokus på kunskap gav resultat.
            De internationella kunskapsmätningarna PISA och Timss som publicerades
            hösten 2016 visade ett trendbrott, men svenska elever presterar
            fortfarande på eller under genomsnittet inom OECD. Fler än 18
            000 elever hade inte behörighet till gymnasiet sommaren 2017.
            Svenska elever har högre frånvaro och går mindre tid i skolan
            jämfört med i andra jämförbara länder. Det finns skillnader mellan
            flickor och pojkar där pojkar ofta hamnar efter i kunskapsutvecklingen
            och många svenska klassrum präglas av oro och stök. Dessutom klarar
            sig elever som är födda utomlands markant sämre i den svenska
            skolan jämfört med elever som invandrat till andra länder i EU
            och OECD.
          </p>
          <p xml:id="i-VWSYwpqtntwyaVQTHrLEEL">
            Vi kan inte vara nöjda med att Sverige hamnat efter andra länder
            när det gäller kunskapsnivåerna. Vårt välstånd bygger på vår förmåga
            att ta vara på den senaste forskningen och omsätta det i nya jobb.
            Därför behöver svensk utbildningspolitik skärpas. Den ska präglas
            av höga förväntningar, tydliga krav och fokus på kunskap. Reformer
            av svensk utbildning ska i första hand utvärderas i förhållande
            till om de ökar eller minskar elevers kunskapsresultat. Skolan
            har flera viktiga uppdrag, men för Moderaterna är kunskap alltid
            prioriterat.
          </p>
          <p xml:id="i-Y8EShbWsJgh7HRjpjKrDmA">
            De reformer vi föreslår för ökad kunskap har stöd i forskningen
            om vad som påverkar elevernas inlärning. De är också reformer
            som innebär att skolsystemets kompensatoriska roll förstärks.
            Samma mönster återkommer gång på gång: kunskapsreformer lyfter
            särskilt de elever som har sämre socioekonomiska förutsättningar.
            Skolkommissionen refererar exempelvis forskning som visar att
            mer undervisningstid i matematik har en stark positiv effekt på
            kunskaperna, särskilt för flickor, elever med utländsk bakgrund
            och lägst socioekonomisk status. IFAU har också slagit fast att
            det framför allt var socioekonomiskt svaga elever som blev förlorare
            på att betygen avskaffades på låg- och mellanstadiet under 70-talet.
          </p>
          <head xml:id="i-LFpzN1N5qcAa8pnZ4iciNr" type="h1">
            Mer undervisningstid i skolan
          </head>
          <p xml:id="i-RsHJGw97BNAhEfvrFPDfq1">
            Den viktigaste faktorn för att höja kunskaperna i skolan är att
            eleverna får så mycket undervisning som de behöver av skickliga
            lärare. Men jämfört med andra länder missar en svensk elev nästan
            ett helt år i undervisningstid under grundskoleåren. Internationella
            studier ger stöd för sambandet mellan utökad undervisningstid
            och kunskapsresultat. Utökad undervisningstid har exempelvis visat
            sig ge tydliga positiva effekter för elevernas resultat i matematik
            såväl i lägre som högre årskurser.
          </p>
          <p xml:id="i-JMkfxkqqBuEd2XCcWbmRp9">
            Som ett första steg i att se till att elever i Sverige får mer
            undervisningstid vill Moderaterna att skoldagarna utökas med en
            timme per dag, med start i lågstadiet. Med vår satsning kommer
            Sverige upp till OECD-genomsnittet vad gäller obligatorisk undervisningstid.
            På sikt är vår målsättning att alla elever ska få utökade skoldagar
            med ytterligare en timme i undervisningstid per dag. Samtidigt
            vill vi frigöra tid för lärarna att lägga på undervisning genom
            lärarassistenter som avlastar lärarna i det administrativa arbetet.
          </p>
          <p xml:id="i-4SbpfFVuLxvhmxHvQtSrja">
            Undervisningstiden behöver öka i alla ämnen i lågstadiet men
            främst bör utökningen ske i svenska och matematik, eftersom det
            viktigaste målet med lågstadiets läroplan är att eleverna ska
            lära sig läsa, skriva och räkna. Målet är att svenska och matematik
            ska utgöra två tredjedelar av undervisningen på lågstadiet. Det
            innebär att tre av de fem nya undervisningstimmarna som vi vill
            införa per vecka ska avsättas till svenska och matematik.
          </p>
          <p xml:id="i-B7i8wRASHychV5RKh9dWig">
            Figur 27 Obligatoriska undervisningstimmar i Sverige med nuvarande
            och av moderaterna föreslagna ökningar samt OECD-genomsnitt
          </p>
          <p xml:id="i-Lnqehqrq5v822dFzXG88tx">
            Källa: OECD Education at a Glance och egna beräkningar.
          </p>
          <p xml:id="i-ckCeJUQYvURYq9HvSf9kK">
            Utökad undervisningstid ska naturligtvis följas av andra reformer
            för att stärka skolans kunskapsfokus. Erfarenheterna från att
            flytta de första betygen till årskurs 6 visar att det har blivit
            ett större fokus på elevernas kunskapsutveckling, och åtta av
            tio elever uppger att man jobbar hårdare i skolan. Det är en utveckling
            som behöver stärkas. Därför bör betygen flyttas till årskurs 3,
            vilket också är det år eleverna gör nationella prov för första
            gången och har tydliga kunskapskrav. Det gör betygen till ett
            mer naturligt och självklart inslag i skolan samtidigt som det
            ger elever, föräldrar, lärare och rektorer en större tydlighet
            kring hur väl undervisningen fungerar och vilket stöd eleverna
            behöver för att stärka sina kunskaper.
          </p>
          <head xml:id="i-DzQia51LZewmeYpf6YLaYu" type="h5">
            Återinför de nationella prov regeringen avskaffat
          </head>
          <p xml:id="i-2mbFfbLq48uekmuw65SZgT">
            De nationella proven är också viktiga för kunskapsuppföljningen,
            men de ska inte ha negativ inverkan på lärarens förutsättningar
            att bedriva undervisning. Därför vill Moderaterna att de nationella
            proven digitaliseras samt rättas externt. Vi föreslår även att
            dagens nationella prov flyttas från årskurs 9 till årskurs 8.
            Det innebär en tydlig kunskapsavstämning inför det sista ordinarie
            läsåret. De nationella prov i gymnasiet som regeringen har tagit
            bort bör åter bli obligatoriska. Samtidigt behöver de nationella
            proven utvecklas så att de stämmer överens med skolans kunskapskrav
            och blir jämförbara över tid.
          </p>
          <head xml:id="i-CervySNAmQN15hVVQDjuwZ" type="h1">
            En skola präglad av trygghet och studiero
          </head>
          <p xml:id="i-PWdJstgQ1DXwU4MC8GxwbU">
            Trygga elever lär sig mer. Därför ska det råda ordning och reda
            i skolan. Det är lärare, elever och föräldrars ansvar. Alla lärare,
            rektorer och elever ska känna sig trygga i skolan och arbetsro
            ska råda i klassrummen. Det betyder att skolan ska vara fri från
            stök, hot, våld, kränkningar och trakasserier. Alla skolor behöver
            ordningsregler som gör skolan till en lugn och trygg plats, men
            för att ytterligare öka tryggheten och arbetsron i skolan bör
            ordningsomdömen, som en skriftlig kommentar och en bilaga till
            terminsbetygen, införas i grundskolan och gymnasiet.
          </p>
          <p xml:id="i-PwZWSsXwaPWAefi44BLSn2">
            Ny statistik från Arbetsmiljöverket visar att antalet anmälningar
            om hot och våld mot elever och lärare har ökat dramatiskt under
            senare år. Bara sedan 2014 har antalet anmälningar till Arbetsmiljöverket
            om våld och hot i skolan gått från 517 stycken år 2014 till 767
            stycken år 2017, en ökning med 48 procent.
          </p>
          <p xml:id="i-NyHzxGjMHvGJwjGt1EnyH3">
            Enligt en undersökning av Lärarnas riksförbund har fyra av tio
            lärare dessutom blivit hotade med att bli anmälda av elever eller
            föräldrar. Det resulterar i att lärare drar sig för att tillrättavisa
            elever eller ingripa vid bråk av rädsla för att bli anmälda. Moderaterna
            vill därför se över de delar av skollagen som rör trygghet och
            studiero i syfte att tydliggöra och stärka lärares rätt att ingripa
            vid en ordningssituation.
          </p>
          <head xml:id="i-8sibEjtKcqPWcrMyR4Nd8s" type="h1">
            Utökad förskola för socialt utsatta barn
          </head>
          <p xml:id="i-L5xAMZHzrEkeByUhcarJFp">
            Den svenska förskolan är unik med sitt fokus på omsorg, lärande
            och pedagogik. Förskolans nya läroplan tog viktiga steg för att
            ge förskolan ett större fokus på lärande och ett minskat fokus
            på barnpassning. Forskningen visar exempelvis att barn som vistats
            på förskola har en bättre utveckling än barn som enbart får omsorg
            i hemmet. Därför vill Moderaterna att förskolans fokus på lärande
            stärks ytterligare och att förskolan bör omfattas av mätbara kunskapsmål.
            Detta för att så tidigt som möjligt börja arbeta med att stärka
            de kunskaper som behövs inför skolstarten och upptäcka barn i
            behov av extra stöd.
          </p>
          <p xml:id="i-LpsJBL2qgahnSk6U73ogRF">
            Förskolans uppgift att lägga grunden inför skolstarten spelar
            särskilt stor roll för barn som kommer från studieovana hem. Därför
            satsar Moderaterna särskilt på barn som kommer från familjer som
            på ett eller annat sätt har en utsatt situation. För barn till
            föräldrar som är beroende av försörjningsstöd och är arbetslösa
            bör därför rätten till allmän förskola utökas till 30 timmar i
            veckan.
          </p>
          <head xml:id="i-TNTa81ih8ycHjWcMHAgRxi" type="h1">
            Lovskola och läxhjälp – åtgärder för eleverna som hamnat efter
          </head>
          <p xml:id="i-Dp6ogrxiUwbuPDrBpUejgz">
            Moderaterna har koncentrerat sina satsningar i skolan på de tidigaste
            årskurserna, eftersom att forskningen visar att det är där de
            har störst effekt. Samtidigt är det viktigt att varje elevs kunskaper
            följs noggrant genom hela skolgången och att elever som hamnar
            efter snabbt ges extra undervisningstid, stöd och möjligheter
            att komma ikapp med studierna.
          </p>
          <p xml:id="i-3dFwxsj3MeKonTB2e9S1Qb">
            Moderaterna vill därför att obligatorisk läxhjälp införs, dvs.
            en skyldighet för kommuner och fristående huvudmän att erbjuda
            läxhjälp till alla elever från årkurs 4 till 9. Möjligheten till
            läxhjälp i skolan säkerställer också att möjligheten att göra
            sina läxor aldrig är avhängigt vilket stöd man har hemifrån.
          </p>
          <p xml:id="i-TNo7Uvkc3ECTFHgQVuQrET">
            Lovskola är ett annat sätt att ge elever som behöver det mer
            undervisningstid. Moderaterna vill också utöka satsningen på lovskola
            och införa en skyldighet för kommunerna att erbjuda lovskola i
            fyra veckor i årskurs 6 till årskurs 9. Lovskolan ska vara obligatorisk
            för alla elever som i dessa årskurser inte har tillräckliga betyg
            för att komma in på gymnasiet. Genom extra stödinsatser som läxhjälp
            och utökad lovskola kan antalet elever som inte blir behöriga
            till gymnasiet minskas.
          </p>
          <p xml:id="i-CfkoQk22zE2qn9hYTc6Rxk">
            Reformer som utökad undervisningstid, läxhjälp och lovskola kan
            genomföras redan i dag. Men ibland tar det tid innan reformerna
            når full effekt. Därför behövs också insatser för att säkerställa
            att de elever som i dag inte nått gymnasiebehörighet inte lämnas
            bakom, utan får en god utbildning som leder till jobb. Moderaterna
            vill dels att lärare och rektorer får större möjligheter än i
            dag att besluta om en elev behöver mer tid i skolan och därmed
            gå om en årskurs. Vi vill också förlänga skolplikten i grundskolan
            till 18 års ålder. Det innebär att ingen elev ska tillåtas lämna
            utbildningssystemet utan minst grundskolekompetens.
          </p>
          <head xml:id="i-T8U2zL6LdNggE8vJkoTFPo" type="h1">
            Kunskapskontakt – skräddarsydd hjälp till skolor med kvalitetsbrister
          </head>
          <p xml:id="i-PP7bsMfJJ6HLEzh5a5ATTz">
            De senaste PISA-proven visade att den svenska skolan inte ger
            alla elever samma chans. Elevens socioekonomiska bakgrund har
            fått större betydelse för hur man presterar i skolan sedan den
            senaste mätningen. Ofta är skolor i utanförskapsområden de skolor
            som har svårast att genomföra sitt uppdrag. Skolor som har tagit
            emot många nyanlända elever lyckas inte ge alla elever tillräckliga
            kunskaper.
          </p>
          <p xml:id="i-D6jeurAc19EN3TVHTbsXUs">
            Moderaterna vill därför se ett tydligare nationellt ansvar för
            att vända utvecklingen på de skolor som brister. Därför behövs
            ett system som snabbt identifierar de skolor som inte klarar kunskapsuppdraget
            och som genomför de åtgärder som krävs för att lyfta resultaten.
            Samtidigt ska skolor och huvudmän som lyckas med sitt uppdrag
            inte få ändrade förutsättningar.
          </p>
          <p xml:id="i-XU164TjmkHSN4BAhDGfMuH">
            Skolinspektionens kontroll av alla skolor bör stärkas. Om Skolinspektionen
            bedömer att en skola har kvalitetsbrister ska en åtgärdsplan upprättas.
            Därefter ska Skolverket sedan erbjuda dessa skolor skräddarsydd
            hjälp genom ett kunskapskontrakt med åtgärder som forskningen
            visar stärker skolresultaten. Det kan handla om insatser för fler
            behöriga lärare, kompetensutveckling, säkerställande av trygghet
            och studiero och utveckling av ledarskapet på skolan.
          </p>
          <p xml:id="i-EJ9LkKmqH7C9cs7JufEBRG">
            I de fall där skolan inte lyckas genomföra de åtgärder som krävs
            behövs också ett utökat statligt ansvar. Moderaterna vill därför
            att en skola som trots hjälp inte lyckas lyfta resultaten övergår
            till statligt huvudmannaskap. Detta gäller oavsett huvudman. Vid
            behov bör skolan läggas ned, oavsett om det är en kommunal eller
            fristående skola. Detta ska ske kontrollerat och väl övervägt
            så att alla elever kan försäkras om en trygg skolgång på andra
            omkringliggande skolor. Alla skolor i landet ska vara bra skolor,
            och ytterst bör elevernas rätt till kunskap och en god tillgång
            prioriteras över att fortsätta driva en skola som inte fungerar.
          </p>
          <head xml:id="i-MFdKpjp5rqnMaECggvtjYj" type="h1">
            Aktivt skolval
          </head>
          <p xml:id="i-JdLL9cUj51jrMpYgtPwtTo">
            Det är också viktigt med utökade insatser för att motverka skolsegregationen.
            Moderaterna vill att elever från olika bakgrund och med olika
            erfarenheter möts, och gärna i skolan. Samtidigt bör sådana insatser
            baseras på frivillighet och inte inskränka familjer och elevers
            valfrihet. Därför vill vi utveckla det fria skolvalet genom att
            göra det obligatoriskt. Om en elev i dag inte gör ett skolval
            till grundskolan placeras man i den närmaste kommunala skolan
            enligt närhetsprincipen. Det spär på segregation och ökar trycket
            på skolor i områden med många nyanlända.
          </p>
          <p xml:id="i-Ajw2Qe2T7ND8UtNuFWaEoT">
            Genom att införa en regel om att alla kommuner ska tillämpa ett
            aktivt val till grundskolan når man grupper som tidigare inte
            känt till skolvalet eller haft bristfällig information om det.
            Samtidigt sätter det också press på kommunerna att informera om
            skolvalet samt vilka olika utbildningsalternativ som finns för
            varje elev. Det är viktigt att alla kommuner erbjuder information
            om skolvalet på de språk som behövs så att alla kan ta del av
            informationen.
          </p>
          <head xml:id="i-3TUp1BnZrwwQqafQhEPhS2" type="h1">
            En stärkt lärarkår med fler karriärtjänster
          </head>
          <p xml:id="i-N5iphcEQ7oeTNLmYMCSyNM">
            Svenska lärare ska känna stolthet över sitt yrke. Genom deras
            gärning får alla barn möjlighet att utvecklas till självständiga
            och kritiskt tänkande individer. Det är många som vill bli lärare
            – lägger man ihop de olika lärarutbildningarna är de högskolans
            största program. Men vem som helst ska inte kunna bli lärare.
            Det ska kräva ansträngning och vilja. Moderaterna vill höja kraven
            på den som vill komma in på lärarutbildningen. Det handlar dels
            om att komplettera antagningen med lämplighetsprov men också att
            införa krav på högre betyg i det ämne den blivande läraren ska
            undervisa i.
          </p>
          <p xml:id="i-EYmf17ia4ivXPEnAdWU5iV">
            Förtroende för professionen och frihet att påverka hur man arbetar
            ökar också läraryrkets attraktivitet. Väl ute i klassrummet behöver
            lärare befrias från onödiga administrativa uppgifter och avlastas
            av annan personal, exempelvis lärarassistenter. För att stärka
            lärare under hela arbetslivet är det viktigt att alla lärare har
            rätt till regelbunden kompetensutveckling under yrkeslivet.
          </p>
          <p xml:id="i-1215sNM4rhpgboHbDPbNyY">
            Skickliga lärare ska ha bra betalt. Sveriges lärare ska känna
            sig trygga med att de riktade lönehöjningar som görs i dag ska
            fortsätta att gälla. För att göra läraryrket mer attraktivt behövs
            även möjligheter att göra karriär och utvecklas i yrket. Alliansregeringen
            införde därför karriärlärartjänster, och målet var att fler än
            var femte lärare med pedagogisk högskoleexamen skulle få möjlighet
            till en förstelärartjänst. Regeringen har nu stoppat den utbyggnaden.
            Det är beklagligt. I stället behöver karriärlärarsystemet fortsätta
            att byggas ut. Moderaterna vill därför fortsätta bygga ut antalet
            karriärtjänster och fördubblar anslaget till vår tidigare satsning
            på fler karriärtjänster i utanförskapsområden.
          </p>
          <head xml:id="i-SVBtM6Lew99r24DHGPbsnP" type="h5">
            Rekrytera 5 000 lärare från utlandet till 2024
          </head>
          <p xml:id="i-N7viyeU19NdpVkrRDmEi5r">
            Enligt Skolverkets senaste prognos kommer det att saknas 80 000
            lärare 2031 med dagens nivå av antal nybörjare och examensfrekvenser
            på lärarutbildningen. För ämneslärare på högstadiet och gymnasiet
            handlar det om ca 20 000 lärare. Enligt SCB:s senare prognos kommer
            det att saknas 33 500 ämneslärare i Sverige 2035. Alla ämnen har
            dock inte lika stor brist. Redan i dag är problemet störst för
            språklärare och lärare i matematik/NO. Drygt hälften av de 16
            500 lärare som nyanställdes förra året hade inte någon pedagogisk
            högskoleutbildning.
          </p>
          <p xml:id="i-VnhX9HheZK7oxM97q5YviN">
            Som ett steg i ledet att hantera lärarbristen vill Moderaterna
            satsa på att rekrytera lärare utanför Sveriges gränser. Vi vill
            inrätta ett statligt rekryteringsprogram som ska hjälpa huvudmännen
            att rekrytera 5 000 lärare från utlandet fram till 2024. Rekryteringsinsatserna
            ska rikta sig mot ämneslärare som ska jobba på högstadiet, gymnasiet
            eller inom den kommunala vuxenutbildningen.
          </p>
          <p xml:id="i-6urGB9askx36PjJxRmvL68">
            För att åstadkomma detta vill vi bl.a. göra det lättare för utländska
            lärare att få legitimation och jobba i Sverige, genomföra rekryteringsinsatser
            i länder med goda PISA-resultat, införa flyttbidrag till lärare
            som vill etablera sig i Sverige, etablera samarbeten med intressanta
            lärarhögskolor i utlandet och ge ett särskilt uppdrag till Svenska
            institutet att arbeta för lärarrekrytering.
          </p>
          <p xml:id="i-G83eRi6V5EuMqy3mjpZmVx">
            Rekryteringsprogrammet ska vara statligt men bedrivas i nära
            samverkan med representanter för arbetsmarknadens parter och andra
            berörda organisationer och myndigheter.
          </p>
          <head xml:id="i-Fhm8vDocAono3FrcHuhttn" type="h5">
            Stärk kvaliteten inom den högre utbildningen och öppna fler vägar
            till ingenjörsutbildningen
          </head>
          <p xml:id="i-PYdmBsMc2kNUzja72Qkbym">
            Kvaliteten på många av landets högskoleutbildningar brister.
            Det finns flera rapporter som vittnar om att studier som räknas
            som heltid, dvs. 40 timmar per vecka, ibland har mycket låg andel
            lärarledda timmar och hög andel självstudier. Moderaterna vill
            därför inrätta ett särskilt kvalitetsstöd för att stärka kvaliteten
            och öka den lärarledda tiden på högskolan. Stödet omfattar 200
            miljoner kronor per år.
          </p>
          <p xml:id="i-36HkcexKJZQAFzEZhg8rbj">
            Det behöver också öppnas upp fler vägar till ingenjörsutbildningen.
            I dag erbjuder ett tjugotal universitet tekniska eller naturvetenskapliga
            basår för studenter som inte är behöriga till ingenjörsutbildningen
            och andra naturvetenskapliga utbildningar. Höstterminen 2017 sökte
            nästan 6 000 personer till en basårsutbildning, men bara 3 400
            fick en plats. Det innebär att söktrycket är högre till basåret
            än till civilingenjörsutbildningen.
          </p>
          <p xml:id="i-D3issxBvz6DHJJj96tVczS">
            Basåret är både en väg in för människor som vill bli ingenjörer,
            men som saknar rätt förkunskaper, och ett sätt för universiteten
            att rekrytera rätt studenter. Utvärderingar visar att studenterna
            som kommit in via basåret fullföljer utbildningen i högre grad
            än andra. Detta gäller särskilt för kvinnor.
          </p>
          <p xml:id="i-NmRJEyzcCJdkXmA3ksDyFH">
            I dag finns det inga särskilda medel för basår, utan universiteten
            finansierar utbildningen med pengar som är avsedda för den ordinarie
            utbildningen. Ofta tas pengarna från just ingenjörsutbildningen.
            Detta leder till mindre resurser för ordinarie utbildning och
            innebär att universiteten har svårt att öka platserna på basåret
            trots att efterfrågan är hög. Till exempel fick Lunds universitet
            lägga ned basårsverksamheten 2013 eftersom det inte fanns några
            pengar. Året därefter öppnade basåret dock igen efter omprioriteringar.
            En sådan ryckighet är inte bra för verksamheten – därför behövs
            särskilda medel. Därför avsätter vi 100 miljoner kronor om året
            till de universitet och högskolor som erbjuder tekniskt och/eller
            naturvetenskapligt basår.
          </p>
          <head xml:id="i-CGrHyfSCrXw7ztkXyNtGXv" type="h1">
            8 Effekterna av Moderaternas politik
          </head>
          <head xml:id="i-EBFaLdwpV5N2DjxDpxnDW6" type="h2">
            8.1 Offentliga finanser
          </head>
          <p xml:id="i-NszDC8kF4gyt8ZrPRGHmKH">
            De förslag som presenteras i denna vårmotion är fullt finansierade
            i förhållande till den bana för offentliga finanser som presenteras
            i den ekonomiska vårpropositionen för 2018. Till skillnad mot
            regeringen inkluderar Moderaterna i denna bana reformer på 60
            miljarder kronor för jobb, trygghet och välfärd – en stor del
            av våra kommande vallöften. Regeringen inkluderar däremot inte
            några vallöften i sina beräkningar av offentliga finanser.
          </p>
          <p xml:id="i-JErKRxxz2gLwjtKiz1qyC7">
            När Socialdemokraterna och Miljöpartiet har presenterat sina
            vallöften kommer dessa antingen att behöva finansieras med skattehöjningar
            eller genom att försvaga offentliga finanser i motsvarande grad.
            Moderaterna tar inte i denna motion ställning till hur stora utrymmen
            det kan komma att finnas den kommande mandatperioden, men genom
            att finansiera de reformer som presenterats hittills ökar sannolikheten
            att det med Moderaternas politik finns utrymme att tillföra resurser
            till vård, skola och omsorg utan att äventyra långsiktigt uthålliga
            offentliga finanser eller behöva genomföra stora skattehöjningar.
            Det omvända gäller för de stora utgiftslöften som är att vänta
            från framför allt Socialdemokraterna.
          </p>
          <p xml:id="i-PHJSFch9fBpHX8NgA7Cjxk">
            På lång sikt är skillnaden ännu större. Den demografiska utvecklingen
            mot en allt mindre andel i arbetsför ålder kommer att fortsätta
            åtminstone till 2030. Ska vi klara att upprätthålla en hög standard
            i välfärden är det viktigt att på lång sikt stärka välfärdens
            finansiering genom fler arbetade timmar och en högre produktivitet.
          </p>
          <p xml:id="i-HJCTo2uaRM5CC6ora4gQsb">
            De reformer som presenteras i denna motion syftar bl.a. till
            detta. Som framgår av figur 23 nedan bedöms antalet arbetade timmar
            öka motsvarande knappt 70 000 helårsarbetskrafter. Det motsvarar
            en ökning med 1,6 procent. Givet vissa antaganden om hur produktiviteten
            ser ut för dessa arbetade timmar
            <ref target="i-RdFYw8H3MBke5o1SKnvhQQ">
              [12]
            </ref>
            innebär detta en ökning av den långsiktiga BNP-nivån med 1,3
            procent. En högre BNP-nivå leder till en förstärkning av offentliga
            finanser – med EU-kommissionens beräkningar för detta samband
            innebär en högre BNP-nivå på 1,3 procent en varaktig budgetförstärkning
            på omkring 35 miljarder kronor. En stor del av förstärkningen
            skulle gå direkt till kommunerna i form av högre kommunalskatteintäkter.
            De exakta effekterna av enskilda förslag är som alltid osäkra,
            men att de reformer som presenteras i denna motion på sikt kommer
            att stärka välfärdens finansiering är väl förankrat i forskningen.
            Givet att de aktiva budgetförstärkningar som beskrivs ovan är
            en långsiktig bedömning utgör de inget skarpt utrymme för reformer
            i denna budget, men visar dock på vikten av en politik som fokuserar
            på fler i arbete och lägre bidragskostnader.
          </p>
          <head xml:id="i-YTYcnP9BLAFNs4nA8iraxD" type="h3">
            8.2 Jobb och sysselsättning
          </head>
          <p xml:id="i-GXPpqpwZL9ziBGkr93A2nA">
            Effekterna av Moderaternas politik är en varaktigt högre sysselsättning
            och ett mindre utanförskap. Nedan beskrivs på vilket sätt de prioriterade
            reformer som Moderaterna föreslår för nästa mandatperiod påverkar
            sysselsättningen. Sammantaget bedöms sysselsättningseffekterna
            uppgå till över 70 000 fler sysselsatta.
          </p>
          <p xml:id="i-F2gAhQXhgArieXChgmfMFf">
            En politik för högre sysselsättning bör stimulera utbudet av
            arbetskraft. Det finns inte en fast mängd arbetstillfällen i ekonomin,
            utan det beror på lång sikt på hur många människor som vill och
            kan arbeta och på hur väl arbetsmarknaden fungerar. Enligt Långtidsutredningen
            2011 anpassar sig sysselsättningen på sikt nästan exakt proportionellt
            efter arbetskraften, dvs. om arbetskraften ökar med 1 procent,
            ökar sysselsättningen med 1 procent. Det visar att när fler vill
            vara med och jobba så blir också jobben fler. Moderaternas större
            utbudsstimulerande reformer är följande:
          </p>
          <list style="ul">
            <item xml:id="i-MisfVUg47rK9aib36vK7DC">
              Sänkt skatt på arbetsinkomster sänker marginaleffekterna för
              dem med låga inkomster att träda in på arbetsmarknaden. Erfarenheterna
              av skattelättnader riktade mot dem med låga inkomster är positiva
              och kan på goda grunder förväntas öka arbetskraftsutbudet och
              sysselsättningen. Liknande skattelättnader finns exempelvis i
              Danmark, Finland, Frankrike, Storbritannien, Kanada, Nederländerna
              och USA. Vi satsar därför 22 miljarder kronor på ett nytt jobbskatteavdrag
              med en förstärkning för låga inkomster, som innebär sänkt skatt
              för alla som jobbar, men särskilt för dem som tar steget in på
              arbetsmarknaden från utanförskap. Reformen beräknas öka sysselsättningen
              med 14 000 fler sysselsatta. På lång sikt förväntas antalet arbetade
              timmar öka med motsvarande 17 000 årsarbetskrafter.
            </item>
            <item xml:id="i-N4LRUPcHkW4Ke58Yg2CcBq">
              Ett förhöjt jobbskatteavdrag för äldre ökar drivkrafterna för
              äldre att arbeta, vilket är centralt med en åldrande befolkning.
              Sedan åtgärden infördes av alliansregeringen har antalet sysselsatta
              ökat med 110 000 personer, en ökning av antalet sysselsatta med
              150 procent. Vi satsar 2,6 miljarder kronor för att göra det förhöjda
              jobbskatteavdraget för äldre än mer fördelaktigt och även gälla
              de som har fyllt 64 år vid beskattningsårets ingång. Sammantaget
              beräknas reformen öka den varaktiga sysselsättningen med 12 000
              fler sysselsatta.
            </item>
            <item xml:id="i-MTjQcKY5gufv2vaphGDpP6">
              Sverige har efter regeringens skattehöjningar återigen världens
              högsta marginalskatter. Det minskar drivkrafterna att arbeta mer.
              Moderaterna vill att så få lärare och sjuksköterskor som möjligt
              ska betala statlig skatt. Därför höjer vi som ett första steg
              brytpunkten med drygt 1 000 kronor i månaden. Förändringen beräknas
              minska statens intäkter med 3 miljarder kronor och förväntas öka
              antalet helårsarbetskrafter med 4 500 när redan sysselsatta ökar
              sin arbetstid.
            </item>
            <item xml:id="i-7D18zdwLVjaHPYdqD57RCP">
              För att säkra att arbetslöshetsförsäkringen förblir en försäkring
              som ger tillfälliga ersättningar under perioder då människor drabbas
              av arbetslöshet bör den präglas av en tydlig arbetslinje. Moderaterna
              föreslår därför en stramare arbetslöshetsförsäkring som upprätthåller
              drivkrafterna att gå från bidrag till arbete.
            </item>
            <item xml:id="i-JGy6boR6RZh2xFMHZuWyeH">
              Sjukfrånvaron har under de senaste åren ökat markant, trots att
              svenskarnas allmänna hälsotillstånd inte har försämrats. Också
              i sjukförsäkringssystemet bör det finnas tydliga drivkrafter och
              stöd att återvända till arbete. Därför återinför Moderaterna den
              bortre tidsgränsen i sjukförsäkringen som regeringen tog bort
              och föreslår flera reformer för att stärka dagens rehabiliteringskedja
              och möjliggöra fler förebyggande insatser.
            </item>
            <item xml:id="i-2vQcAo8tAz471vgzDWjcPx">
              Moderaterna föreslår också åtgärder för att öka efterfrågan på
              arbetskraft genom att bl.a. sänka anställningskostnaderna för
              grupper som står längre ifrån arbetsmarknaden och stimulera efterfrågan
              på hushållsnära tjänster som också är viktiga för personer med
              svag förankring på arbetsmarknaden. Moderaternas större efterfrågestimulerande
              reformer är följande:
            </item>
            <item xml:id="i-Fp5FK7HAUuPP4AU1BoVJ5g">
              Utvärderingar visar att nystartsjobben leder till att arbetslösa
              lämnar arbetslöshet för arbete fortare än de annars skulle ha
              gjort. Därför vill Moderaterna att fler företag ska kunna använda
              nystartsjobben. Antalet nystartsjobb har sjunkit med 15 procent
              det senaste året, bl.a. på grund av ökade krav på arbetsgivare
              att inte bara erbjuda kollektivavtalad lön utan också kollektivavtalade
              villkor. Moderaterna vill återgå till de regler som gällde tidigare,
              nämligen att det krävs lön i nivå med kollektivavtal, men inte
              övriga villkor. Reformen bedöms öka sysselsättningen med 8 000
              personer.
            </item>
            <item xml:id="i-5MK9foBBs8h54DaKDd1GGY">
              För att stärka integrationen och för att fler ska kunna lämna
              utanförskap för jobb vill vi tillsammans med Alliansen införa
              en ny förenklad anställning för nyanlända och unga upp till 23
              år utan gymnasieexamen: inträdesjobb. Anställningsformen kommer
              att göra det billigare för företagen att anställa och gör att
              fler vågar satsa på en tidigare oprövad person. Anställningsformen
              kommer att göra det möjligt för fler att få en fot in på arbetsmarknaden,
              få värdefull erfarenhet och kunskap och därmed kunna gå vidare
              i arbetslivet. Reformen beräknas öka sysselsättningen med över
              10 000 fler sysselsatta.
            </item>
          </list>
          <p xml:id="i-JetoAVWUesongNxsczccsR">
            Figur 28 Varaktiga effekter av Moderaternas politik på sysselsättning
            och årsarbetskrafter
          </p>
          <table>
            <row xml:id="i-T8X8bF3kcgmzXjKLVrXMz3">
              <cell>
                Reformer
              </cell>
              <cell>
                Årsarbetskraft
              </cell>
              <cell>
                Sysselsatta
              </cell>
            </row>
            <row xml:id="i-RWYoLuYmBcxBBsFrV3WJ7">
              <cell>
                Utbudsreformer
              </cell>
            </row>
            <row xml:id="i-GDwmwj5qUEZ8e62zB3rMGL">
              <cell>
                Jobbskatteavdrag
              </cell>
              <cell>
                17 000
              </cell>
              <cell>
                14 000
              </cell>
            </row>
            <row xml:id="i-GKXmHZTkoUYwLc5oAhXPi5">
              <cell>
                Brytpunkt
              </cell>
              <cell>
                4 500
              </cell>
            </row>
            <row xml:id="i-Qo5maQu4tuSCAZiiVxhJPY">
              <cell>
                Sänkt åldersgräns för förhöjt jobbskatteavdrag för äldre
              </cell>
              <cell>
                1 500
              </cell>
              <cell>
                2 000
              </cell>
            </row>
            <row xml:id="i-RJD4kNs7WMCy6sFnFfF1T7">
              <cell>
                Förhöjt jobbskatteavdrag äldre
              </cell>
              <cell>
                3000
              </cell>
              <cell>
                10 000
              </cell>
            </row>
            <row xml:id="i-FvZThLDVZbruZzQYwFXtiC">
              <cell>
                Jobbincitament i arbetslöshetsförsäkringen
              </cell>
              <cell>
                19 000
              </cell>
              <cell>
                21 000
              </cell>
            </row>
            <row xml:id="i-KRj6r8xk6XVNQPUm6Kbrci">
              <cell>
                Jobbincitament i sjukförsäkringen
              </cell>
              <cell>
                5 000
              </cell>
              <cell>
                5 000
              </cell>
            </row>
            <row xml:id="i-8SwzByJkKZycFr9NEhvYUX">
              <cell>
                Efterfrågereformer
              </cell>
            </row>
            <row xml:id="i-UdVgphXV3Wk3vtK933qzzh">
              <cell>
                Inträdesjobb
              </cell>
              <cell>
                10 500
              </cell>
              <cell>
                10 500
              </cell>
            </row>
            <row xml:id="i-PeiVspNyDrvjoaust4qDtv">
              <cell>
                Nystartsjobb utanför kollektivavtal
              </cell>
              <cell>
                8 000
              </cell>
              <cell>
                8 000
              </cell>
            </row>
            <row xml:id="i-VuHgDP4P3KM34hjrodVByr">
              <cell>
                Summa
              </cell>
              <cell>
                68 500
              </cell>
              <cell>
                70 500
              </cell>
            </row>
          </table>
          <p xml:id="i-NXpi8qZwndRR3G8ApYYN8e">
            Källa: Riksdagens utredningstjänst samt egna beräkningar.
          </p>
          <head xml:id="i-R9uP3JvHCVjGEqmPudfWRE" type="h2">
            8.3 Hushållens ekonomi
          </head>
          <p xml:id="i-5Nq6fg3NikL8MrNtMpmYiL">
            Denna budgetmotion innehåller flera förslag som påverkar hushållens
            ekonomi. Nedan redovisas tre typfall, två barnfamiljer med olika
            inkomster och en person över 65 år som arbetar. Reformerna som
            påverkar dessa hushåll är jobbskatteavdrag, förstärkt jobbskatteavdrag
            för de över 64 år, höjd brytpunkt, höjd reducerad moms från 12
            till 14 procent och avskaffad skattereduktion för fackföreningsavgifter.
            Detaljerna kring förslagen om sänkt skatt för pensionärer och
            förstärkt grundskydd i pensionssystemet är inte klara ännu, och
            därför redovisas inga effekter av dessa åtgärder som förstärker
            ekonomin för en stor grupp av Sveriges pensionärer.
          </p>
          <p xml:id="i-DnwRaNntcLefwoES4Q3TFe">
            Familjen med en busschaufför och en undersköterska får en förbättrad
            ekonomi med 700 kronor per månad, ekonomin för familjen med en
            personalvetare och en inköpare stärks med 950 kronor varje månad
            och för en person över 65 år som arbetar ökar den disponibla inkomsten
            med 1 225 kronor per månad. Detaljerna redovisas i tabellerna
            nedan.
          </p>
          <p xml:id="i-2augQ3jWmDhAumunDQFUY4">
            Figur 29 Effekter på hushållens ekonomi av Moderaternas reformer
            och finansiering uttryckt i förändrad årsinkomst efter skatt
          </p>
          <table>
            <row xml:id="i-P1sXqgzHMKLdRWXWwSZPa1" style="label">
              <cell>
                Effekter på hushållens ekonomi
              </cell>
            </row>
            <row xml:id="i-J2FCaBxCr6aanEKzkvCtZX">
              <cell>
                Exempelhushåll 1 - busschaufför och undersköterska som båda jobbar
                heltid
              </cell>
              <cell>
                7 410 kr
              </cell>
            </row>
            <row xml:id="i-UwxbaASnTZQ5tnDfkCpAvW">
              <cell>
                Jobbskatteavdraget
              </cell>
              <cell>
                11 310 kr
              </cell>
            </row>
            <row xml:id="i-4hnC28CzcBE7ZNotjJXDS3">
              <cell>
                Höjd reducerad moms
              </cell>
              <cell>
                -1 860 kr
              </cell>
            </row>
            <row xml:id="i-UCW3t2Gz682g86jFLXmagc">
              <cell>
                Avskaffad skattereduktion för fackföreningsavgifter[13]
              </cell>
              <cell>
                -2 040 kr
              </cell>
            </row>
            <row xml:id="i-W8kjNJE7QMpL2D11Hidg6">
              <cell>
                Exempelhushåll 2 – personalvetare och inköpare som båda jobbar
                heltid
              </cell>
              <cell>
                10 320 kr
              </cell>
            </row>
            <row xml:id="i-6dFcR9ECiiDhcjt6s1CuUk">
              <cell>
                Jobbskatteavdraget
              </cell>
              <cell>
                11 870 kr
              </cell>
            </row>
            <row xml:id="i-W3DHim6kLq7iaBjhPHSDgy">
              <cell>
                Höjd reducerad moms
              </cell>
              <cell>
                - 1 860 kr
              </cell>
            </row>
            <row xml:id="i-6g7qvHVRuPJnk1MyzsS27T">
              <cell>
                Statlig inkomstskatt
              </cell>
              <cell>
                4 880 kr
              </cell>
            </row>
            <row xml:id="i-KVACntJKkY5Tqxe5YKgYp8">
              <cell>
                Avskaffad skattereduktion för fackföreningsavgifter[14]
              </cell>
              <cell>
                -4 570 kr
              </cell>
            </row>
            <row xml:id="i-KhNeiR69kju8Kk4UVERyQV">
              <cell>
                Exempelhushåll 3 – ensamstående över 65 år som jobbar
              </cell>
              <cell>
                14 240 kr
              </cell>
            </row>
            <row xml:id="i-LD1GMzr3bQUEYsehBHUX3t">
              <cell>
                Jobbskatteavdraget[15]
              </cell>
              <cell>
                15 000 kr
              </cell>
            </row>
            <row xml:id="i-NnVekYTpgr8ZSjwtiuz981">
              <cell>
                Höjd reducerad moms
              </cell>
              <cell>
                -760 kr
              </cell>
            </row>
            <row xml:id="i-V6mjA6SviuwXi58AbwVBQp"/>
          </table>
          <p xml:id="i-4PeMBVv9bhvdZi97SUfvyT">
            Källa: RUT 2018:512.
          </p>
          <head xml:id="i-iNshzru3AJ24Zs5iX2Wkt" type="h2">
            8.4 En politik för rättvis fördelning och social rörlighet
          </head>
          <p xml:id="i-1NykDhdqbhu2oXjpy4c2f">
            Välfärdssamhällets kanske viktigaste framgångar handlar om reformer
            som har gett ökade livschanser till breda grupper som tidigare
            inte fått samma möjligheter. Det handlar bl.a. om enhetsskolan
            och utbyggnaden av högskolan på 1960- och 1970-talen som gav också
            begåvade barn med fattiga föräldrar möjlighet att utbilda sig
            och göra klassresor. På samma sätt gjorde reformer som individuell
            beskattning, föräldraledighet och utbyggd förskola att kvinnors
            förutsättningar för arbete och egen försörjning förbättrades kraftigt.
            Dessa reformer var inte bara moraliskt rätt utan också klok ekonomisk
            politik. Att kvinnor sedan dess jobbar i högre grad än i andra
            länder är fortfarande huvudförklaringen till att Sverige har högst
            sysselsättningsgrad i EU.
          </p>
          <p xml:id="i-DzdcWHUYtWeP9iv3iARngR">
            De kommande åren kommer återigen att pröva det svenska samhällets
            förmåga att ge människor möjlighet till ett bättre liv för sig
            och sina barn. Under ett decennium kommer vi att ha tagit emot
            en halv miljon människor till Sverige. Dessa har i genomsnitt
            sämre förutsättningar att åtminstone initialt bli framgångsrika
            här då deras utbildning och erfarenheter ofta inte är anpassade
            för den svenska arbetsmarknaden. Hur stora möjligheter dessa människor,
            och deras barn, ges är en helt central fråga för Sverige framöver.
          </p>
          <p xml:id="i-QpPcBdfAccUtuUiQAJapHW">
            Här utgör det svenska välfärdssamhället både möjligheter och
            problem. En uppenbar möjlighet är att Sverige i dag tack vare
            omfattande marknadsekonomiska reformer på många sätt har en välfungerande
            ekonomi. De jobb som tillkommer kommer främst i privat sektor,
            inte som tidigare genom en ohållbar utökning av den offentliga
            sektorn. Reformerna av arbetsmarknaden har bidragit till att 400
            000 jobb har tillkommit sedan finanskrisen, huvuddelen till följd
            av att fler personer födda i andra länder har fått arbete.
          </p>
          <p xml:id="i-RZAn1jpsvbLXW6bpcCi4DL">
            Samtidigt är det uppenbart att Sveriges höga bidragsnivåer, reglerade
            arbetsmarknad och stela lönestruktur försvårar integrationen och
            minskar möjligheterna att ta det första steget in på svensk arbetsmarknad.
            För låga incitament till arbete för framför allt låga inkomster
            riskerar att skapa fattigdomsfällor för stora grupper, särskilt
            när det kombineras med låga jobbchanser. Till det ska läggas de
            brister i välfärden, inte minst i skolan, som har blivit allt
            tydligare de senaste åren. Sammantaget finns det risk för ett
            utanförskap som både är långvarigt och som kan gå i arv till efterkommande
            generationer. Insatserna för Sverige som helhet är stora och ingen
            uppgift är viktigare än att se till att så många som möjligt kan
            få ett jobb.
          </p>
          <p xml:id="i-5snPyDwScTMk5679G1y89w">
            Moderaternas politik för rättvis fördelning och social rörlighet
            består främst av en politik för jobb. Den stora klyftan finns
            mellan de som har ett jobb och de som inte har ett och det viktigaste
            vi kan göra är förbättra jobbmöjligheterna – för alla. I denna
            budgetmotion presenterar vi förslag som förbättrar integrationen
            och på sikt skapar nära 70 000 nya jobb.
          </p>
          <p xml:id="i-MevhpAL4gkEqYF41GMdHb">
            Den andra delen av fördelningspolitiken är att skapa trygghet
            och välfärd för alla. Det handlar om en förskola som utjämnar
            förutsättningar, en skola som förmedlar kunskaper, ett rättsväsende
            som utjämnar trygghetsklyftorna och en sjukvård för alla, med
            kortade köer. Moderaterna föreslår i denna motion omfattande reformer
            för att stärka välfärdens kärnverksamhet. Dessa satsningar gynnar
            alla, men i högre grad de med låga inkomster.
          </p>
          <head xml:id="i-LbiLHtSzouSEYiPXA4qbAt" type="h1">
            9 Finansieringen av Moderaternas reformer
          </head>
          <p xml:id="i-5feJ7ZHijURtBMDG5i9N4d">
            Finansieringen för de reformer som presenteras i vårmotionen
            utgår i huvudsak från de finansieringsförslag som presenterades
            i budgetmotionen för 2018. I detta kapitel sammanfattas de större
            finansieringsposterna.
          </p>
          <head xml:id="i-Vk7LiFpmowThii4KCt1rQB" type="h2">
            Bidrags- och utgiftsminskningar
          </head>
          <p xml:id="i-XHAKKT1TGdzGLvgTpCszzu">
            A-kassan och aktivitetsstödet reformeras i enlighet med vad som
            beskrivs i kapitel 7.1 samtidigt som karensdagen i a-kassan föreslås
            återinföras medan regeringens deltidsregel vad gäller a-kassan
            avskaffas. Sammantaget bedöms dessa reformer stärka de offentliga
            finanserna med ca 4,7 miljarder kronor.
          </p>
          <p xml:id="i-3mAy5sgqyXbtpaiHgqXBja">
            Förslagen kring kvalificering in i de svenska ersättningssystemen
            bedöms stärka de offentliga finanserna med 1,6 miljarder kronor.
          </p>
          <p xml:id="i-6zh31kP4yH7J2vV8tn2A3x">
            De reformer inom sjukförsäkringen som beskrivs i höstens budgetmotion
            tillsammans med återställandet av de anslagsökningar gällande
            sjukpenningen och sjuk- och aktivitetsersättning som återfanns
            i budgetpropositionen för 2018 bedöms stärka de offentliga finanserna
            med ca 4,5 miljarder kronor.
          </p>
          <p xml:id="i-P4r73gPEV88rvYUexahUpQ">
            Arbetsmarknadspolitiken effektiviseras genom att anslaget till
            bl.a. Arbetsförmedlingen och Arbetsmiljöverket och SIUS bör minska
            i likhet med förslagen i Moderaternas budgetmotion från hösten
            2018. Sammantaget bedöms dessa förslag stärka de offentliga finanserna
            med drygt 2 miljarder kronor.
          </p>
          <p xml:id="i-BfpdkEdvwS5MbdGTYqp1F8">
            Samtidigt föreslås att anslaget till arbetsmarknadsutbildningen
            minskas och extratjänsterna och tillhörande stimulansbidrag, beredskapsjobben
            samt utbildningskontrakten avskaffas. Möjligheten att kvalificera
            sig till a-kassa efter nystartsjobb avskaffas. Sammantaget bedöms
            dessa förslag stärka de offentliga finanserna med drygt 6 miljarder
            kronor.
          </p>
          <p xml:id="i-Pkwmsa7wCyndVSEwNz6fqi">
            Byggsubventionerna avskaffas samtidigt som de effektiviseringar
            som föreslogs i Moderaternas budgetmotion hösten 2017 vad gäller
            utgiftsområde 20 och utgiftsområde 23 följs upp. Sammantaget stärker
            detta de offentliga finanserna med drygt 10 miljarder kronor.
            Delar av denna finansiering är tillfällig till 2021, vilket har
            justerats för i den reformtabell som presenteras i inledningen
            av kapitel 7 (figur 14).
          </p>
          <p xml:id="i-9cP31pE7UxWbmxqSR1F8mK">
            De medel för långsiktig satsning på socioekonomiskt och strukturellt
            eftersatta kommuner och områden i hela Sverige som avsatts inom
            ramen för utgiftsområde 13 och utgiftsområde 19 omprioriteras
            för att finansiera exempelvis utökade väginvesteringar, fler poliser
            i hela landet samt bättre integrationen genom inträdesjobben.
          </p>
          <p xml:id="i-SKRtvNgMHZA6jHcXVAugia">
            Till detta läggs även ett besparingsbeting på statens myndigheter
            för 2019 och 2020 i form av en 30-procentig nedskrivning av PLO-uppräkningen.
            Rättsväsendet, försvaret, universiteten och infrastrukturanslaget
            undantas från denna besparing. Sammantaget bedöms detta besparingsbeting
            stärka de offentliga finanserna med nära på 800 miljoner kronor.
          </p>
          <p xml:id="i-GsML33G2eAgeruct2wftw5">
            Övriga utgiftsminskningar uppgår till ca 3 miljarder kronor.
            Det rör exempelvis minskat anslag till Migrationsverket med 150
            miljoner kronor, avskaffat studiestartsstöd, höjda påminnelseavgifter
            till CSN, minskade rikthyror för myndigheter i Stockholms innerstad,
            ändrade regler för efterlevandestöd för dem som lever på exempelvis
            HVB-hem, återställd grundnivå i föräldrapenningen samt omfördelning
            av anslagsökningar inom framför allt utgiftsområde 9, utgiftsområde
            13 och utgiftsområde 17, såsom gratis entré på museer, inrättandet
            av en delegation mot segregation samt medel för lovaktiviteter.
          </p>
          <head xml:id="i-6fL6BmPn4R29fjRsb6iQPd" type="h2">
            Moderaternas inkomstökningar
          </head>
          <p xml:id="i-J2Q1wWhasYmRqZ1RPCbbvF">
            För att finansiera delar av våra skattesänkningar vill vi också
            höja den reducerade momssatsen från 12 procent till 14 procent.
            De ytterligare skattejusteringar som Moderaterna genomför för
            att finansiera prioriterade reformer återfinns i listan nedan:
          </p>
          <list style="ul">
            <item xml:id="i-6ojRWNaNRGdV3fVyT3twbN">
              Avskaffa växa-stödet.
            </item>
            <item xml:id="i-KxNFJH7YJUem7LLtcjJt7n">
              Avskaffa skattereduktionen för fackföreningsavgifter.
            </item>
            <item xml:id="i-q7UckryePd6eAUo94eMQc">
              Avskaffa skattelättnaden för sjuk- och aktivitetsersättningen.
            </item>
            <item xml:id="i-pYXmm2hhPYabeWhS4CQWZ">
              Höja skatte- och tulltilläggen.
            </item>
            <item xml:id="i-Mp8U2DXmXgQtHrh2SEpkPT">
              Höja fastighetsskatten för obebyggd tomtmark i enlighet med förslaget
              i Moderaternas budgetmotion för 2018.
            </item>
            <item xml:id="i-KuUnQiDWrd9aGxo3RjkGwn">
              Slopa gruppregistreringen av moms.
            </item>
            <item xml:id="i-JXQadjUzZLAYY8cHj9Vo3y">
              Återställa regeringens momssänkningar för naturguider och mindre
              reparationer.
            </item>
            <item xml:id="i-3zVk7s2a8p84QmFTBo26Ef">
              Avskaffa nedsättningen av energiskatten i gruvnäringen.
            </item>
          </list>
          <p xml:id="i-NqQyq5ATpJF8q3jMgLsvqx">
            Sammantaget skapar dessa skattejusteringar ett utrymme på ca
            13,7 miljarder kronor, vilket används för att göra det mer lönsamt
            arbete. Delar av denna finansiering som gäller att återställa
            regeringens satsningar är tillfällig till 2021, vilket har justerats
            för i den reformtabell som presenteras i inledningen av kapitel
            7 (figur 14).
          </p>
          <head xml:id="i-RTJWyAiX7CNqXfgs5azxZd" type="h2">
            Moderaternas omprioriteringar inom skola och sjukvård
          </head>
          <p xml:id="i-FsWJ9CMtjooeSmqRydNyqM">
            För att finansiera reformer inom sjukvård och skolan omfördelar
            Moderaterna ett antal av de resursökningar som regeringen genomfört
            vad gäller skola och sjukvård.
          </p>
          <p xml:id="i-FZu5yoCVmLrsHi29Gp2hUy">
            Moderaterna omprioriterar exempelvis det särskilda socioekonomiska
            stödet, samverkan för bäst skola samt de nationella skolutvecklingsprogrammen.
            Sammantaget skapar detta ett utrymme på ca 6,7 miljarder kronor,
            vilket används för att finansiera prioriterade reformer inom skolområdet.
          </p>
          <p xml:id="i-B4727dnizUAFMSx6cHnQax">
            Moderaterna omprioriterar även professionsmiljarden, patientmiljarden,
            personalmiljarden, delar av det riktade statsbidraget inom psykiatrin
            samt medel för förlossningsvården. Sammantaget skapar detta ett
            utrymme på ca 5,7 miljarder kronor, vilket används för att finansiera
            prioriterade reformer inom sjukvården. Delar av denna finansiering
            är tillfällig till 2021, vilket har justerats för i den reformtabell
            som presenteras i inledningen av kapitel 7 (figur 14), exempelvis
            genom att vissa av de reformer som finansieras genom omfördelningen
            är tidsbegränsade till 2021.
          </p>
        </div>
        <div type="motSignatures">
          <list>
            <item xml:id="i-JGbxdY4rxQpL1Y4uxcFQS1">
              Ulf Kristersson (M)
            </item>
            <item xml:id="i-TnmZFLMguyZjJqX7JHqJrL">
              Elisabeth Svantesson (M)
            </item>
          </list>
        </div>
        <div type="motNotes">
          <noteGrp>
            <note xml:id="i-D9cuMajmiZpx6yPzpgYHnt">
              [1] Det finns andra sätt att genomföra penningpolitisk stimulans,
              men dessa är relativt oprövade i krissituationer.
            </note>
            <note xml:id="i-WRf5gicQdqP9JTUyB3gF3i">
              [7] Se riksdagens utredningstjänst 2018:241.
            </note>
            <note xml:id="i-EYytWyHCMQm2RYMHbNWVzo">
              [8] Se riksdagens utredningstjänst 2018:20.
            </note>
            <note xml:id="i-3vnLtHmhvNB1P6KJZcGPxo">
              [9] Till utsatta grupper räknas arbetssökande som har en funktionsnedsättning
              som innebär nedsatt arbetsförmåga, har högst grundskoleutbildning,
              är äldre än 55 år eller är utomeuropeiskt födda.
            </note>
            <note xml:id="i-UoG2pr59QHYRSuQEQJ2gMi">
              [10] RiR 2017:26.
            </note>
            <note xml:id="i-RPbQgaaF7HF9tj15xQhRMt">
              [11] Perspektiv på etableringsuppdraget, Arbetsförmedlingen 2017.
            </note>
            <note xml:id="i-RdFYw8H3MBke5o1SKnvhQQ">
              [12] De arbetade timmar som ökar till följd av inträde på arbetsmarknaden
              antas ha en produktivitet som är 30 procent lägre än genomsnittet,
              de arbetade timmar som sker genom att framförallt löntagare med
              högre inkomster arbetar fler timmar eller stannar kvar längre
              i arbete antas ha en produktivitet som är 30 procent högre än
              genomsnittet.
            </note>
          </noteGrp>
        </div>
      </div>
    </body>
  </text>
</TEI>
