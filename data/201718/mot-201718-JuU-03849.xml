<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-JuU-03849">
  <teiHeader>
    <fileDesc>
      <titleStmt>
        <title>Brottsoffer</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3849 av Andreas Carlson m.fl. (KD)</title>
          <idno type="rdwebb">H5023849</idno>
          <rs type="number">3849</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H5023849/text</ref>
          <ref type="dokument_url_html">http://data.riksdagen.se/dokument/H5023849</ref>
          <ref type="dokumentstatus_url_xml">http://data.riksdagen.se/dokumentstatus/H5023849</ref>
          <ref type="docx">http://data.riksdagen.se/fil/CF7E59BF-EE71-43E2-B5B4-0F5BD23C4638</ref>
          <ref type="pdf">http://data.riksdagen.se/fil/58600751-8D9A-47F5-BE35-2A20CA1BD00C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-F7At3v6PvJpNCH37qRhr8A</idno>
            <name>Sofia Damm</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-WXZxT5GwUDUgAMemYgMaxz" type="signed"/>
        <correspContext corresp="i-WXZxT5GwUDUgAMemYgMaxz">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-F7At3v6PvJpNCH37qRhr8A"/>
          <note type="signatory" corresp="i-4BTx6VbUNJDqLqfkYqjnsE"/>
        </correspContext>
        <correspAction type="submitted" xml:id="i-8CvMTUjZ8NhWGUh5UMfQMd">
          <date when="2017-10-05"/>
          <time when="16:22:14"/>
        </correspAction>
        <correspAction type="reviewed" xml:id="i-42YjpJwEj4APk47eDEpypR">
          <date when="2017-10-05"/>
          <time when="21:15:36"/>
        </correspAction>
        <correspAction type="referred" xml:id="i-4fopLscsYpc9qzT2NwrRNG">
          <date when="2017-10-13"/>
        </correspAction>
        <correspAction type="assigned" xml:id="i-BCMwZXoCM8mtaYjp9m28Zp">
          <date when="2018-09-13"/>
          <time when="10:21:25"/>
        </correspAction>
        <correspContext corresp="i-BCMwZXoCM8mtaYjp9m28Zp">
          <ref type="assignedTo">Justitieutskottet</ref>
        </correspContext>
        <correspAction type="behandlas_i" xml:id="i-V7iFUetustt8qj5g2h6gUa"/>
        <correspContext corresp="i-V7iFUetustt8qj5g2h6gUa">
          <ref type="uppgift">2017/18:JuU7</ref>
          <ref type="ref_dok_id">H501JuU7</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU7</ref>
          <ref type="ref_dok_titel">Kontroll av biometriska kännetecken i resehandlingar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TMGimhq2TiMeK3LpZFgpRY"/>
        <correspContext corresp="i-TMGimhq2TiMeK3LpZFgpRY">
          <ref type="uppgift">2017/18:JuU1</ref>
          <ref type="ref_dok_id">H501JuU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Pd8ZgEmQEZmu2dLoSGNdjB"/>
        <correspContext corresp="i-Pd8ZgEmQEZmu2dLoSGNdjB">
          <ref type="uppgift">2017/18:JuU17</ref>
          <ref type="ref_dok_id">H501JuU17</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU17</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7y2XGNgpTgw2cf3YU4a2kp"/>
        <correspContext corresp="i-7y2XGNgpTgw2cf3YU4a2kp">
          <ref type="uppgift">2017/18:JuU15</ref>
          <ref type="ref_dok_id">H501JuU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU15</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4BqYCC4VMvEDBYTwvJ9ejQ"/>
        <correspContext corresp="i-4BqYCC4VMvEDBYTwvJ9ejQ">
          <ref type="uppgift">2017/18:JuU14</ref>
          <ref type="ref_dok_id">H501JuU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU14</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3849 av Andreas Carlson m.fl. (KD) Brottsoffer</div>
      </div>
      <div type="motBody">
        <div type="TOC" xml:id="i-9xYTDWxNu4XATNKbTZRNag">
          <head xml:id="i-FQ86g7PjJWrW8QMY7Mifmf">
            Motivering
          </head>
          <list>
            <item style="indent-level: ">
              Den kristdemokratiska rättspolitiken bygger på insikten om människans
              ofullkomlighet. Brottslighet har alltid förekommit och kommer
              alltid att förekomma. Ett fungerande rättssamhälle förutsätter
              att de som bryter mot lagen lagförs och straffas. Det är viktigt
              för att skydda laglydiga, ge brottsoffer upprättelse och för att
              upprätthålla ett signalsystem om vad som är rätt och fel, men
              också för att ge förbrytaren möjlighet att sona sitt brott. Människan
              är en moralisk varelse som hela tiden har ansvar att förhålla
              sig till vad som är rätt och fel.
            </item>
            <item style="indent-level: ">
              Rättvisa handlar om det rätta handlandet i relation till våra
              medmänniskor. Rättvisa är ett grundvärde, som i en samhällsgemenskap
              förutsätter en balans mellan alla människors intressen, rättigheter
              och skyldigheter. Denna rättvisebalans rubbas när någon begår
              ett brott och handlar orätt. I många fall har gärningsmannen med
              uppsåt låtit sin handlingsfrihet gå ut över andras rättigheter
              att förverkliga grundläggande värden. Det är då det offentligas
              uppgift att skipa rättvisa och att återställa balansen så långt
              det är möjligt.
            </item>
            <item style="indent-level: ">
              Det är en väsentlig skillnad mellan att vara brottsoffer och
              att vara drabbad av exempelvis en olyckshändelse eller naturkatastrof.
              Brottsoffret är berättigat till upprättelse. Denna erhålls bland
              annat genom att gärningsmannen tar sitt straff och sonar sitt
              brott. Samhället ska återställa en rättvisa när en orättvisa har
              blivit begången.
            </item>
            <item style="indent-level: ">
              Straffet innebär en upprättelse för brottsoffret då omvärlden
              erkänner kränkningen, det offentliga tydliggör skuldfrågan och
              brottslingen får ta ansvar för sina handlingar. Den som har tagit
              sitt straff har sonat sitt brott och har med det återupprättats
              som moralisk person. Man har fått en chans att i andras ögon återinträda
              i samhället som en ansvarstagande person. Straff är därför ett
              nödvändigt inslag i rättsskipningen. Påföljden tjänar flera ändamål:
              den ska ge upprättelse åt brottsoffret, den ska avhålla förövarna
              från nya brott och uppmuntra till ånger och den ska avhålla andra
              från liknande handlingar och skydda samhället. Det ska också så
              långt som möjligt tillförsäkras att förövaren gottgör brottsoffret
              ekonomiskt.
            </item>
            <item style="indent-level: ">
              Hela rättskedjan ska genomsyras av ett tydligt brottsofferperspektiv
              där brottsdrabbade får ökad uppmärksamhet. Detta innefattar ett
              respektfullt och korrekt bemötande av de aktörer som kommer i
              kontakt med brottsoffret, samt upprättelse genom att rättsväsendet
              gör sitt yttersta för att klargöra skuldfrågan, utdöma rättvisa
              straff och att skadestånd betalas ut. Hanteringen av brott mot
              ungdomar är rättssamhällets ”skyltfönster” gentemot denna generation.
              Fungerar polisens, åklagarnas och domstolarnas insatser stärks
              förtroendet, annars riskerar det att undergrävas. Stödcentrum
              för unga brottsoffer har dessutom visat att det finns förhöjd
              risk att unga brottsoffer som inte får rätt stöd själva begår
              brott. Därför är det av stor vikt att ta brott mot unga på största
              allvar.
            </item>
            <item style="indent-level: ">
              Ett brott är en allvarlig kränkning, oavsett offrets ålder. Till
              de erfarenheter som unga brottsoffer vittnar om hör att vuxna
              funnits i närheten och sett, eller borde ha sett, vad som pågick
              men valt att titta bort. Det är, inte minst för unga brottsoffer,
              centralt att brottsoffret får upprättelse för den kränkning som
              brottet utgör. I de fall också gärningsmannen är ung utreds inte
              alltid brottet, och domstolsprocess och straff uteblir. Därigenom
              går brottsoffret miste om viktiga delar i bearbetnings- och upprättelseprocessen.
            </item>
            <item style="indent-level: ">
              Samordningen mellan samhällets insatser för brottsoffer är ofta
              bristfällig. Bland annat uppfattar många polisens förundersökning
              som ifrågasättande. Alltför ofta väljer åklagaren att lägga ner
              utredningen eller att inte väcka åtal. Det händer också att försäkringsbolag
              eller Brottsoffermyndigheten inte betalar ut något skadestånd,
              trots att detta blivit utdömt. Kunskapsnivån kring hur sårbar
              en ung person kan vara efter ett brott är inte tillräcklig i de
              yrkeskategorier som möter unga brottsoffer. Att vara ung och brottsutsatt
              kan därigenom många gånger upplevas som en serie av kränkningar,
              snarare än ett enda traumatiskt tillfälle.
            </item>
          </list>
        </div>
        <div type="motProposal" subtype="förslag">
          <head xml:id="i-5x96y6ao28JSyeyipXcZFo">
            Förslag till riksdagsbeslut
          </head>
          <list style="ol">
            <item xml:id="i-LMK5pMgHoTgYMk6ya1iHHx">
              Riksdagen ställer sig bakom det som anförs i motionen om vikten
              av att ta brott av unga mot unga på allvar och tillkännager detta
              för regeringen.
            </item>
            <item xml:id="i-SeE9uJBHLq1EGNN67qQ7VQ">
              Riksdagen ställer sig bakom det som anförs i motionen om att
              se över det offentliga stödet till brottsofferjourer och tillkännager
              detta för regeringen.
            </item>
            <item xml:id="i-7sioH77UXqe9Lno3DN4GWm">
              Riksdagen ställer sig bakom det som anförs i motionen om att
              utöka avgiften till Brottsofferfonden och tillkännager detta för
              regeringen.
            </item>
            <item xml:id="i-NWeSopCwxfMJHLNMhx2r2i">
              Riksdagen ställer sig bakom det som anförs i motionen om att
              medling ska erbjudas oberoende av gärningsmannens ålder och tillkännager
              detta för regeringen.
            </item>
            <item xml:id="i-WSo1tMTcPVs8GiZwHY8Vds">
              Riksdagen ställer sig bakom det som anförs i motionen om att
              tillsätta en nationell samordnare för medling och tillkännager
              detta för regeringen.
            </item>
            <item xml:id="i-54P3M55Jm1ZsLpLfpAMhfP">
              Riksdagen ställer sig bakom det som anförs i motionen om att
              utveckla polisens arbetssätt och tillkännager detta för regeringen.
            </item>
            <item xml:id="i-Q58d9np8dJVNwXs2LGfeQR">
              Riksdagen ställer sig bakom det som anförs i motionen om ett
              kunskapslyft för de professioner som kommer i kontakt med unga
              brottsoffer, och detta tillkännager riksdagen för regeringen.
            </item>
            <item xml:id="i-7HYdemsu39Q2YUtvp8h6Jv">
              Riksdagen ställer sig bakom det som anförs i motionen om strukturerad
              och anpassad information till brottsoffer och tillkännager detta
              för regeringen.
            </item>
            <item xml:id="i-8wrv5xj3Dp7TZvG9TELMur">
              Riksdagen ställer sig bakom det som anförs i motionen om kommuners
              skyldighet att finansiera brottsofferstöd och tillkännager detta
              för regeringen.
            </item>
            <item xml:id="i-CVAWX8ULKAt3TSTSm2vEfj">
              Riksdagen ställer sig bakom det som anförs i motionen om en översyn
              av skadeståndsnivåerna och tillkännager detta för regeringen.
            </item>
            <item xml:id="i-EBBpXhUEcLLtzGQhGA1UAd">
              Riksdagen ställer sig bakom det som anförs i motionen om automatisk
              utbetalning av skadestånd och tillkännager detta för regeringen.
            </item>
            <item xml:id="i-VcwRQDTJGEc8CABEFS8D2d">
              Riksdagen ställer sig bakom det som anförs i motionen om en s.k.
              civilkuragelag och tillkännager detta för regeringen.
            </item>
            <item xml:id="i-Fdebtocc5zziw4oCE9Dq4g">
              Riksdagen ställer sig bakom det som anförs i motionen om stödcentrum
              för unga brottsoffer och tillkännager detta för regeringen.
            </item>
            <item xml:id="i-PsPfBAey6SVXF9F228yHjx">
              Riksdagen ställer sig bakom det som anförs i motionen om att
              tillsätta en utredning för att möjliggöra att vittnen i vissa
              fall avlägger sina vittnesmål anonymt i domstolsförhandlingar,
              och detta tillkännager riksdagen för regeringen.
            </item>
          </list>
        </div>
        <div type="motContent">
          <head type="h2" xml:id="i-H4HDiMNQBN5kXN841snTrW">
            Sätt brottsoffret i fokus
          </head>
          <p xml:id="i-M8hSci6JHWZ23PW1o2Ltvi">
            Länge dominerades svensk kriminalpolitik av ett tänkande som
            fokuserade på ökad förståelse för brottslighetens orsaker och
            vilka samhälleliga faktorer som påverkade den kriminelles beteende
            och handlingar. Detta var naturligtvis viktiga perspektiv, men
            om tyngdpunkten hamnar där riskerar brottsoffret att få en alltför
            undanskymd roll. Exempelvis kom frågorna om straffsatser nästan
            uteslutande att handla om huruvida långa eller korta straff var
            bäst för att förebygga brott. Hur brottsoffret och dess anhöriga,
            de som de facto råkat ut för en kränkning, upplevde straffet –
            om de upplevde det som att rättvisa skipats – ansågs länge som
            närmast irrelevant.
          </p>
          <p xml:id="i-SkgvKn7LYJ77awqfvsagy">
            I slutet av 1980-talet började allt fler intressera sig för brottsoffrets
            situation, bland annat utifrån FN:s deklaration från 1985 om brottsoffers
            rättigheter. Brottsofferjourer växte fram runtom i landet. I Sverige
            infördes 1988 lagen om rätten till målsägarbiträde och samma år
            lagen om besöksförbud för vissa gärningsmän. Den borgerliga regeringen
            bildade 1994 Brottsoffermyndigheten och instiftade Brottsofferfonden.
            I socialtjänstlagen infördes det 2001 en skyldighet för kommunerna
            att erbjuda stöd till brottsoffer.
          </p>
          <p xml:id="i-NeKKbyWffQLeDHhrwCVkHi">
            Bemötandet av brottsoffer är dock fortfarande i flera avseenden
            än idag bristfälligt. Den drabbade möter ifrågasättande, upplever
            sig fastna i byråkrati och får inte alltid rätt stöd. Den som
            har tilldömts ett skadestånd i domstol kan inte räkna med att
            få beloppet utbetalt.
          </p>
          <p xml:id="i-MNdmLAdmJ5itUvztynSgTB">
            För vissa brottstyper är anmälningsbenägenheten oacceptabelt
            låg. Det rör exempelvis personrån mot ungdomar. Detta kan tyda
            på låg tilltro till att rättsväsendet kan klara upp dessa brott
            och skydda brottsoffret.
          </p>
          <p xml:id="i-7FVRfF2EEwtF99oZj5Nrey">
            Gärningspersonens ålder är i alltför hög grad avgörande för straffet.
            Detta är ett uttryck för att man nästan räknat bort straffets
            betydelse för brottsoffrets upprättelse. Ett exempel på detta
            är när unga våldtäktsmän får uppseendeväckande låga straff, vilket
            riskerar att sända fel signaler till brottsoffret. Vi anser att
            ungdomar som begår brott måste mötas av konsekventa reaktioner.
            Det är viktigt att åtgärderna är tydliga för att förhindra att
            ungdomar fastnar i kriminalitet. En person som idag är mellan
            18 och 21 år och som döms för brott får lindrigare straff än vad
            en vuxen person hade fått för samma brott. Det kan få till följd
            att två personer som begått samma brott, men har olika ålder,
            kan få väsentligt olika straff. Då vissa ungdomar har hunnit återfalla
            i brott flera gånger vill vi att man ser över den generella nedsättning
            av straffet som unga bedöms efter. När det gäller ungdomar över
            18 år är de dessutom myndiga i lagens mening och har samma rättigheter
            och skyldigheter som alla andra medborgare i Sverige, och en myndig
            person ska ta ansvar för sina handlingar. Vi anser därför att
            straffrabatten för unga gärningsmän mellan 18 och 21 år bör ses
            över. Det har tillkännagivits av riksdagen till regeringen och
            statsministern har också aviserat en översyn. Det är angeläget
            att regeringen skyndsamt återkommer med ett förslag.
          </p>
          <p xml:id="i-RyXHzt66eG87YuW69QGuZ6">
            De skadestånd som tilldöms i Sverige är låga både i ett internationellt
            perspektiv och i förhållande till vad allmänheten anser vara en
            rimlig nivå. Skadestånden för kränkning i samband med brott står
            inte i rimlig proportion till de belopp som utdöms i samband med
            andra typer av kränkningar. När en person nekas inträde på en
            krog utifrån någon av diskrimineringsgrunderna, eller när en person
            är misstänkt för brott och frihetsberövas, uppgår skadestånden
            till betydligt större summor än vad som utgår till ett våldsbrottsoffer.
            Justitieutskottet hänvisade vid behandling av denna fråga under
            riksmötet 2015/16 till att det är rättstillämpningens uppgift
            att avgöra skadeståndsnivåer. Utskottet hänvisar också till en
            15 år gammal proposition (2000/01:68). Vi menar att tiden är mogen
            för en översyn av skadeståndsnivåerna.
          </p>
          <head type="h2" xml:id="i-VeoSzJE811EnkvzGiBEaA6">
            Stöd till föreningar
          </head>
          <p xml:id="i-U13o1bbMgYjWkMmZ5xtkR5">
            De ideella organisationerna har stor betydelse för att förebygga
            våld, hjälpa dem som har utsatts för brott och vara ett stöd för
            personer som vill lämna kriminalitet och/eller missbruk. Det finns
            i dag cirka 100 brottsofferjourer i Sverige. Genom brottsofferjourerna
            kan offret få en ideell brottsofferstödjare. Brottsofferstödjaren
            kan exempelvis följa med vid rättegången.
          </p>
          <p xml:id="i-2A9LafBD9BX6f2vDZuZRDV">
            I alla landets tingsrätter finns det volontärer som, helt utan
            ersättning, ställer upp som stöd för målsägande och vittnen. De
            finns där för att informera och ge stöd åt den som känner sig
            rädd och orolig. Stödverksamheten finansieras idag i huvudsak
            ur Brottsofferfonden och genom donationer från företag, men saknar
            helt finansiering från statens sida. Stödet till brottsoffer och
            vittnen i rättegångar är idag underfinansierat. Det vore rimligt
            att staten gick in och finansierade en del. Kristdemokraterna
            vill öka statens finansiering av vittnesstödet. Brottsoffermyndigheten
            och Domstolsverket bör få i uppdrag att se över hur ett sådant
            ekonomiskt stöd ska vara utformat för att förbättra vittnesstödsverksamheten.
          </p>
          <p xml:id="i-LEKjUGwumAppS1pAKG267S">
            Till stor del har det statliga stödet till den ideella sektorns
            arbete med brottsoffer utgjorts av projektbaserade pengar som
            utbetalats under begränsade tidsperioder. Staten har flera olika
            finansieringskanaler för det lokala brottsofferstödjande arbetet.
            Dels fördelas bidrag till centralorganisationerna Roks och SKR
            via Socialstyrelsen, dels kan lokala kvinnojourer tillsammans
            med kommunen söka bidrag hos länsstyrelsen. För att skapa kontinuitet
            och långsiktighet i verksamheterna är det angeläget att stödet
            blir förutsägbart. Därför föreslås att statens bidrag till föreningar
            som verkar inom brottsoffersektorn ska fördelas direkt till de
            lokala verksamheterna av Brottsoffermyndigheten. Det statliga
            ekonomiska stödet till de lokala ideella brottsofferstödjande
            verksamheterna bör vara långsiktigt och inte projektbaserat. Brottsofferjourerna
            arbetar med ideella resurser och knappa medel. Kristdemokraterna
            vill stärka detta arbete. Våra förslag framförs i utgiftsområdesmotion
            4 Rättsväsendet.
          </p>
          <p xml:id="i-3rsUrCefqDiNv3B3g2XcHs">
            Sveriges Kvinnojourers Riksförbund, SKR, som 2015 bytte namn
            till Unizon, bildade 1996 16 kvinnojourer. Kvinnojourerna, som
            finns runt om i landet, är nu 120 till antalet och bedriver bland
            annat rådgivning och stöd samt skyddade boenden för kvinnor som
            utsatts för våld i nära relationer. Att stödet till brottsutsatta
            kvinnor sker genom den ideella sektorn sänker tröskeln för enskilda
            kvinnor att ta kontakt. Det är viktigt att kommunerna tar ett
            stort ansvar för att stödja denna verksamhet ekonomiskt. Kristdemokraterna
            vill även stärka den statliga finansieringen, vilket framförs
            i utgiftsområdesmotion 4 Rättsväsendet.
          </p>
          <p xml:id="i-4Qf3pKpHqzGZurBKeoqxGc">
            Den första tjejjouren startade 1996 och finns fortfarande som
            Stockholms Tjejjour. Idag finns ett 70-tal tjejjourer runt om
            i landet. Tjejjourer arbetar ofta mer förebyggande än kvinnojourerna
            med syftet att tjejerna inte ska behöva ta kontakt med en kvinnojour
            senare i livet.
          </p>
          <p xml:id="i-QymoPgvm9QnrCgC96RpzPa">
            Regeringen gör en vällovlig satsning på kvinno- och tjejjourer
            om 100 miljoner kronor per år till och med år 2019. Denna stödjer
            vi i vår budgetmotion.
          </p>
          <p xml:id="i-LgDsWkFgKipaiQDqrW2cVy">
            Utöver de satsningar som vi gör på brottsoffer- och kvinnojourer
            i vårt budgetalternativ ser vi ett behov av en översyn av det
            offentliga stödet till brottsofferjourerna med motivering enligt
            ovan för att säkerställa långsiktighet. Detta bör ges regeringen
            till känna.
          </p>
          <head type="h2" xml:id="i-DWdPDY4EQbTxqTEuRqYHqo">
            Straffen för brott mot person
          </head>
          <p xml:id="i-FJ1nD4xhTr1MVgXihsT26K">
            Straffen för brott mot person ska i högre grad grunda sig på
            den brottsliga handlingens straffvärde snarare än brottslingens
            ålder. Sett ur brottsoffrets perspektiv är straffet i viss mån
            ett mått på hur allvarligt samhället ser på den kränkning som
            man blivit utsatt för. Straffets storlek har därför betydelse
            för offrets känsla av upprättelse. Därför bör straffen i högre
            utsträckning än idag grunda sig på den brottsliga handlingens
            straffvärde. Hänsyn ska tas till brottslingens ålder, tidigare
            brottshistoria och andra faktorer, men inte i lika hög grad som
            idag. Riksdagen biföll Kristdemokraternas förslag att straffen
            i högre utsträckning än i dag ska grunda sig på den brottsliga
            handlingens straffvärde. Därmed har riksdagen tillkännagivit detta
            för riksdagen. Det är angeläget att regeringen skyndsamt återkommer
            med förslag till riksdagen.
          </p>
          <p xml:id="i-V5rTkktodTbkXDtQgK5dTr">
            Kristdemokraterna har i regeringsställning i Alliansen gjort
            flera reformer för att sätta fokus på brottsoffret och brottsoffrets
            upprättelse. Straffen för grova våldsbrott har skärpts och straffen
            för sexualbrotten är nu föremål för en parlamentarisk utredning.
            De som begår brott ska bli straffade och brottsoffer ska synliggöras
            så att de kan återvinna tryggheten. Straffen ska stå i proportion
            till brottet så att brottsoffret får upprättelse, och brottslingen
            ska kunna sona sitt brott och få möjlighet till en ny chans.
          </p>
          <p xml:id="i-S1ydpgETYhhtzFGBQ43bVR">
            Kristdemokraterna har varit med och genomfört en rad straffskärpningar
            med fokus på grova våldsbrott. Avsikten var att väsentligt skärpa
            de straff som döms ut. Men reformen har inte fullt ut fått önskat
            genomslag. För att de allvarligaste brotten ska straffas hårdare
            har vi därför föreslagit att minimistraffen ska höjas för ett
            antal brott. Syftet med förändringarna har varit att få till en
            ökad spridning av utdömda påföljder och därmed en mer proportionerlig
            tillämpning av straffskalan.
          </p>
          <p xml:id="i-Wv9dJ6NdV6bn6rczhjhGMx">
            Det finns ibland en obalans i straffskalorna, där våldsbrott
            och sexualbrott ofta straffas mycket lindrigare än exempelvis
            ekonomisk brottslighet och narkotikabrott. Vi vill skärpa straffen
            för grova sexualbrott och införa ett nytt brott – synnerligen
            grovt sexualbrott. Vi menar att sex alltid ska bygga på frivillighet
            och är därför för en samtyckeslag. Vi vill också att förövarens
            oaktsamhet ska kunna bli straffbar. Vi vill därutöver att straffen
            för vålds- och sexualbrott generellt ska skärpas. Det är viktigt
            att det finns en proportionalitet mellan brottets allvar och straffet.
          </p>
          <head type="h2" xml:id="i-GGj53DpP9gFpJ5FVrNf55h">
            Ökad inbetalning till Brottsofferfonden
          </head>
          <p xml:id="i-LKeYaaBzdyshcve2Hit4tX">
            Den summa som brottslingen betalar till Brottsofferfonden bör
            utökas till 1 000 kronor. Brottsofferfondens syfte är att ge ekonomiskt
            stöd till brottsofferprojekt och viktimologisk forskning. Brottsofferfonden
            byggs huvudsakligen upp av en särskild avgift som varje dömd person
            ska betala om brottet kan straffas med fängelse samt den dagliga
            avgiften för fotboja. Idag är denna avgift 800 kronor. Den bör
            utökas till 1 000 kronor. Detta bör ges regeringen tillkänna.
          </p>
          <head type="h2" xml:id="i-EEXnmFFc9fMJVzDw1n8F4T">
            Medling
          </head>
          <p xml:id="i-MozErBUbybx8HMzqHTGzSK">
            Kommunerna ska bli skyldiga att alltid erbjuda medling även i
            de fall där gärnings­personen uppfyller medlingslagens kriterier,
            oavsett de inblandade personernas ålder. En nationell samordnare
            för medling ska tillsättas med uppdraget att sprida fungerande
            verksamhet i landet.
          </p>
          <p xml:id="i-Kp76ntYjGiwr6JjkJ2ZSD5">
            Medling innebär att en gärningsman och en målsägande möts inför
            en medlare för att tala om brottet och följderna av detta. Den
            skall ske i bägge parters intresse. Att en förövare kan be om
            ursäkt och få insikt om skadorna av sitt handlande kan vara än
            mer effektivt när det gäller ungdomar. Medling kan också ses som
            en rehabiliteringsåtgärd för den som utsatts för brott. Här kan
            brottsoffret få svar på frågor om varför brottet inträffade och
            i bästa fall minska rädslan för gärningsmannen.
          </p>
          <p xml:id="i-ASaWw2xEJB4rRR5u3PEEKE">
            Idag är kommunerna skyldiga att erbjuda medling då gärningspersonen
            är under 21 år. Detta innebär återigen att gärningspersonens förhållanden
            står i fokus. Kommunerna borde vara skyldiga att erbjuda medling
            oavsett de inblandade personernas ålder.
          </p>
          <p xml:id="i-5t68JQ2pyYV8tumfFmQTXT">
            Socialstyrelsen har följt upp medlingsverksamheten i Sverige
            och funnit att den inte fungerar som det var tänkt i alla kommuner.
            Därför bör en nationell samordning för medling inrättas, som kan
            tydliggöra och följa upp samverkansparternas uppdrag och ansvar.
            Detta bör ges regeringen tillkänna.
          </p>
          <head type="h2" xml:id="i-V2s3zpiKnxpC8RRaHNFhLd">
            Anmälningsstatistik
          </head>
          <p xml:id="i-FXsZ4Se9fC6eKbr5kJbydt">
            Av de brott mot enskild person som rapporteras i Brottsförebyggande
            rådets senaste nationella trygghetsundersökning (NTU 2016) uppges
            26 % vara anmälda till polisen. Det är en tillbakagång till nivån
            då undersökningen inleddes 2005. Då låg anmäl­ningsbenägenheten
            på 24 procent 2005. Därefter ökade den till 33 procent 2010, för
            att ligga på samma nivå till 2014, då andelen brott mot person
            som uppgavs vara anmälda till polisen minskade och återgick till
            samma nivå som när undersökningen inleddes.
          </p>
          <p xml:id="i-GCgbVk7BEiPEbzv7HcrEqu">
            I NTU 2016 uppgav 13,3 procent att de under 2015 utsattes för
            någon eller några av de brottstyper som kallas brott mot enskild
            person. Dessa brottstyper är misshandel, hot, sexualbrott, personrån,
            bedrägeri eller trakasserier. Det är en ökning jämfört med föregående
            år 2014 då andelen var 11,3 %. Störst var ökningen för hot, sexualbrott
            och trakasserier.
          </p>
          <p xml:id="i-GL8TnHm9kp7n4LyVohroyk">
            Anmälningsbenägenheten är högst för allvarlig misshandel (61
            %) och lägst
          </p>
          <p xml:id="i-U5HVKFRn7NfACLWxjVytWK">
            för sexualbrott (9 %). År 2015 var andelen personer som uppgav
            att de blivit utsatta för sexualbrott 1,7 procent. Det är en kraftfull
            ökning jämfört med 2014, då 1,0 procent uppgav att de hade blivit
            utsatta. Utsatthet för sexualbrott är betydligt vanligare bland
            kvinnor än bland män och vanligast i åldersgruppen 20–24 år. Den
            vanligaste brottsplatsen är en allmän plats, och det vanligaste
            är att gärningspersonen är okänd för den som har utsatts.
          </p>
          <p xml:id="i-P4rYLr5awE43xBFUQCCdG2">
            Sedan början av 1980-talet har antalet anmälda fall av misshandel
            i Sverige mer än tredubblats. Sedan 1997 har antalet sjukvårdsbehandlade
            på grund av misshandel legat relativt konstant.
          </p>
          <head type="h2" xml:id="i-53W7mp5MtaMn2NFNoF9oH8">
            Utveckla polisens arbetssätt
          </head>
          <p xml:id="i-F8fsmd8rMcUZKmYrBojF7">
            På varje polisstation ska det finnas en brottsofferstödjande
            person. Den som anmäler ett brott kan på så sätt tidigt få hjälp
            och stöd. Brottsofferstödjaren bör helst vara en person från brottsofferjouren
            eller någon annan förening, men det kan också vara en socialsekreterare
            från kommunen.
          </p>
          <p xml:id="i-WQB9kMjjruBjuf6W5HDUUL">
            Polismyndigheten i Uppsala län var först i landet med en enhet
            med fokus enbart på brottsoffren. Brottsofferenheten startade
            2003 och består till hälften av poliser och till hälften av civila,
            bland annat psykologer, jurister och kriminologer. Syftet med
            enheten är att utveckla hela myndighetens brottsofferstödjande
            och brottsförebyggande arbete samt att utveckla alla anställdas
            arbete i dessa frågor. Det handlar bland annat om att utveckla
            samverkansformer, finna rutiner, bedriva utbildning samt att genomföra
            kartläggningar och utvärderingar.
          </p>
          <p xml:id="i-GcHFVJTFySvk6FCUYFc1it">
            Relativt små förändringar i polisens arbetssätt kan göra stor
            skillnad för att brottsoffret ska orka medverka i en utredning.
            Exempelvis kan polisen hålla förhör hemma hos den utsatta. Varje
            polisman har ett viktigt ansvar i det brottsofferstödjande arbetet.
          </p>
          <p xml:id="i-XiW5rFhTvMDUyx52ibZLFD">
            I Brottsförebyggande rådets nationella trygghetsundersökning
            2016 framkommer att betydligt fler är nöjda med Polisens bemötande
            och tillgänglighet än med den information som de fått om ärendet
            och med polisens effektivitet vad gäller förmågan att utreda brottet.
          </p>
          <p xml:id="i-WsKC7ez6k16wpDigD8oeDN">
            Det är angeläget att säkerställa att Polisens ökade resurser
            går till kärnverksamheten, fler i yttre tjänst och fler utredare.
            Vidare är det viktigt att renodla polisens arbetsuppgifter och
            exempelvis förenkla avrapporteringssystemet, som i dag stjäl tid
            från andra arbetsuppgifter. På så sätt kan informationen till
            brottsoffer förbättras och utredningseffektiviteten öka.
          </p>
          <head type="h2" xml:id="i-HA36H9CHVBxcd3G4K2T9h8">
            Kunskapslyft för professioner som kommer i kontakt med unga brottsoffer
          </head>
          <p xml:id="i-YwDWhFBdnpdq8ezVSjQLj">
            Ett kunskapslyft ska genomföras inom de professioner som ofta
            kommer i kontakt med unga brottsoffer.
          </p>
          <p xml:id="i-DcdRa75xKoDcGcy1sna8Si">
            Rättsväsendet, skolan, sjukvården och socialtjänsten behöver
            skärpa upp sitt bemötande av brottsoffer. Många unga brottsoffer
            kränks av det ifrågasättande de möter av vuxna som har till uppgift
            att hjälpa dem. I utbildningarna till de yrken som kommer i kontakt
            med unga brottsoffer bör det läggas in moment om bemötande av
            barn och unga som utsatts för brott. Det behövs också en löpande
            fortbildning bland dem som redan arbetar inom dessa yrken. Detta
            bör ges regeringen tillkänna.
          </p>
          <head type="h3" xml:id="i-WkHZNGK9xg2ymDVAr2BsHz">
            Utredning, uppföljning och återkoppling till brottsoffer
          </head>
          <p xml:id="i-X4Y4qQrTjETBAdBLTS8TAc">
            Den som utsatts för ett brott ska automatiskt kontaktas av polisen
            efter tre månader. Under riksdagsåret 2015/16 tillkännagav riksdagen
            för regeringen att regeringen ska återkomma till riksdagen med
            en redogörelse för vilka åtgärder som vidtagits för att förbättra
            brottsutredningen, uppföljningen och återkopplingen till brottsoffer.
            Regeringen har återkommit med en redogörelse i skrivelse 2016/17:75.
          </p>
          <p xml:id="i-5BrDMAY99oKn2o9FjnKXSD">
            Regeringen hänvisar till ändringar i förundersökningskungörelsen
            (1947:948) som bland annat innebär en stärkt informationsskyldighet
            till målsäganden generellt under förundersökningen, till exempel
            med information om den fortsatta handläggningen av ärendet.
          </p>
          <p xml:id="i-FeFtmdRpgzjfRR3ooE93XY">
            Regeringen redogör vidare för att Polismyndigheten har fattat
            ett antal beslut om hur utredningsverksamheten ska utvecklas och
            förbättras. Regeringen avser att följa upp hur dessa beslut omsätts
            i verksamheten och har därför i regleringsbrevet för 2017 gett
            Polismyndigheten i uppdrag att redovisa vilka konkreta förändringar
            i verksamheten som besluten syftar till, hur långt myndigheten
            har kommit i genomförandet av besluten och hur myndigheten säkerställer
            att besluten genomförs fullt ut. Redovisningen ska lämnas till
            regeringen senast den 10 oktober 2017.
          </p>
          <p xml:id="i-ZPbDbVsypP2XgAwpB1krY">
            Kristdemokraterna menar att den som polisanmält ett brott ska
            erbjudas rutinmässig kontakt med en brottsofferstödjare. Det är
            inte säkert att det är direkt efter brottet som den drabbade känner
            att hon eller han behöver stöd. Därför bör den som polisanmält
            kontaktas efter tre månader och få återkoppling om vad som hänt
            med utredningen och återigen få information om möjligheten att
            träffa en brottsofferstödjare.
          </p>
          <p xml:id="i-AfSxz9MgjSZq8rYv4rxumE">
            Polisen behöver bli bättre på att lämna information om vad som
            händer med utredningen av brottet och vilka åtgärder som vidtagits
            med anledning av anmälan. För det fall att polis och åklagare
            avstår från att utreda brottet bör brottsoffret få information
            om varför detta har gjorts. Till följd av riksdagens tillkännagivande
            gav regeringen under 2016 Brottsoffermyndigheten i uppdrag att
            kartlägga brottsutsattas behov av stöd under brottmålsprocessen
            och analysera i vilken utsträckning dessa behov kan tillgodoses
            genom digitaliseringens möjligheter. Uppdraget redovisades i maj
            2017.
          </p>
          <p xml:id="i-D7GdSXyfmDAW5te6WD21Tm">
            Resultatet från Brottsoffermyndighetens kartläggning visar att
            brottsoffer haft svårt att ta till sig information och att de
            upplevt att de inte fick den information som de behövde vid det
            aktuella tillfället. I efterhand har det dock visat sig att de
            fått informationen, men i en standardiserad form.
          </p>
          <p xml:id="i-RKo6cTf5E41EFZUzj6Pi9J">
            En viktig slutsats, enligt Brottsoffermyndighetens generaldirektör,
            var att brottsoffer även kan få för mycket information och att
            informationen inte alltid är relevant i det enskilda fallet. Informationen
            behöver därför struktureras och anpassas.
          </p>
          <p xml:id="i-VDaW9mVHQw4nhJ2c8pBRex">
            Det bör ges regeringen till känna.
          </p>
          <head type="h2" xml:id="i-QYJ91LvDbPvd2oA2Na4Pvc">
            Säkerställ kvalitet i brottsofferstödet
          </head>
          <p xml:id="i-4aFDFjdD2finSgFGgVn7Qk">
            Kommunerna ska vara skyldiga att finansiera professionellt brottsofferstöd
            skilt från socialtjänsten. Stödet till brottsoffren fungerar idag
            olika bra i olika kommuner. Kommunerna har, enligt socialtjänstlagen,
            ett ansvar för att ge stöd åt brottsoffer och deras anhöriga men
            i praktiken gör kommunerna olika tolkningar. Vissa kommuner låter
            socialtjänsten sköta stödet till brottsoffren, vilket är olyckligt
            eftersom de främst arbetar med gärningspersonerna. Många kommuner
            ger bidrag till brottsofferjourerna och/eller kvinnojourerna på
            orten. Vid svårare brott behövs kunskap om kris- och traumabearbetning
            samt rättsliga frågor och försäkringsfrågor. Kommunerna bör vara
            skyldiga att finansiera professionellt brottsofferstöd skilt från
            socialtjänsten. Stödet kan ges av anställda i ideella föreningars
            regi eller av kommunen själv. Detta bör ges regeringen tillkänna.
          </p>
          <head type="h2" xml:id="i-6wGCJWK6uVjzdxmtGCAto1">
            Viktimologisk forskning
          </head>
          <p xml:id="i-FVMgeq1Zjh5gya8NcJCqx1">
            Den viktimologiska forskningen i Sverige ska stärkas. Forskning
            kring brottsoffer, även kallad viktimologisk forskning, pågår
            sedan 2002, då Brottsoffermyndigheten på regeringens uppdrag startade
            det första viktimologiska forskningsprogrammet i Sverige. I många
            länder är viktimologi idag en väl etablerad akademisk disciplin,
            vilket ännu inte är fallet i Sverige. Undervisning om brottsoffer
            ges endast på ett fåtal ställen i grundutbildningarna och det
            finns få viktimologiska specialkurser tillgängliga. Den forskning
            som hittills bedrivits har huvudsakligen varit av kartläggande
            natur och den behöver fördjupas. Man kan ännu inte finna någon
            uttalad viktimologisk forskningsmiljö i Sverige, även om arbete
            pågår i den riktningen på några platser. Regeringen bör ge Brottsoffermyndigheten
            i uppdrag att utveckla den viktimologiska forskningen. Detta bör
            ges regeringen tillkänna.
          </p>
          <head type="h2" xml:id="i-WiwftXKaYpN5rwFNgJmxGs">
            Information om möjligheten att överpröva nedlagd förundersökning
          </head>
          <p xml:id="i-CSAsFyRwFSNdHTvvNB4vw4">
            Beslut om att en förundersökning har lagts ner ska innehålla
            information om på vilka grunder beslutet har fattats och hur man
            kan begära att beslutet överprövas. Idag underrättas brottsoffret
            när en förundersökningsledare (polis eller åklagare) fattat beslut
            om att en förundersökning lagts ner. Det finns en möjlighet att
            begära en omprövning/överprövning av beslutet men det är ovanligt
            att det sker. Det finns idag inte information om möjligheten till
            överprövning på det besked som brottsoffret får.
          </p>
          <head type="h2" xml:id="i-M7Cswg9bgycK2FZVq1CdvZ">
            Fortsatt maktlöshet efter brottet
          </head>
          <p xml:id="i-Fs9juRhfSCHVdbJJY7N3rn">
            Förvirring och kaos är vanliga och naturliga reaktioner hos brottsoffer.
            Tyvärr förstärks dessa inre tillstånd också ibland av en lika
            kaotisk yttre situation. Många brottsoffer vet inte när, hur och
            av vem de kan få hjälp. Samordningen är ofta bristfällig mellan
            olika instanser såsom sjukvård, polis, rättsväsende, brottsofferjour,
            försäkringsväsende och socialtjänst. Effektiv hjälp till brottsoffer
            måste därför bygga på ett nära och väl fungerande samarbete.
          </p>
          <p xml:id="i-VzNd7Njk6mpNYo9QeTRsVY">
            Om det går så långt att den skyldige blir fälld i domstol och
            döms att betala skadestånd är det inte alls säkert att den brottsdrabbade
            får några pengar. I stället måste brottsoffret ge sig i kast med
            en byråkratisk process för att få pengar från sitt försäkringsbolag
            eller från Brottsoffermyndigheten.
          </p>
          <head type="h2" xml:id="i-QSDzNza4Lk9X9Rzi6Sv29r">
            Automatisk utbetalning av skadestånd
          </head>
          <p xml:id="i-XuVa68Yp2PzRhE2HFtU11F">
            En brottsutsatt bör få skadestånd av den som har begått brottet.
            Det är dock inte rimligt att, som ofta sker i dag, den brottsutsatte
            själv tvingas ägna både tid och kraft för att få sin självklara
            rätt. Personer aktiva inom brottsofferstödet vittnar om att brottsoffret
            ofta inte vet hur de ska få sitt skadestånd.
          </p>
          <p xml:id="i-912aEAJqzed3xXyjKfU2v7">
            När ett skadestånd har dömts ut i en domstol går ärendet i dag
            automatiskt vidare till Kronofogden som kontaktar brottsoffret
            med förfrågan om denne vill ge Kronofogden i uppdrag att driva
            in skulden. Om den skyldige har tillgångar ser Kronofogden till
            att brottsoffret får skadeståndet utbetalat till sig. Om Kronofogden
            kommer fram till att det inte finns något att utmäta återkommer
            fogden till brottsoffret och meddelar detta. Brottsoffret kan
            då vända sig till sin hemförsäkring. Vissa försäkringsbolag använder
            sig inte av skadeståndsrättsliga bedömningar utan betalar ut schablonbelopp.
            Om schablonbeloppet inte motsvarar praxis kan brottsoffret ansöka
            om resterande del (upp till praxis) från Brottsoffermyndigheten.
            När brottsoffret söker ersättning via hemförsäkringen eller Brottsoffermyndigheten
            dras alltid självrisken på 1 500 kronor. Om gärningsmannen har
            en låg inkomst och kan betala, men inte allt på en gång, drivs
            beloppet in under en utdragen tid. I vissa fall går Brottsoffermyndigheten
            då in och förskotterar en brottsskadeersättning så att brottsoffret
            ska slippa vänta på pengarna. Systemet med att kronofogden automatiskt
            kontaktar brottsoffret angående skadeståndet tycks inte fungera
            tillförlitligt i hela landet. En skuld till staten skrivs aldrig
            av. Det ska vara statens uppgift att kräva in pengarna. Detta
            kan lämpligen ske genom att domstolen skickar ett inbetalningskort,
            och om den dömde inte betalar överlämnas ärendet till kronofogden
            för indrivning. I Norge finns sedan 1976 regler liknande det som
            här föreslås. Kristdemokraterna vill att en utredning tillsätts
            med syfte att skadestånd bör betalas ut direkt från staten till
            brottsoffret när en dom vunnit laga kraft. Detta bör ges regeringen
            tillkänna.
          </p>
          <head type="h2" xml:id="i-HktnkABFmj7TaP2J9Wpx4i">
            Inför civilkuragelagstiftning
          </head>
          <p xml:id="i-YHRUR47WeznTCXB2MVqrpe">
            I en undersökning som Brå genomförde år 2000 uppgav en fjärdedel
            av pojkar som blivit rånade att det funnits vuxna i närheten som
            inte ingrep trots att de förstod vad som pågick. Enligt samma
            rapport utfördes hälften av alla ungdomsrån på dagtid i miljöer
            där vuxna var närvarande. Enligt en tidigare undersökning från
            Umeå universitet fanns det vittnen till 45 procent av de brott
            de deltagande ungdomarna utsattes för, men ingen hade ingripit.
          </p>
          <p xml:id="i-96FhDp8mgoJzzXzz3VA6Jw">
            Att vuxna ofta finns på plats utan att ingripa utgör ett svek
            från vuxenvärlden. För att minska antalet brottsoffer bland ungdomar
            är det alltså viktigt att vuxna kliver fram och avstyr brott när
            de pågår.
          </p>
          <p xml:id="i-59pBvSmNBJ6odfPo2QFW1z">
            Det finns i svensk lag inte någon allmän skyldighet att hjälpa
            en person i nöd. Kristdemokraterna verkar för att ändra på det.
            Vi har länge förespråkat att Sverige ska införa en så kallad civilkuragelag.
            En civilkuragelag skulle göra var och en skyldig att hjälpa en
            medmänniska i nöd, utifrån situationen och sina egna förutsättningar.
            Det handlar inte om att avbryta våldsamma slagsmål med risk för
            sitt liv. Men de flesta av oss kan kalla på hjälp genom att ta
            upp mobilen och larma. Att vi inte redan har en motsvarande lag
            ser vi som en stor brist i lagstiftningen.
          </p>
          <p xml:id="i-6rRtYFXNxkz6R6a4tpcQhw">
            Det finns i dag ingen allmänt gällande plikt i svensk rätt att
            bistå den som befinner sig i fysisk fara eller som löper risk
            att få sin egendom skadad. Ett exempel som synliggör problemet
            är en otäck badolycka som skedde sommaren 2015, där en femårig
            pojke förolyckades. Det rapporterades att när räddningspersonal
            kom till stranden och bad om hjälp att hitta pojken som var försvunnen
            vägrade ett flertal att hjälpa till. Historien är ofattbar.
          </p>
          <p xml:id="i-EU6ZM9YLCbhN1W4i4L74Te">
            Handlingspliktsutredningen kom fram till att Sverige inte bör
            införa en lag som kriminaliserar människor som inte agerar i situationer
            där en person är nödställd. Detta är beklagligt. Utredaren menade
            att en sådan lag inte skulle få någon nämnvärd effekt utan istället
            skulle kunna leda till att fler avstod från att anmäla brott,
            vittna om övergrepp eller olyckshändelser därför att de inte gjort
            tillräckligt för att hjälpa. Ett utkast till lagförslag formulerades
            dock: ”Böter eller fängelse i upp till två år ska enligt modellen
            kunna följa för den som låter bli att bistå någon som befinner
            sig i allvarlig fara för liv, hälsa eller trygghet till person.
            Ansvar ska utdömas bara om underlåtenheten med hänsyn till omständigheterna
            är uppenbart oförsvarlig. Härigenom tydliggörs att den som av
            fruktan för sin egen säkerhet avstår från att ingripa inte riskerar
            att straffas.”
          </p>
          <p xml:id="i-H8TXU71YwGjHmMPn2PKr7D">
            I flertalet andra länder i Europa såsom Norge, Finland, Tyskland,
            Frankrike, Belgien, Schweiz och Danmark finns redan en motsvarighet
            till en civilkuragelag. Det som i andra länder är en självklarhet
            är inte en självklarhet i Sverige. Självklart skulle de flesta
            av oss hjälpa en medmänniska i nöd. Kanske skulle en lag enbart
            ha marginell effekt på människors beteende. Men det skulle ge
            en tydlig vägledning om vad som är rätt att göra. Det skulle även
            kunna vara ett stöd för människor att agera. Vi menar att det
            skulle vara av vikt för människor som är i nöd, och brottsoffer
            som utsätts för brott, om personer som ser eller uppmärksammar
            situationen var skyldiga att ingripa efter omständighet och förmåga.
            Detta bör ges regeringen tillkänna.
          </p>
          <head type="h2" xml:id="i-XfaubUfR9a664EPQLttStm">
            Stödcentrum för unga brottsoffer
          </head>
          <p xml:id="i-FT8YRyod2KHRoCqYWiJrbR">
            Kristdemokraterna vill att verksamheten med stödcentrum för unga
            brottsoffer byggs ut till att omfatta hela landet.
          </p>
          <p xml:id="i-RLGYy11syTuNxJnq4LHu9i">
            Kring millennieskiftet startades Sveriges första stödcentrum
            för unga brottsoffer. Därefter har liknande stödcentra spridits
            över landet. Dessa stödcentrum drivs av olika kommuner och har
            frivilliga stödpersoner kopplade till sig. I Stockholms län är
            stödcentren placerade vid polisstationerna. Den unge brottsutsatte
            får en stödperson som är jurist och kan förklara hur rättsväsendet
            fungerar och varför exempelvis åklagare och domstolar agerar som
            de gör. Stödcentrum kan också erbjuda medling mellan brottsoffer
            och förövare.
          </p>
          <p xml:id="i-3qw6y9vV6S2rMtWN1bs2dU">
            Föräldrar som får veta att deras barn drabbats av brott känner
            i grund och botten samma sak som det drabbade barnet: chock, förlorad
            trygghet, att vara kränkt, skuldkänslor, oro inför framtiden.
            Därför får även föräldrar samtalsstöd av Stödcentrum för unga
            brottsoffer.
          </p>
          <p xml:id="i-LrJBmZyDr1vQnxNDQ8525d">
            Stödcentrum för unga brottsoffer bör få ökat stöd. Verksamheten
            bör byggas ut så att den omfattar hela landet. Flera kommuner
            kan samverka om ett centrum. Kommunerna ska vara skyldiga att
            tillse att stödcentrum finns för unga som utsatts för brott.
          </p>
          <head type="h2" xml:id="i-RDMsAsPCEkJyptmdMBRXb8">
            Gör det möjligt att vittna anonymt
          </head>
          <p xml:id="i-A7PVSdBR4JqVYy4P8J5u1c">
            I en undersökning från Brå var de vanligaste skälen till att
            ungdomar inte anmält brott att de inte trodde att polisen kunde
            få fast gärningsmannen, att de ändå inte skulle få tillbaka det
            stulna samt att gärningsmannen ändå inte skulle få något straff.
            Cirka 30 procent uppgav att de var rädda att gärningsmannen skulle
            får reda på att de gått till polisen och anmält brottet. Ofta
            känner den som utsatts också skuld och skam, i synnerhet om offret
            varit påverkat av alkohol eller droger vid brottstillfället.
          </p>
          <p xml:id="i-8VrxdGxNvwgrgc1nUpvLSq">
            När det gäller ungas obenägenhet att vittna tycks föräldrarna
            spela en stor roll; i en enkätundersökning uppgav 58 av 70 polismän
            att de varit med om att föräldrars oro fått barnet att inte stå
            fast vid sin berättelse om brott.
          </p>
          <p xml:id="i-VQbbkFpYhK3iW64dVQ9S67">
            Många känner en stor oro inför att vittna. Det gäller särskilt
            vittnesmål som rör gängbrottslighet och grov organiserad brottslighet.
            Det är ett nederlag för hela samhället när människor tystnar av
            rädsla för repressalier. Därför föreslår vi stärkt vittnesstöd
            i vårt budgetalternativ som redovisas i utgiftsområdesmotion 4
            Rättsväsendet. Vi ser också ett behov av att pröva möjligheten
            att vittna anonymt.
          </p>
          <p xml:id="i-TeJYeex2WUcyT6f7hQa8UY">
            Sven-Erik Alhem, ordförande för Brottsofferjouren Sverige och
            f.d. överåklagare, sa i en intervju med Sveriges Radio Ekot (18/6
            2015) att situationen är så allvarlig att möjligheten att i vissa
            fall kunna vittna anonymt bör införas i Sverige. ”Under årtionden
            kämpade jag emot det, men jag har ändrat mig. För jag ställde
            mig själv frågan om jag är beredd att ställa upp som vittne även
            under de allra mest extrema situationer. Och när jag inte kunde
            svara ett entydigt ja på den frågan, så kan jag inte begära det
            heller av andra”, sa Sven-Erik Alhem till Ekot.
          </p>
          <p xml:id="i-25UPiktTQto7JUX8HCBsFY">
            I Danmark och Norge är det möjligt att i vissa exceptionella
            situationer ha anonyma vittnesmål. Möjligheten att vittna anonymt
            i vissa specifika typer av brottmål bör prövas i Sverige. Det
            kan exempelvis vara när det finns allvarliga hot från gäng. Vi
            föreslår att en utredning tillsätts för att möjliggöra för vittnen
            att, i vissa fall, avlägga sina vittnesmål anonymt i domstolsförhandlingar.
          </p>
        </div>
        <div type="motSignatures">
          <list>
            <item xml:id="i-Q2D4d2zCKyk9E96BQ5bYuk">
              Andreas Carlson (KD)
            </item>
            <item xml:id="i-FCyMTRaeGVNt9tKcGAX93D">
              Mikael Oscarsson (KD)
            </item>
            <item xml:id="i-JvVyzcWrJyfyVLD8Tx6JY8">
              Sofia Damm (KD)
            </item>
            <item xml:id="i-A6cG6CuqWzms6j5e3ow5X4">
              Tuve Skånberg (KD)
            </item>
          </list>
        </div>
      </div>
    </body>
  </text>
</TEI>
