<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-JuU-00265">
  <teiHeader>
    <fileDesc>
      <titleStmt>
        <title>Mäns våld mot kvinnor, samkönat partnervåld, hedersrelaterat våld och förtryck</title>
        <author corresp="i-du5LHNwBWrCH1am94GCk1">av Eva Olofsson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mäns våld mot kvinnor, samkönat partnervåld, hedersrelaterat våld och förtryck</title>
          <idno type="rdwebb">GX02Ju265</idno>
          <rs type="number">Ju265</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GX02Ju265/text</ref>
          <ref type="dokument_url_html">http://data.riksdagen.se/dokument/GX02Ju265</ref>
          <ref type="dokumentstatus_url_xml">http://data.riksdagen.se/dokumentstatus/GX02Ju265</ref>
          <ref type="doc">http://data.riksdagen.se/fil/86EEDB32-D798-4426-8223-611F97A0D19D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-QcpbRj2TwPgA2kE2NV7jLG" type="signed"/>
        <correspContext corresp="i-QcpbRj2TwPgA2kE2NV7jLG">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-WTCYyz27itjvuvffL1vZLi"/>
        </correspContext>
        <correspAction xml:id="i-4WEq86NzkroDd8sNhaBRqb" type="numbering">
          <date when="2009-10-05"/>
        </correspAction>
        <correspAction xml:id="i-K4gigPMxVvbA4EoteMejZZ" type="submission">
          <date when="2009-10-01"/>
        </correspAction>
        <correspAction xml:id="i-8rcuvWvaUBBs8jzLKPqQxe" type="transfer">
          <date when="2009-09-30"/>
        </correspAction>
        <correspAction xml:id="i-BGAdJFt9wdmd4uCfcXbqad" type="assigned"/>
        <correspContext corresp="i-BGAdJFt9wdmd4uCfcXbqad">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-2qMbgn4sHQBSdVGXCMj6pY" type="TOC">
          <head xml:id="i-TRQqDPsp29YjUMiFtp3mN9">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Mäns våld mot kvinnor 7
            </item>
            <item>
              4 Regeringens handlingsplan mot mäns våld mot kvinnor 8
            </item>
            <item>
              5 Livsvillkoren för kvinnor med skyddad identitet 9
            </item>
            <item>
              6 Besöksförbud 10
            </item>
            <item>
              7 Kommunernas ansvar för mäns våld mot kvinnor 11
            </item>
            <item>
              7.1 Kontaktpersoner för våldsutsatta kvinnor 13
            </item>
            <item>
              7.2 Brist på boende för våldsutsatta kvinnor 13
            </item>
            <item>
              8 En nationell haverikommission för utredning av dödligt våld
              mot kvinnor 14
            </item>
            <item>
              9 Kvinnojourerna 14
            </item>
            <item>
              10 Sexuellt våld 16
            </item>
            <item>
              10.1 Upplysningskampanj mot våldtäkter 17
            </item>
            <item>
              10.2 Högre kvalitet på förundersökningar vid våldtäkt 17
            </item>
            <item>
              10.3 Samordningsgrupper mot överfallsvåldtäkter 19
            </item>
            <item>
              10.4 Obligatorisk utbildning om sexualiserat våld 19
            </item>
            <item>
              10.5 Sexualbrottslagstiftningen 20
            </item>
            <item>
              11 Kostnaderna för mäns våld mot kvinnor 22
            </item>
            <item>
              12 Undersökningar om mäns våld mot kvinnor 22
            </item>
            <item>
              13 Överfallsskyddet i hemförsäkringen 23
            </item>
            <item>
              13.1 Diskriminerande villkor 23
            </item>
            <item>
              14 Våld i samkönade parrelationer 24
            </item>
            <item>
              14.1 Brottsofferjour för hbt-personer 25
            </item>
            <item>
              15 Hedersrelaterat våld och förtryck 26
            </item>
            <item>
              16 Kriminalisering av tvångsäktenskap 29
            </item>
            <item>
              16.1 Nationell handlingsplan mot tvångsäktenskap 30
            </item>
            <item>
              17 Sexualundervisning i skolan 30
            </item>
            <item>
              18 Grupper av kvinnor som är särskilt utsatta 31
            </item>
            <item>
              18.1 Våld mot äldre kvinnor 32
            </item>
            <item>
              18.2 Våld mot kvinnor med funktionsnedsättning 32
            </item>
            <item>
              18.3 Våld mot missbrukande kvinnor 34
            </item>
            <item>
              18.4 Våld mot papperslösa kvinnor 34
            </item>
            <item>
              18.5 Utländska kvinnors stryktålighet en översyn av 2 kap. 4
              § utlänningslagen 35
            </item>
            <item>
              19 Familjevåldsenheter 36
            </item>
            <item>
              20 Barnahus 36
            </item>
            <item>
              21 Mäns våld ett folkhälsoproblem 37
            </item>
            <item>
              22 Mäns våld i brottsstatistiken 38
            </item>
            <item>
              23 Behandlingsprogram för våldsamma män 38
            </item>
          </list>
        </div>
        <div type="motProposal" subtype="förslag">
          <head xml:id="i-XcEFZj3J5tSKiKNYNvda9D">
            2 Förslag till riksdagsbeslut
          </head>
          <list style="ol">
            <item xml:id="i-T78NxmLuomrwsi7iHBpYTK">
              Riksdagen tillkännager för regeringen som sin mening vad som
              anförs i motionen om en översyn av livsvillkoren för kvinnor och
              barn som lever med skyddade personuppgifter.
            </item>
            <item xml:id="i-SAMxhwKMoQzQYJpKJoUKH2">
              Riksdagen tillkännager för regeringen som sin mening vad som
              anförs i motionen om att regeringen bör lägga fram förslag om
              att besöksförbud ska kunna kombineras med elektronisk övervakning.
            </item>
            <item xml:id="i-U4iJj2Pg4spnRJ7ZFmR8Co">
              Riksdagen tillkännager för regeringen som sin mening vad som
              anförs i motionen om att Socialstyrelsens verksamhetsuppföljning,
              återrapporteringskrav och tillsynsansvar över kommunernas arbete
              mot mäns våld mot kvinnor bör skärpas. 1
            </item>
            <item xml:id="i-MqAJMUgsgbFKnDWzwGuKAo">
              Riksdagen tillkännager för regeringen som sin mening vad som
              anförs i motionen om en särskild tillsynsfunktion på Socialstyrelsen
              över kommunernas arbete mot mäns våld mot kvinnor. 1
            </item>
            <item xml:id="i-MMCEMVcYJMmb1NSzNTKb4g">
              Riksdagen tillkännager för regeringen som sin mening vad som
              anförs i motionen om att våldsutsatta kvinnor bör ha rätt till
              särskilda kontaktpersoner inom polisen och socialtjänsten.
            </item>
            <item xml:id="i-JHY6mwYhB9SqoWyNtzDnCb">
              Riksdagen tillkännager för regeringen som sin mening vad som
              anförs i motionen om att kvinnor som tvingats fly från sitt hem
              bör ha laglig möjlighet att få återvända för att hämta sina och
              eventuella barns personliga tillhörigheter i skydd av polis.
            </item>
            <item xml:id="i-SvXr2b4urMZJR9hReoGmVL">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att göra en samlad översyn av kommunernas möjligheter att erbjuda
              boenden till personer som utsatts för våld i nära relationer samt
              lägga fram förslag till lämpliga åtgärder. 1
            </item>
            <item xml:id="i-WUyok16fngT1EsyeZzByQJ">
              Riksdagen tillkännager för regeringen som sin mening vad som
              anförs i motionen om att regeringen bör återkomma med en plan
              för hur staten ska ta sitt långsiktiga ekonomiska ansvar för kvinnojourernas
              arbete. 1
            </item>
            <item xml:id="i-8CtsgbrpwpbsXj29a5EsXS">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en nationell
              upplysningskampanj som syftar till att minska antalet våldtäkter.
            </item>
            <item xml:id="i-KnJA3iuzE31J8gXM92zMF5">
              Riksdagen tillkännager för regeringen som sin mening vad som
              anförs i motionen om en oberoende kommission för att kartlägga
              brister i förundersökningar om våldtäkt.
            </item>
            <item xml:id="i-VCQeTj1mBac9NSUzHDeWQ2">
              Riksdagen tillkännager för regeringen som sin mening vad som
              anförs i motionen om samordningsgrupper mot överfallsvåldtäkter
              i storstäderna.
            </item>
            <item xml:id="i-2y49SxrX7habiXJAB12Lbi">
              Riksdagen tillkännager för regeringen som sin mening vad som
              anförs i motionen om relevant, obligatorisk utbildning om sexualiserat
              våld och mäns våld mot kvinnor för rättskedjan och yrkesutbildningar
              som juristlinjen och polis-, sjuksköterske-, läkar- och socionomutbildningarna.
              2
            </item>
            <item xml:id="i-nHggf1Geoadu92eckmcxd">
              Riksdagen tillkännager för regeringen som sin mening vad som
              anförs i motionen om att förordna målsägandebiträde för sexualbrottsoffer.
            </item>
            <item xml:id="i-G7SgtPT65VVLiFRQhUJijk">
              Riksdagen tillkännager för regeringen som sin mening vad som
              anförs i motionen om att regeringen bör ge ett tilläggsdirektiv
              till den pågående utvärderingen av den nya sexualbrottslagen som
              syftar till att se över praxis vid våldtäkt mot barn samt komma
              med förslag till förändringar.
            </item>
            <item xml:id="i-4gwDUXKTkKeTTVUkTQ9JMG">
              Riksdagen tillkännager för regeringen som sin mening vad som
              anförs i motionen om en nationell kostnadsberäkning av mäns våld
              mot kvinnor och barn.
            </item>
            <item xml:id="i-QowWYTx81ZTvGzcE9d7aBP">
              Riksdagen tillkännager för regeringen som sin mening vad som
              anförs i motionen om att ge Socialstyrelsen eller annan lämplig
              myndighet i uppdrag att kontinuerligt genomföra frågeundersökningar
              om förekomsten av mäns våld mot kvinnor. 1
            </item>
            <item xml:id="i-8djGGfJ1UziMNh7TdNQwer">
              Riksdagen begär att regeringen återkommer med förslag till lagstiftning
              som innebär att överfallsskyddet i hemförsäkringen även ska gälla
              för en skadelidande som utsatts för våld av en medförsäkrad familjemedlem.
              3
            </item>
            <item xml:id="i-b2uDyuep9PshfP8Pnx4T7">
              Riksdagen tillkännager för regeringen som sin mening vad som
              anförs i motionen om att alla yrkespersoner som möter människor
              som utsatts för samkönat partnervåld ska ha relevant hbt-kompetens.
            </item>
            <item xml:id="i-KvPgACaQ7iZ4kJsZjcfzJ6">
              Riksdagen tillkännager för regeringen som sin mening vad som
              anförs i motionen om ett handlingsprogram för hur homosexuella,
              bisexuella och transpersoner (hbt) som drabbas av partnervåld
              ska få relevant stöd och hjälp.
            </item>
            <item xml:id="i-2yQnjEnoJcc2Gjk6qHbcmp">
              Riksdagen tillkännager för regeringen som sin mening vad som
              anförs i motionen om att regeringen bör rikta särskilda anslag
              till den nationella brottsofferjouren för hbt-personer.
            </item>
            <item xml:id="i-BkwaTAmqokFtHbp2MABtzX">
              Riksdagen tillkännager för regeringen som sin mening vad som
              anförs i motionen om att det ska finnas enheter specialiserade
              på mäns våld och samkönat partnervåld inom samtliga berörda myndigheter
              med särskilt avsatta medel, särskilda policydokument, handlingsplaner
              och arbetsrutiner på samtliga berörda myndigheter. och att dessa
              enheter ska ha specifik kompetens om hedersrelaterat våld och
              om invandrade kvinnors särskilda erfarenheter i övrigt. 1
            </item>
            <item xml:id="i-8CRF4qRFKk2noqK72EQMZd">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till Socialstyrelsen
              eller Länsstyrelsen i Östergötlands län att ta fram ett utbildningsprogram
              om hedersrelaterat våld och förtryck för att höja kompetensen
              vid landets socialtjänstförvaltningar. 1
            </item>
            <item xml:id="i-yyPfacafMCJneAJvPC7n4">
              Riksdagen tillkännager för regeringen som sin mening vad som
              anförs i motionen om att ge i uppdrag till Socialstyrelsen att
              ta fram riktlinjer för socialtjänstens arbete med mäns våld mot
              kvinnor, samkönat partnervåld och hedersrelaterat våld. 1
            </item>
            <item xml:id="i-MDF4qFUjJYAhB7DfZsdgY8">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till Länsstyrelsen
              i Östergötlands län att utreda hur samhällets stöd till personer
              som har brutit med sina familjer på grund av hedersrelaterat våld
              och förtryck kan förbättras och hur redan befintliga verksamheter
              kan förstärkas. 1
            </item>
            <item xml:id="i-8dEsdS7gxStFiRBADe1DYX">
              Riksdagen tillkännager för regeringen som sin mening vad som
              anförs i motionen om att återkomma med förslag om skyddat boende
              för personer som utsatts för eller riskerar att utsättas för hedersrelaterat
              våld och förtryck. 1
            </item>
            <item xml:id="i-Sv5QQrFCdPMVWoqNzbhXjT">
              Riksdagen tillkännager för regeringen som sin mening vad som
              anförs i motionen om att utforma ett förtydligat uppdrag till
              Länsstyrelsen i Östergötlands län om särskilda medel till ungas
              egen organisering kring frågor om hedersrelaterat våld och mäns
              våld i övrigt. 1
            </item>
            <item xml:id="i-EiHV5bqNh7krsC8DnCvUr2">
              Riksdagen begär att regeringen lägger fram förslag till lagstiftning
              som innebär att en särskild brottsrubricering gör det straffbart
              för föräldrar att gifta bort minderåriga barn.
            </item>
            <item xml:id="i-3JeD7fYZRP2CGu4rjN2jvA">
              Riksdagen begär att regeringen lägger fram förslag till en nationell
              handlingsplan mot tvångsäktenskap. 3
            </item>
            <item xml:id="i-LKN1JcceX2ENJnFW16wrab">
              Riksdagen tillkännager för regeringen som sin mening vad som
              anförs i motionen om att regeringen bör genomföra de av Skolverket
              föreslagna ändringarna avseende sex- och samlevnadsundervisning
              i grund- och gymnasieskolans kursplaner. 2
            </item>
            <item xml:id="i-WHXgQr8xGkNSA4Hv6WYWTW">
              Riksdagen tillkännager för regeringen som sin mening vad som
              anförs i motionen om inrättande av resursjourer som har kompetens
              att ta emot kvinnor med missbruk och psykiska funktionsnedsättningar.
              1
            </item>
            <item xml:id="i-XbKQTPBrtWWyudZdq8znqg">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att i samarbete med SKL (Sveriges Kommuner och Landsting) ta fram
              och sprida befintlig kunskap om mäns våld mot äldre kvinnor. 1
            </item>
            <item xml:id="i-CayKSou9N6wkDfqSzeMu5S">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att ta fram ett utbildningsmaterial för personalen i äldreomsorgen
              om mäns våld mot äldre kvinnor. 1
            </item>
            <item xml:id="i-3AMh2sjmRLqgscNpA8ZYF2">
              Riksdagen tillkännager för regeringen som sin mening vad som
              anförs i motionen om att utreda hur situationen för våldsutsatta
              kvinnor med funktionsnedsättning kan underlättas. 1
            </item>
            <item xml:id="i-NEjwE7uhkqWn2kuME5LdLQ">
              Riksdagen tillkännager för regeringen som sin mening vad som
              anförs i motionen om att missbrukande kvinnor som utsatts för
              mäns våld ska erbjudas behandling i könsseparerade grupper. 1
            </item>
            <item xml:id="i-8gUcUYhU1QJsWYeUKGxL5T">
              Riksdagen tillkännager för regeringen som sin mening vad som
              anförs i motionen om att utreda hur våldsutsatta kvinnor som lever
              gömda utan uppehållstillstånd ska få nödvändigt stöd och skydd
              mot mäns våld. 1
            </item>
            <item xml:id="i-9hEWfszKduaFMs9EKTeni3">
              Riksdagen begär att regeringen lägger förslag till lagändring
              för att komma till rätta med de fortsatta missförhållandena med
              avvisningsbeslut av kvinnor som misshandlats eller kränkts av
              en närstående man under den tvååriga prövotiden. 4
            </item>
            <item xml:id="i-2uYFDwri421f6qRJaGfud8">
              Riksdagen tillkännager för regeringen som sin mening vad som
              anförs i motionen om inrättande av familjevåldsenheter över hela
              landet.
            </item>
            <item xml:id="i-6s2ZWB41cspdzmx5aSskwV">
              Riksdagen tillkännager för regeringen som sin mening vad som
              anförs i motionen om samarbete och inrättande av s.k. barnahus
              i alla större kommuner i landet.
            </item>
            <item xml:id="i-JHf1rJFkFJ5LWCwG1sVcLX">
              Riksdagen tillkännager för regeringen som sin mening vad som
              anförs i motionen om att barnahusens verksamhet också ska erbjudas
              barn som bevittnat våld och övergrepp i nära relationer.
            </item>
            <item xml:id="i-KPmLvzSr12bos6pJ3q9X9D">
              Riksdagen tillkännager för regeringen som sin mening vad som
              anförs i motionen om att frihet från könsrelaterat våld bör bli
              ett nytt delmål inom folkhälsopolitiken. 1
            </item>
            <item xml:id="i-LpTVsbWJMQnAqbaVtNZpp5">
              Riksdagen tillkännager för regeringen som sin mening vad som
              anförs i motionen om inrättande av regionala centrum för kvinnofrid
              i varje sjukvårdsregion. 1
            </item>
            <item xml:id="i-M32TLCEgUbdpXFRhD2MGhx">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till Rikspolisstyrelsen
              att utveckla ett kodningssystem för brott där kvinnor över 15
              år misshandlats och där könet på gärningsmannen och relationen
              mellan gärningsman och offer framgår.
            </item>
            <item xml:id="i-Pjsq7QYHRREW1cjdFrWKXY">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till hur alla män som utövat våld i nära relationer ska få tillgång
              till relevant behandling.
            </item>
            <item xml:id="i-TqsxL1sSMNir5kzahrA7Re">
              Riksdagen tillkännager för regeringen som sin mening vad som
              anförs i motionen om skyndsam beredning av förslagen i rapporten
              Mäns våldsutövande barns upplevelser.
            </item>
          </list>
          <p xml:id="i-KaswvQFf87AmiWVvsZL5g6">
            1 Yrkandena 3, 4, 7, 8, 16, 2126, 3035, 40 och 41 hänvisade till
            SoU.
          </p>
          <p xml:id="i-P1Dkrr42kc33Hr5Q6TaLjQ">
            2 Yrkandena 12 och 29 hänvisade till UbU.
          </p>
          <p xml:id="i-MSTYJ6GQqwXgnA7Mtct9AQ">
            3 Yrkandena 17 och 28 hänvisade till CU.
          </p>
          <p xml:id="i-CuTMFzVFX9E5wKSAcK7DdW">
            4 Yrkande 36 hänvisat till SfU.
          </p>
        </div>
        <div type="motContent">
          <head xml:id="i-DwDzVPhArK5BsfkmqtqBKW" type="h1">
            3 Mäns våld mot kvinnor
          </head>
          <p xml:id="i-MjGf9kPEUBZFgSEy7vFX5R">
            Mäns våld mot kvinnor är ett allvarligt samhällsproblem som berör
            många människors liv och vardag. År 2008 anmäldes över 28 000
            fall av misshandel och över 3 900 våldtäkter mot kvinnor över
            15 år (Brå). De senaste tio åren har antalet anmälningar av misshandelsbrott
            mot kvinnor ökat med 34 procent. Ökningen beror delvis på att
            kvinnors benägenhet att anmäla har ökat men det finns även mycket
            som tyder på att det faktiska våldet mot kvinnor ökar (Diesen
            och Diesen, Övergrepp mot kvinnor och barn, 2009, Brå 2008:25).
            Mörkertalet beräknas vara mycket stort. Brå uppskattar att endast
            20 procent av alla brott leder till polisanmälan (Brå 2008:25).
          </p>
          <p xml:id="i-UTNC11JvnFYsgT29wqgW7V">
            Varje år dödas dessutom cirka 16 kvinnor av en närstående man.
            Brottsstatistiken visar att de utsatta kvinnorna ofta är bekanta
            med eller har en nära relation till männen som misshandlar. År
            2008 begicks 57 procent av de anmälda brotten inomhus av en bekant
            till kvinnan. Att våldet ofta utövas inom hemmets fyra väggar
            är en av förklaringarna till det stora mörkertalet.
          </p>
          <p xml:id="i-BrJwFh1qDofuXrwoYAms5T">
            Undersökningen Slagen Dam (2001) visar bl.a. att 25 procent,
            eller var fjärde kvinna, upplevt fysiskt våld från någon man efter
            sin 15årsdag. 56 procent av alla kvinnor har trakasserats sexuellt.
            Enligt undersökningen har totalt sett 46 procent, alltså nästan
            hälften av alla svenska kvinnor, erfarenheter av någon form av
            våld från en man efter sin 15-årsdag. Omfångsundersökningar som
            gjorts i andra länder bl.a. Canada, Finland och Norge visar på
            liknande siffror (Diesen, 2009).
          </p>
          <p xml:id="i-43moB1XBU6YdAtB2kFnyNw">
            Även män kan självklart utsättas för våld i en relation. Men
            det våld som närstående män riktar mot kvinnor är oftare upprepat,
            grövre och leder till fler negativa konsekvenser för den drabbade
            än det våld som drabbar män i en (heterosexuell) relation. Män
            rapporterar oftare att de utsatts för trakasserier i form av telefonsamtal,
            sms m.m. än för hot och våld.
          </p>
          <p xml:id="i-PiGixiBUsHJsdXLCfob2JX">
            Särskilt utsatta för mäns våld är unga kvinnor och ensamstående
            kvinnor med barn. Relationsvåldet begränsar dessutom kvinnors
            livsutrymme mer på så sätt att kvinnor oftare än män väljer att
            avstå från vissa aktiviteter p.g.a. rädsla för att bli utsatta
            för våld (Brå rapport 2009:12, Våld mot kvinnor och män i nära
            relationer). Då mäns våld mot kvinnor är vanligt förekommande
            och ofta grovt och upprepat krävs särskilda åtgärder för att minska
            våldet.
          </p>
          <p xml:id="i-R9TfWVD2FPd7GNUgCACcgm">
            Det finns olika sätt att analysera och förklara mäns våld mot
            kvinnor. Förklaringar på individnivå där män antas vara våldsamma
            på grund av social utsatthet, alkoholmissbruk, psykisk sjukdom
            eller integrationsproblem tenderar att förminska problemet. Kulturella
            förklaringar tar också fasta på det annorlunda och lyfts fram
            endast när det gäller icke-svenska eller icke-västerländska kulturer.
            Vi ser att mäns våld i grunden beror på den ojämlika fördelningen
            av makt mellan könen i samhället. Denna skeva maktfördelning underlättar
            för enskilda män att bruka våld mot kvinnor. Arbetet för att stoppa
            våldet och ge våldsutsatta skydd och stöd måste därför ske utifrån
            insikten om att våldet har sina rötter i den rådande samhällsstrukturen
            där män är överordnade och kvinnor underordnade. Därmed inte sagt
            att förklaringar på individnivå inte kan bidra till våldsutövandet.
            Men vi anser inte att den huvudsakliga orsaken till våldet är
            att det är enskilda individer som har problem.
          </p>
          <p xml:id="i-7bLTq5Ae9F3XtqGNKVeLqF">
            Vi behöver även se och ändra samhällsstrukturerna för att kunna
            lösa problemet med mäns våld mot kvinnor. Men att söka särskilda
            förklaringar som bortser från den manliga maktens inverkan på
            samhället och de relationer mellan män och kvinnor som existerar
            i vårt samhälle vore ett ödesdigert misstag. Grunden för kvinnoförtryck
            är inte specifikt för vissa kulturer eller vissa traditioner.
            Våldet som drabbar kvinnor finns runt omkring oss, i vardagen.
            Och i de värsta fallen leder detta våld till nya tragedier och
            nya rubriker som förmörkar vår tillvaro.
          </p>
          <p xml:id="i-AyetbzDVArnCYreHPmfsac">
            Vi vill i den här motionen även lyfta upp frågor om våld i andra
            nära relationer än mellan män och kvinnor i heterosexuella relationer.
            I vårt arbete med att bekämpa mäns våld mot kvinnor får inte kvinnor
            och män som utsatts för partnervåld i samkönade relationer hamna
            i skymundan. Detsamma gäller kvinnor och män som utsatts för hedersrelaterat
            våld och förtryck. Partnervåld i samkönade relationer liksom hedersrelaterat
            våld och förtryck är, på samma sätt som gäller i diskussionen
            om mäns våld mot kvinnor i stort, ett uttryck för föreställningar
            om kön och sexualitet kopplade till känslor av makt och kontroll
            hos den som utövar våldet.
          </p>
          <head xml:id="i-5ffnLSPHm8REamyPPT7ExS" type="h1">
            4 Regeringens handlingsplan mot mäns våld mot kvinnor
          </head>
          <p xml:id="i-St2Yyum16eDmMbyvTiN6T9">
            Målet för jämställdhetspolitiken är att kvinnor och män ska ha
            samma makt att forma samhället och sina egna liv. Ett delmål är
            att mäns våld mot kvinnor ska upphöra och att kvinnor och män,
            flickor och pojkar, ska ha samma rätt och möjlighet till kroppslig
            integritet. Regeringen har tagit fram en handlingsplan för att
            bekämpa mäns våld mot kvinnor, hedersrelaterat våld och förtryck
            samt våld i samkönade relationer (Skr. 2007/08:39). Detta är både
            nödvändigt och lovvärt. Regeringen väljer dock i handlingsplanen
            att förklara våldet utifrån ett individperspektiv.
          </p>
          <p xml:id="i-HxrhB5TxL4AFgYXjRpBYoX">
            Vänsterpartiet anser att det är svårt att ta ett samlat grepp
            på problemet om den grundläggande analysen av våldet saknas. Vår
            feministiska förståelse av våldet har till stor del utvecklats
            ur kvinnojourernas praktiska arbete med kvinnor som utsatts för
            mäns våld. Den svenska och internationella forskningen på området
            understryker våldets strukturella förankring och stödjer därmed
            indirekt kvinnojourernas kunskap. Tillsammans utgör detta en stark
            grund för en feministisk utgångspunkt i frågan.
          </p>
          <p xml:id="i-WeMcEiotccsP3LheY9VzAk">
            Förutom att regeringen i sin handlingsplan helt bortser från
            de strukturella orsakerna till mäns våld mot kvinnor finns det
            en rad andra åtgärder som dessvärre är bristfälliga. Många av
            regeringens insatser är vagt beskrivna och saknar konkretion.
            Regeringen visar heller inga ambitioner att institutionalisera
            åtgärderna mot mäns våld mot kvinnor, vilket går i motsatt riktning
            mot tillgänglig kunskap på området som visar att organisationsformer
            och institutionella strukturer är avgörande för arbetet med att
            bekämpa det allvarliga samhällsproblem som mäns våld mot kvinnor
            och barn utgör. En annan stor brist är att insatserna för att
            bekämpa sexuellt våld helt har uteslutits ur handlingsplanen.
          </p>
          <p xml:id="i-QLx6LGAQetYuC8PNyq2cde">
            FN:s kommitté för avskaffande av diskriminering av kvinnor har
            i en rapport (2008) uttryckt sin oro över att våldet mot kvinnor
            och flickor, särskilt våld i hemmet och hedersrelaterat våld,
            är så pass vanligt. Kommittén uppmanar därför Sverige att se till
            att det finns omfattande åtgärder för att bekämpa alla former
            av våld mot kvinnor och att avsätta tillräckliga ekonomiska medel
            för att se till att 2007 års handlingsplan mot mäns våld (Skr.
            2007/08:39) genomförs effektivt.
          </p>
          <head xml:id="i-UWDQQWPiJD3fA3G4bWuogv" type="h1">
            5 Livsvillkoren för kvinnor med skyddad identitet
          </head>
          <p xml:id="i-PaH7nWwTjX1ez4fvahKyci">
            Problemen som drabbar våldsutsatta kvinnor och barn är komplexa.
            Detta gäller särskilt de kvinnor och barn som tvingas leva under
            skyddad identitet. En rad svårigheter uppstår i vardagen för de
            kvinnor som tvingas fly från närstående män. Det kan handla om
            att kvinnan alltid får förseningsavgifter då räkningarna kommer
            till hennes adress för sent eftersom posten vidarebefordras via
            Skatteverket. Vidare blir det svårt att hyra en lägenhet eller
            till och med att skaffa ett betalkort för den kvinna som har skyddad
            identitet. Myndigheterna har ofta problem med att hantera frågor
            om skyddade personuppgifter.
          </p>
          <p xml:id="i-Vz8xyorSdwHJCyAYXk7SaT">
            Det förekommer att myndigheter av okunskap bryter sekretessen
            så att den förföljande mannen får kännedom om var kvinnan och
            barnet befinner sig. Flera kvinnor vittnar om hur de tillsammans
            med sina barn tvingas flytta gång på gång och hur påfrestande
            detta är, inte minst för barnen. Det finns exempel på barn som
            bytt namn så många gånger att de inte längre kommer ihåg vad de
            heter. Vidare får kvinnor som lever med skyddad identitet ofta
            ekonomiska problem pga sjukskrivning eller att det är svårt att
            ha kvar ett arbete på ständig flykt. Misshandlade och förföljda
            kvinnors och barns rättigheter och möjligheter att leva ett drägligt
            liv ska inte hänga på att en enskild handläggare har nödvändig
            kompetens.
          </p>
          <p xml:id="i-4i8o8xGcVDygNAMPkJSAzo">
            Vänsterpartiet föreslår därför en översyn av livsvillkoren för
            de kvinnor och barn som lever med skyddade personuppgifter i syfte
            att förbättra deras situation. Regeringen bör göra en översyn
            av livsvillkoren för kvinnor och barn som lever med skyddade personuppgifter
            och därefter återkomma med förslag på nödvändiga förändringar.
            Detta bör riksdagen som sin mening ge regeringen till känna.
          </p>
          <head xml:id="i-Di6v6K3CFKvfHLEC4ecCHS" type="h1">
            6 Besöksförbud
          </head>
          <p xml:id="i-LMsg5vpBebkbae1HsMPwvP">
            Forskning från England visar att en kvinna blir fysiskt misshandlad
            i genomsnitt trettio gånger innan hon kommer i kontakt med polis
            (Diesen, 2009). Känslor som rädsla, skuld och skam kan leda till
            att en misshandlad kvinna inte väljer att anmäla brottet eller
            att hon går tillbaka till mannen efter en anmälan. Forskaren Eva
            Lundgren beskriver hur våldet genom långsam upptrappning till
            sist blir ett normalt inslag i kvinnans liv. Risken för att mannen
            ska skada kvinnan allvarligt är störst när hon lämnar honom eller
            gör en polisanmälan. Risken för dödligt våld är störst inom två
            månader efter att hon tagit dessa båda steg (Diesen, 2009). Cirka
            70 procent av de män som misshandlat en kvinna inom en relation
            återfaller i sitt våldsamma beteende. Det är därför av yttersta
            vikt att mannens chans att upprepa misshandeln minimeras. Åklagare
            bör därför ha som rutin att förordna om besöksförbud vid anmälan
            om misshandel i en nära relation.
          </p>
          <p xml:id="i-Ktg6jLdDmsXB2q28Jx7kcV">
            Vänsterpartiet har medverkat till att förbättra lagstiftningen
            om besöksförbud, bl.a. genom att införa möjligheten till besöksförbud
            i det egna hemmet. Dessvärre har vi fått indikationer på att lagen
            tillämpas på mycket olika sätt i olika delar av landet. Detta
            medför en stor godtycklighet och rättsotrygghet för utsatta kvinnor
            och barn. Detta visar på nödvändigheten av att polis och åklagare
            får relevant, obligatorisk utbildning när det gäller mäns våld
            mot kvinnor (se nedan under avsnitt 10.4).
          </p>
          <p xml:id="i-8cEkvARmyXz4gv1yee1ebi">
            Enligt en rapport från Brottsförebyggande rådet (2007:2) är majoriteten
            av dem som ansöker om besöksförbud kvinnor och de allra flesta
            ansökningar avser män. Mycket ofta rör det sig om personer som
            har eller har haft ett förhållande. År 2004 meddelades 33 beslut
            om besöksförbud avseende gemensam bostad. År 2006 hade antalet
            meddelade beslut ökat till 112 stycken. Brå:s rapport visar att
            majoriteten av de sammanboende flyttat isär innan eller i samband
            med att ansökan om besöksförbud gjordes. Hälften av de tillfrågade
            i Brå:s enkät uppgav att besöksförbudet överträtts minst en gång.
          </p>
          <p xml:id="i-75PkpR2pEtwd7Z8eyLjzzc">
            Överträdelserna bestod vanligtvis i trakasserier och hot per
            telefon eller sms. Fem procent av de tillfrågade uppgav att de
            under besöksförbudet blivit misshandlade av den person de ska
            skyddas emot. Över 80 procent av de svarande har bra erfarenheter
            av polisens bemötande samt uppger att de som helhet är nöjda med
            besöksförbudet. Besöksförbudet har medfört att de lämnats i fred
            och fått en ökad trygghet i tillvaron. Att en stor andel av besöksförbuden
            överträds och att det är vanligt med upprepade överträdelser visar
            enligt Brå på att bättre uppföljning och tydligare reaktioner
            på överträdelser är nödvändigt.
          </p>
          <p xml:id="i-5MuDuvkuCV2enRGApYHSax">
            I den s.k. Stalkningsutredningen (SOU 2008:81) föreslås en ny
            lag om kontaktförbud. Ett kontaktförbud ska enligt utredningen
            kunna förenas med elektronisk övervakning. Vänsterpartiet anser
            att de personer som vid upprepade tillfällen har överträtt ett
            besöksförbud bör förses med en elektronisk övervakning, dvs. en
            fotboja med en GPS-sändare. Det skulle kunna fungera som ett larm
            både till brottsoffret och till polisen. Självfallet är det viktigt
            att besöksförbud i kombination med elektronisk fotboja inte ersätter
            andra riskbedömningsåtgärder och på så sätt invaggar den utsatta
            kvinnan i en falsk trygghet. Åtgärden bör i stället ses som ett
            komplement som syftar till att förstärka skyddet för kvinnan.
          </p>
          <p xml:id="i-E9B7GTxfizyKePBs62Gina">
            Regeringen bör lägga fram förslag om att besöksförbud kan kombineras
            med elektronisk övervakning. Detta bör riksdagen som sin mening
            ge regeringen till känna.
          </p>
          <head xml:id="i-5Ev3NFUUuGAc6jVWkL6Zax" type="h1">
            7 Kommunernas ansvar för mäns våld mot kvinnor
          </head>
          <p xml:id="i-6jHydEGSZQXCEzgRMZNQq4">
            En kvinna som har utsatts för våld eller hot om våld från en
            närstående man måste få möjlighet till hjälp från samhället. Även
            barn som bevittnat våld behöver skydd och stöd. Kommunen har det
            övergripande ansvaret för att alla som vistas där får den hjälp
            och det stöd de behöver. Enligt 5 kap. 11 § 2 st socialtjänstlagen
            ska socialnämnden särskilt beakta att kvinnor som är eller har
            varit utsatta för våld eller andra övergrepp kan vara i behov
            av stöd och hjälp för att förändra sin situation. Hjälpen kan
            omfatta plats på skyddat boende, juridisk rådgivning, riskbedömningssamtal
            och stödsamtal. Omfattningen av stödet varierar dock mellan olika
            kommuner. Endast 96 av landets 257 kommuner (37 procent) erbjuder
            skyddat boende för kvinnor som utsatts för våld i nära relationer
            i kombination med akuta och kontinuerliga stödsamtal för de utsatta
            kvinnorna samt för barnen.
          </p>
          <p xml:id="i-MtP9dyo2XbzY5htG1DPWL7">
            Enligt SKL:s kartläggning finns det ett samband mellan förekomsten
            av flera olika stödinsatser och att man har en särskild anställd
            person för att arbeta med kvinnofrid (SKL 2009). Utredningen om
            kvinnofridsuppdragen (SOU 2004:121) och Utredningen om socialtjänstens
            stöd för våldsutsatta kvinnor (SOU 2006:65) har också visat att
            det finns en rad brister i kommunernas stöd till våldsutsatta
            kvinnor även om utvecklingen delvis gått framåt. Handlingsplaner
            för arbetet med våldsutsatta kvinnor fanns 2005 i cirka 70 procent
            av kommunerna. Men om handlingsplanerna är verkningsfulla eller
            inte beror på hur aktivt frågan om mäns våld mot kvinnor diskuteras
            och hur arbetet mot våldet organiseras. Det finns ofta brister
            i kommunernas rutiner och riktlinjer för att bemöta våldsutsatta
            kvinnor. Vidare brister samordningen mellan kommunerna.
          </p>
          <p xml:id="i-SawD3FTMwMAh9fxr4wpXBP">
            En kartläggning i Stockholms län av socialtjänstens stöd till
            våldsutsatta kvinnor och flickor och barn som bevittnat våld (Länsstyrelsen,
            2008) visar att cirka hälften av Stockholms läns kommuner och
            stadsdelar saknar en kvinnofridssamordnare. Vidare saknar hälften
            av kommunerna och stadsdelarna aktuella handlingsplaner för arbetet.
            Vidare visar granskningen att det finns brister i personalens
            grundläggande kompetens om mäns våld mot kvinnor, vilket gör att
            utsatta kvinnor och barn som bevittnat våld inte alltid identifieras.
          </p>
          <p xml:id="i-LhBHt1X11hkhMDzui3i6k7">
            Omfattningen av våldet och dess konsekvenser för kvinnan osynliggörs
            ofta i dokumentationen. En allvarlig brist som uppmärksammats
            är att socialtjänsten har ett bristande barnperspektiv som ger
            en hög toleransnivå när det gäller att inte utreda barns behov.
            Samtidigt uppger cirka hälften av respondenterna i granskningen
            att det inte finns tillräckligt med insatser för de utsatta kvinnorna
            i deras kommun/stadsdel.
          </p>
          <p xml:id="i-RCg1ynzXZEfhNZExUsKsLG">
            Samtliga granskade kommuner och stadsdelar har kritiserats för
            brister. Det handlar om bristande information, samordning, statistik,
            mål för arbetet, hot- och riskbedömningar, system för kvalitetsgranskning
            och uppföljningar m.m. FN:s kommitté för avskaffande av diskriminering
            av kvinnor är i sin rapport från 2008 oroad över att socialtjänstens
            stöd till våldsutsatta kvinnor varierar mellan kommunerna och
            att vissa kommuner inte kan erbjuda skyddat boende för alla våldsutsatta
            kvinnor, bl.a. kvinnor med särskilda behov. Det är nu hög tid
            för regeringen att ta dessa uppenbara brister på allvar.
          </p>
          <p xml:id="i-NB9nxzECEUThbhEbb8zi9s">
            För att kommunerna på bästa sätt ska kunna ta sitt ansvar för
            att tillgodose våldsutsatta kvinnors behov måste kunskapen om
            mäns våld mot kvinnor bli bättre. Ökad kompetens är t.ex. en av
            de åtgärder som Länsstyrelsen i Stockholms län föreslår i sin
            kartläggning (2008). Vänsterpartiet anser att samtliga anställda
            inom den kommunala socialtjänsten bör delta i kompetensutveckling
            kring sexualiserat våld och s.k. hedersrelaterat våld, våld i
            samkönade relationer samt mäns våld mot kvinnor med funktionsnedsättningar
            eller missbruksproblem.
          </p>
          <p xml:id="i-MmC14EkPa6HqkLnxri5Frx">
            För att stimulera en kompetensutveckling inom socialtjänsten
            och personal som arbetar med människor med funktionsnedsättning
            avseende könsrelaterat våld i nära relationer avsätter Vänsterpartiet
            55 miljoner kronor per år. Pengar för detta ändamål föreslås i
            Vänsterpartiets motion för utgiftsområde 9 Hälsovård, sjukvård
            och social omsorg.
          </p>
          <p xml:id="i-8D5ipNiAnNnKkqtAZ29GB9">
            Enligt den nya förordningen med länsstyrelsens instruktion (SFS
            2007:825) ska det bl.a. finnas en särskild sakkunnig i jämställdhetsfrågor
            vid länsstyrelsen. Vidare framgår det att länsstyrelsen ska integrera
            ett jämställdhetsperspektiv i sin verksamhet. I länsstyrelsens
            regleringsbrev för år 2008 anges att länsstyrelsen ska bidra till
            att uppnå de jämställdhetspolitiska målen i länet samt redovisa
            vilka insatser som gjorts. Detta är lovvärt men vi efterlyser
            en tydligare reglering av länsstyrelsernas (från och med 1 januari
            2010 Socialstyrelsens) tillsyn över hur kommunerna arbetar mot
            mäns våld mot kvinnor.
          </p>
          <p xml:id="i-RTbeDhQ6FTbdUauVpdCsUM">
            I enlighet med Utredningen om kvinnofridsuppdragen (SOU 2004:121)
            anser Vänsterpartiet att länsstyrelserna (från och med 1 januari
            2010 Socialstyrelsen) bör göra mer ingående granskningar av kommunernas
            arbete mot mäns våld mot kvinnor. Därför bör Socialstyrelsens
            verksamhetsuppföljning, återrapporteringskrav och tillsynsansvar
            över kommunernas arbete mot mäns våld mot kvinnor skärpas. Detta
            bör riksdagen som sin mening ge regeringen till känna.
          </p>
          <p xml:id="i-X97UJgsM3C9CALFpz2nZoq">
            Vi anser även att det behövs en särskild tillsynsfunktion över
            kommunernas arbete mot mäns våld mot kvinnor vid Socialstyrelsen.
            Detta bör riksdagen som sin mening ge regeringen till känna.
          </p>
          <head xml:id="i-PjHnjmF5Rs83dS7mDod7p5" type="h2">
            7.1 Kontaktpersoner för våldsutsatta kvinnor
          </head>
          <p xml:id="i-DdRx2FMqsBBvjQrSej5x8u">
            Att vara utsatt för våld av en närstående person är traumatiskt
            och tröskeln för att anmäla ett sådant brott är extra hög. Därför
            kan det kännas svårt att redogöra för sin situation gång på gång
            för olika personer. Vänsterpartiet vill att de personer som utsätts
            för våld i nära relationer ska få särskilda kontaktpersoner hos
            polisen och socialtjänsten. En kontinuerlig och stabil kontakt
            med myndigheterna skulle stärka kvinnans förtroende för polisen
            och socialtjänsten. Kvinnans vetskap om att någon har en helhetsbild
            av hennes situation kan också stärka hennes beslut att lämna en
            våldsam relation.
          </p>
          <p xml:id="i-RBpin7ooAYkTKk6FdtZZ7W">
            Våldsutsatta kvinnor bör alltså ha rätt till särskilda kontaktpersoner
            inom polis och socialtjänst. Detta bör riksdagen som sin mening
            ge regeringen till känna.
          </p>
          <p xml:id="i-Ec2WtS6atagwk1dyj4vEPF">
            Vänsterpartiet föreslår också att kvinnor som tvingats fly från
            eller som har lämnat sin man, och känner fruktan för våld eller
            hot om våld från honom, bör ha laglig rätt att återvända till
            sitt hem för att hämta sina och eventuella barns personliga tillhörigheter
            i skydd av polis. Detta bör riksdagen som sin mening ge regeringen
            till känna.
          </p>
          <head xml:id="i-3V9JEYNxUHyWMAFRtAawQG" type="h2">
            7.2 Brist på boende för våldsutsatta kvinnor
          </head>
          <p xml:id="i-SEzSVyrqgkNZ1AowDqSQm1">
            Den som utsätts för våld i en nära relation får i många fall
            problem med sitt boende. Dels kan den våldsutsatta bli utslängd
            från sin partners lägenhet, dels kan hon tvingas fly för att undkomma
            våldet. I många kommuner är det i praktiken kvinnojourerna som
            står för insatser när det gäller skyddat boende till utsatta kvinnor
            och barn (se nedan). Bristen på ekonomiska resurser för långsiktiga
            lösningar, till exempel när det gäller frågan om boende, är ett
            av de problem som lyfts upp i kartläggningen av socialtjänstens
            arbete med våldsutsatta kvinnor (Länsstyrelsen 2008). Det finns
            bl.a. behov av fler skyddade boenden i de granskade kommunerna/stadsdelarna
            men även andra typer av mellanboendeformer. 79 procent av kommunerna/stadsdelarna
            i kartläggningen köper boende i andra kommuner vid behov. Bristen
            på boende för våldsutsatta gör sig gällande även när det gäller
            hbt-personer som utsatts för våld i nära relationer.
          </p>
          <p xml:id="i-4nbDKRBCduZ5ijdZcznSkc">
            Enligt SKL (Utveckling pågår. En kartläggning av kvinnofridsarbetet
            i kommuner, landsting och regioner, 2009) erbjuder 80 procent
            av kommunerna skyddat boende på kvinnojour som bedrivs ideellt.
            Akut skyddat boende finns vanligtvis i kommunerna medan mera långsiktigt
            boende sällan kan erbjudas. Problemet med att kommunerna många
            gånger inte kan erbjuda våldsutsatta kvinnor ett lämpligt boende
            handlar till stor del om den generella bristen på bostäder.
          </p>
          <p xml:id="i-Qxgk2pzMEe8ok2zhfi7jvD">
            Den av regeringen initierade utförsäljningen av allmännyttan,
            som pågår främst i storstadsområdena, gör inte saken bättre. Att
            det byggs bra lägenheter till rimliga priser är en grundläggande
            förutsättning för att kommunerna ska kunna ta sitt ansvar för
            våldsutsatta kvinnors och barns boende. Kommunerna måste också
            bli bättre på att samarbeta över gränserna när det gäller boendefrågan,
            t ex genom att bilda resurspooler med boenden för de personer
            som utsatts för våld i nära relationer. Läs mer om våra förslag
            när det gäller skyddat boende nedan under rubriken Hedersrelaterat
            våld och förtryck.
          </p>
          <p xml:id="i-UMtdyQqUbMWvkScgHWyAX6">
            Regeringen bör ge Socialstyrelsen i uppdrag att göra en samlad
            översyn av kommunernas möjligheter att erbjuda boenden till personer
            som utsatts för våld i nära relationer samt lägga fram förslag
            på lämpliga åtgärder. Detta bör riksdagen som sin mening ge regeringen
            till känna.
          </p>
          <head xml:id="i-G1F5PrFDuefgqhMEexVNgv" type="h1">
            8 En nationell haverikommission för utredning av dödligt våld
            mot kvinnor
          </head>
          <p xml:id="i-5iJMos2KEPqd9jrxkkpqCT">
            Forskning visar att en kvinna löper störst risk att utsättas
            för våld av en man hon har en relation med när hon vill lämna
            honom. Gränsen mellan att bli svårt misshandlad och dödad är hårfin,
            vilket de senaste årets många tragedier där kvinnor mördats av
            pojkvänner, sambos eller makar vittnar om. Enligt Brå:s rapport
            Dödligt våld mot kvinnor i nära relationer (2001:11), kände 84
            procent av kvinnorna som föll offer för dödligt våld gärningsmannen.
            I knappt hälften av fallen hade den dödade kvinnan haft en nära
            relation till den våldsutövande mannen. Det är ett stort misslyckande
            när samhället inte lyckas stoppa våldet och ge utsatta kvinnor
            skydd och hjälp.
          </p>
          <p xml:id="i-KniK9XjsowEDLtPZdYfYpB">
            Vänsterpartiet har tidigare lagt förslag om att förstärka myndigheternas
            ansvar genom en nationell haverikommission som utreder de fall
            där en kvinna mördats av en närstående man. Syftet är att hitta
            brister i myndigheternas agerande och förbättra rutinerna i det
            förebyggande arbetet och förhindra att fler kvinnor mördas. Därför
            är det glädjande att Socialstyrelsen presenterat ett lagförslag
            för utredningar då kvinnor har avlidit med anledning av brott
            i nära relationer (Rapport, artikelnr 2009-126-83). Syftet med
            utredningsverksamheten är att ge underlag för förslag som ska
            förebygga att kvinnor utsätts för brott av närstående. Socialstyrelsen
            föreslås bli utredande myndighet.
          </p>
          <p xml:id="i-7xLdAmMhiggZd4GLaJPqaL">
            Lagen om utredningar avseende barn som avlidit i anledning av
            brott (LuB) har fungerat som modell för det nya förslaget. Vi
            anser att lagförslaget bör genomföras snarast. Vidare bör målet
            vara att även utreda de fall där kvinnor blivit grovt misshandlade
            av närstående män.
          </p>
          <head xml:id="i-BoUGSAtynSvcQMp7tZcqhH" type="h1">
            9 Kvinnojourerna
          </head>
          <p xml:id="i-L2Vd8SENavALKfWmHegwPp">
            Frivilliga eldsjälar organiserade i tjej- och kvinnojourer gör
            enorma insatser för samhället när de i stor utsträckning står
            för de praktiska stödinsatserna till utsatta flickor och kvinnor.
            Detta är ett ansvar som kommun, landsting och stat egentligen
            bör ta. Genom kvinnors ideella frivilligarbete i jourerna kan
            brottsoffer få relevant hjälp trots att samhällets insatser brister.
            Kvinnojourernas styrka ligger i att de är skapade av kvinnor för
            kvinnor. Det är en frizon där ingen ifrågasätter kvinnors och
            barns upplevelser av våld. Tjej- och kvinnojourerna spelar också
            en central roll när det gäller att synliggöra och sprida kunskap
            om våldets mekanismer och konsekvenser. Trots jourernas gedigna
            kunskap om mäns våld mot kvinnor existerar de fortfarande under
            osäkra förhållanden.
          </p>
          <p xml:id="i-VQBDs5r2wzdjsErT8ZFDdj">
            Detta är en paradox då företrädare för polis, socialtjänst och
            sjukvård själva anser att de lokala kvinnojourerna ger ett mer
            heltäckande stöd till utsatta kvinnor än vad de själva kan erbjuda.
            Kvinnojourerna är mycket uppskattade av myndigheter och andra
            samhälleliga aktörer för sin stora kompetens när det gäller mäns
            våld mot kvinnor. Många kvinnor söker också hjälp och stöd hos
            brottsofferjourerna som är ett mycket värdefullt komplement till
            kvinnojourerna när det gäller stöd till kvinnor och barn som utsatts
            för mäns våld.
          </p>
          <p xml:id="i-Ug4q5R6gsXX9Xz5HQihE49">
            I dag finns det kvinnojourer i ungefär hälften av landets kommuner
            och antalet kvinnor som söker hjälp ökar stadigt. Statistik från
            Riksorganisationen för kvinnojourer och tjejjourer i Sverige (ROKS)
            visar att medlemsjourerna under år 2007 bara kunde erbjuda skyddat
            boende till hälften av de kvinnor som var i behov av det. Samtidigt
            ökade antalet förfrågningar från kommun, polis och skola med nästan
            30 procent. Detta visar att det behövs mer resurser till kvinnojourerna.
          </p>
          <p xml:id="i-E3FTpiuDR9tjanzTRVM2uf">
            Förra mandatperioden var Vänsterpartiet med och genomförde en
            satsning på närmare 100 miljoner kronor på resurser till våldsutsatta
            kvinnor och barn. Medlen fördelades till kommuner och ideella
            kvinno-, tjej- och brottsofferjourer för att utveckla omhändertagandet
            av brottsoffer. Genom handlingsplanen mot mäns våld mot kvinnor,
            hedersrelaterat våld och förtryck samt våld i samkönade relationer
            har regeringen tillfört kommunerna utvecklingsmedel i syfte att
            förstärka kvinnojoursverksamheten och kvalitetsutveckla stödet
            till våldsutsatta kvinnor och barn på lokal nivå.
          </p>
          <p xml:id="i-3Tap9Z5H8VvzUsK3ReuwdY">
            Detta är lovvärt men långtifrån tillräckligt. Tyvärr är det fortfarande
            svårt för kvinnojourerna att göra långsiktiga planeringar för
            sin verksamhet. Kvinnojourerna behöver kontinuerlig finansiering
            för att kunna bedriva ett fungerande arbete på lång sikt. I dag
            drivs verksamheten i projektform och är beroende av tillfälliga
            satsningar. Mycket av jourernas tid går åt till att ansöka om
            nya projektpengar.
          </p>
          <p xml:id="i-HFZzjSw9YGCMPLJk4pUcax">
            Enligt en utvärdering från ROKS av processen vid fördelning av
            statliga medel för år 2007 är variationen stor bland medlemsjourerna
            när det gäller uppfattningen om hur samverkan med kommunen fungerade.
            En knapp tredjedel anser att samarbetet inte fungerade väl eller
            att det inte fungerade alls.
          </p>
          <p xml:id="i-TLkvQay9gV9q118F13z4Sc">
            Enligt utvärderingen har den ändrade politiken lett till att
            jourerna är utlämnade till kommunernas goda vilja, vilket ger
            upphov till klara orättvisor i ett jämförande perspektiv. I vissa
            fall tycks det vara en direkt antifeministisk hållning särskilt
            från chefstjänstemän och ibland politiker som spelat en roll för
            jourens möjlighet att göra en ansökan. Den avslutande slutsatsen
            är att samverkan under tvång mellan ideella kvinnojourer och motsträviga
            kommuner tenderar att misslyckas. När kommunen är ovillig att
            ansöka om medel bör jouren därför ha möjlighet att söka på egen
            hand.
          </p>
          <p xml:id="i-Torfce9QPB99Souwuz5VhF">
            För att komma till rätta med problemen kring jourernas finansiering
            föreslår vi att regeringen återkommer med en plan för hur staten
            ska ta sitt långsiktiga ekonomiska ansvar för kvinnojourernas
            arbete. Detta bör riksdagen som sin mening ge regeringen till
            känna.
          </p>
          <p xml:id="i-QyktzcweHH97Pq1MkE4dbx">
            Regeringen har även avsatt medel för en utvärdering och utveckling
            av kvinnojourerna. Målet är enligt handlingsplanen att stärka
            förutsättningarna för ett förbättrat och mer kunskapsbaserat arbete.
            Socialstyrelsen ska utvärdera arbetssätt och metoder som används
            av kvinnojourer i deras arbete med våldsutsatta kvinnor och barn
            i dialog med Riksorganisationen för kvinnojourer och tjejjourer
            i Sverige (ROKS) och Sveriges kvinnojourers riksförbund (SKR).
          </p>
          <p xml:id="i-FMHB6hfa2CjF1jP8QPGuhR">
            Vänsterpartiet anser dock att utvärderingen även bör omfatta
            brottsofferjourernas arbete med våldsutsatta kvinnor. Vidare är
            det problematiskt om syftet med utvärderingen är att styra frivilliga
            organisationers arbete. Vår förhoppning är att så inte är fallet
            och att detta garanteras av att utvärderingen ska ske i dialog
            med ROKS och SKR. Om brottsofferjour för hbt-personer skriver
            vi mer nedan.
          </p>
          <head xml:id="i-5MD7vLsDtUVAiT74pxgq3u" type="h1">
            10 Sexuellt våld
          </head>
          <p xml:id="i-PsSn6xf8rQpzp98pquqLJ6">
            Att bli utsatt för sexuellt våld, som våldtäkt, är något av det
            mest kränkande brott en människa kan bli utsatt för. Detta vittnar
            många våldtäktsoffer om. Det vanligaste är att förövaren är en
            man och den som utsätts för våldtäkten en kvinna. År 2008 anmäldes
            3 924 våldtäkter där offret var kvinna och 101 våldtäkter där
            offret var en man. Detta visar att våldtäkt och annat sexuellt
            våld, precis som mäns våld mot kvinnor, är ett strukturellt problem.
          </p>
          <p xml:id="i-KPgYcDFqAbRBfH3uwkATq4">
            På 40 år har antalet anmälda våldtäkter i Sverige mer än tiodubblats
            (Brå). Sverige har flest våldtäktsanmälningar per capita i Europa,
            58 per 100 000 invånare (2008). Detta är 35 gånger så många som
            i övriga nordiska länder och ca 1020 gånger fler än länderna i
            Öst- och Sydeuropa (Diesen och Diesen, Övergrepp mot kvinnor och
            barn, 2009). Det finns inga säkra svar på om det är det faktiska
            antalet våldtäkter eller anmälningsbenägenheten som ökat. Större
            undersökningar om förekomsten av våldtäkt i Sverige saknas. Enligt
            Nationella trygghetsundersökningen (Brå, 2008) uppskattas 52 000
            personer (0,7 procent) ha utsatts för sexualbrott år 2007. Enligt
            internationella studier beräknas mörkertalet, d v s sexualbrott
            som aldrig anmäls, uppgå till mellan 80 och 90 procent.
          </p>
          <p xml:id="i-3mGCuPdL9EDupJuTSXpF75">
            Sexuellt våld förekommer även mellan hbt-personer. Kunskapen
            om det faktiska antalet sexualbrott där både förövare och offer,
            eller en av dem, är hbt-person är ännu mindre än när det gäller
            mäns sexuella våld mot kvinnor. Det är få brott som anmäls och
            mörkertalet antas vara mycket stort. Samhället och rättsväsendet
            har varit dåliga på att uppmärksamma och hantera denna typ av
            brott och det finns ett stort behov av vidare diskussion och kompetenshöjning
            hos berörda myndigheter för att hantera dessa frågor.
          </p>
          <head xml:id="i-Bw6abh1U1ZFqpKwo6CtQ6B" type="h2">
            10.1 Upplysningskampanj mot våldtäkter
          </head>
          <p xml:id="i-UhutfTz6EgZ2VgL9i2iaLw">
            Amnesty publicerade år 2008 en undersökning om svenska folkets
            attityder till våldtäkter (Var går gränsen? En attitydundersökning
            om våldtäkt). Resultatet av attitydundersökningen är nedslående
            då den bl.a. tyder på att många ungdomar, speciellt unga killar,
            i större utsträckning än andra åldersgrupper tycker att våldtagna
            kvinnor bär en del av skulden för brottet. En vanlig attityd bland
            unga män är att om kvinnan varit alkoholpåverkad eller om hon
            tidigare har flörtat med förövaren så får hon skylla sig själv.
          </p>
          <p xml:id="i-Cn7TSjN1cg4BoFRAsE3BYb">
            För att motverka och förändra de oroande attityderna bland ungdomar
            behövs politiska initiativ. Vänsterpartiet har länge krävt satsningar
            på genuskunskap i lärarundervisningen och på skolans sex- och
            samlevnadsundervisning, som i dag är mycket ojämn och på många
            håll i stort sett obefintlig. Vi vill att ämnet ska få eget utrymme
            på schemat.
          </p>
          <p xml:id="i-AmzgzcWVi7P7kTLjk12Jmg">
            Men det behövs även en större informationskampanj som kan användas
            som diskussionsunderlag bland ungdomar. Socialstyrelsen, Ungdomsstyrelsen
            och Nationellt Centrum för Kvinnofrid bör ges i uppdrag att ta
            fram ett material att använda i skolor och på andra ställen där
            ungdomar träffas.
          </p>
          <p xml:id="i-APG4fkcJhwesGarUQJtgaf">
            Undersökningen visar även på tydliga könsskillnader bland befolkningen
            i stort. Män lägger generellt sett större ansvar på den våldtagna
            kvinnan. Något som kan motverka detta är en satsning på en bred
            opinionsbildande kampanj. Detta skedde för några år sedan på området
            mäns våld mot kvinnor, då Brottsoffermyndigheten ansvarade för
            en kampanj som bl.a. utgjordes av affischering i kollektivtrafiken.
            Kampanjen bör utformas på ett sådant sätt att den vänder sig till
            olika målgrupper.
          </p>
          <p xml:id="i-XiwV9wcKZ7WgseReAZ6J3A">
            Regeringen bör alltså ta initiativ till en nationell upplysningskampanj
            som syftar till att minska antalet våldtäkter. Detta bör riksdagen
            som sin mening ge regeringen till känna.
          </p>
          <head xml:id="i-9XndGoSGgVMbYkjoKjzs46" type="h2">
            10.2 Högre kvalitet på förundersökningar vid våldtäkt
          </head>
          <p xml:id="i-HoB5nfgYEC1g6WmFJMSkP3">
            Ett stort problem är att de attityder bland främst unga män som
            Amnestys undersökning påvisade även finns bland de myndighetspersoner
            som har i uppgift att bekämpa mäns våld och sexuellt våld mot
            kvinnor. Så länge föreställningar som att berusade kvinnor som
            haft någon form av relation med förövaren innan våldtäkten har
            sig själva att skylla florerar bland poliser, åklagare och domare
            kommer attityderna att fortleva. Dessutom riskerar föreställningarna
            om våldtagna kvinnor att påverka myndighetspersonerna i deras
            yrkesutövning, vilket är ett stort problem för alla våldtagna
            kvinnors rättstrygghet.
          </p>
          <p xml:id="i-D4ZomnxdEcLZPvSV5j65GK">
            När det gäller relations- eller s.k. uppraggningsvåldtäkter är
            det mycket vanligt att mannen under förhör kommer med en samtyckesinvändning,
            dvs. att kvinnan gav samtycke till att ha sex. En sådan ord-mot-ord-situation
            leder ofta till bevissvårigheter vilket gör att fallet läggs ned
            eller mannen frias efter eventuell rättegång.
          </p>
          <p xml:id="i-C47hudFSdviR9ZkviTUtey">
            Bevissvårigheter är en orsak till att de flesta våldtäktsanmälningar
            sållas bort redan på ett mycket tidigt stadium under polisutredningen.
            År 1996 var åtalsfrekvensen för våldtäkt 20 procent jämfört med
            11 procent 2004. Trots att anmälningarna ökat tiofalt har antalet
            åtalade för våldtäkt legat mellan 100 och 200 personer under perioden
            1965 till 2004 (Diesen och Diesen, Övergrepp mot kvinnor och barn,
            2009).
          </p>
          <p xml:id="i-CodoWpX8MJsBAUeTzbXLJF">
            Ett ytterligare problem är utredningarnas kvalitet. Till stor
            del handlar detta om utbildningsfrågor, vilket vi återkommer till
            nedan. Men det handlar också om hur polis och åklagare i allmänhet
            bedriver dessa förundersökningar.
          </p>
          <p xml:id="i-QJ8aCzyUej6XwzVNrfRf4C">
            Tyvärr förekommer det i alltför stor utsträckning att förundersökningar
            om våldtäkt läggs ner t.o.m. innan uppenbart enkla och rutinmässiga
            åtgärder har genomförts. Såväl brottsoffer som vissa åklagare
            och poliser kan berätta historier om att män som borde ha misstänkts
            för våldtäkt inte ens har kallats till förhör och att förekommande
            förhör ofta är betydligt mindre ifrågasättande än vad som är normalt
            vid polisförhör.
          </p>
          <p xml:id="i-2mrwhavd2AiDXVcBKZG7Mx">
            En undersökning av förundersökningar från Stockholms län 2004
            visar att så stor andel som 33 procent av de misstänkta aldrig
            blev hörda av polisen. I samma undersökning var det bara i 18
            procent av våldtäktsärendena som målsägandebiträde utsågs under
            förundersökningen (Diesen och Diesen, Övergrepp mot kvinnor och
            barn, 2009). Det finns även en alltför utbredd föreställning om
            att många våldtäktsanmälningar är falska. Forskning från England
            visar att cirka 3 procent av anmälningarna i det undersökta materialet
            kunde anses vara falska eller misstänkt falska.
          </p>
          <p xml:id="i-US538Kn1y625NFuUPgbT2J">
            En svensk undersökning visar att polis och åklagare inte i någon
            av de misstänkt falska anmälningarna hänvisade till att kvinnans
            trovärdighet var bristande utan till andra orsaker som för sen
            anmälan, brist på skador, orimlig berättelse, psykisk sjukdom
            och psykosociala problem, ovilja att medverka i utredningen och
            att kvinnan anmält att hon våldtagits förut (Diesen och Diesen,
            Övergrepp mot kvinnor och barn, 2009). Samma omständigheter leder
            ofta till att förundersökningen läggs ned. I praktiken medför
            detta att särskilt utsatta grupper av kvinnor som hemlösa, missbrukare
            och psykiskt sjuka m.fl. saknar rättsväsendets stöd när det gäller
            anmälda sexualbrott.
          </p>
          <p xml:id="i-RKSn5rvcBLTFqdrxjaPD7a">
            Enligt Amnestys rapport Fallet nedlagt våldtäkt och mänskliga
            rättigheter i de nordiska länderna (2008) är brottsoffrets sociala
            status oerhört viktig för möjligheten att bli trodd av polisen.
            Även detta finns det fler som kan vittna om. Amnesty menar att
            när det gäller vissa grupper av kvinnor är svårigheterna att bli
            trodda, och därmed att få rättslig upprättelse, så stora att man
            kan tala om diskriminering.
          </p>
          <p xml:id="i-DQ6TEr1VMsc5BKyGPN9iCw">
            De grupper som lyfts fram är unga kvinnor, i synnerhet om de
            varit berusade vid tillfället för våldtäkten, asiatiska och östeuropeiska
            kvinnor som lever med svenska män, kvinnor i prostitution, kvinnor
            med psykosociala problem och kvinnor som tidigare anmält våldtäkt.
          </p>
          <p xml:id="i-KEqMzK2XKyJYVHTAsb27wc">
            På grund av risken för ord-mot-ord-situationer är den tekniska
            bevisningen viktig när det gäller våldtäkter. En av de bevismöjligheter
            som finns är de rättsintyg som skrivs efter läkarundersökning
            av den våldtagna.
          </p>
          <p xml:id="i-Ja7HuJvnCwCaPG3H7Syezv">
            Enligt uppgifter från en undersökning i tidningen Arbetaren uppsökte
            596 personer Södersjukhusets akutmottagning för våldtagna kvinnor.
            Minst 60 procent av dessa gjorde en polisanmälan, men åklagare
            begärde endast ut rättsintyg i 30 procent av fallen. Enligt Brå
            uppsöker 39 procent av alla i landet som polisanmält våldtäkt
            också sjukvården. Det finns med andra ord förutsättningar för
            att i högre grad än vad som görs i dag använda sig av teknisk
            bevisning för att gå vidare med förundersökningar.
          </p>
          <p xml:id="i-Fa292muM6w5Ru3AFEqaoZR">
            Det är av oerhörd vikt för de våldtagna kvinnorna och för alla
            kvinnors tilltro till rättsväsendet att en anmälan om en så pass
            stor kränkning tas på allvar. Ett rättsintyg är möjligen inte
            alltid nödvändigt för att leda ett fall till åtal, men torde vara
            det i en betydligt större andel av fallen än vad som redovisas
            från Södersjukhusets akutmottagning för våldtagna kvinnor. Särskilt
            upprörande är det när ett fall läggs ner utan att rättsintyg överhuvudtaget
            begärts ut.
          </p>
          <p xml:id="i-6g9YgigBGQEappyCWnxMmz">
            Amnesty har föreslagit att regeringen ska inrätta en granskningskommission
            för att hitta brister i förundersökningar och föreslå åtgärder.
            Kommissionen bör enligt Amnesty vara oberoende från polis- och
            åklagarväsendet, även om samarbete självklart är nödvändigt. Vi
            stödjer Amnestys krav. Regeringen bör inrätta en oberoende kommission
            för att kartlägga brister i förundersökningar om våldtäkt. Detta
            bör riksdagen som sin mening ge regeringen till känna.
          </p>
          <head xml:id="i-9gjq5WrCQ9NAxJwwG3fMua" type="h2">
            10.3 Samordningsgrupper mot överfallsvåldtäkter
          </head>
          <p xml:id="i-PZY9M9X4ztqTsBsuEsD8Ld">
            Även om överfallsvåldtäkterna endast utgör cirka 1213 procent
            av det totala antalet våldtäkter, så innebär rädslan att bli överfallen
            och våldtagen en stor begränsning av kvinnors frihet. Därför är
            det viktigt att man efter rapporterade överfallsvåldtäkter snabbt
            kan vidta åtgärder för att gripa misstänkta gärningsmän. Ett grundläggande
            problem är i dag den bristande samordningen när det gäller spaningen.
            Utredarna ser inte alltid att det finns andra våldtäkter där samma
            tillvägagångssätt använts eller våldtäktsmän med samma signalement
            i ett annat polisdistrikt. En systematisk samverkan sker alltför
            sällan och trots dataregister och dna-teknik har förmågan hos
            polisen att finna förövare av överfallsvåldtäkter snarare minskat
            än ökat (Diesen och Diesen, Övergrepp mot kvinnor och barn, 2009).
          </p>
          <p xml:id="i-Ptcpx9LS2UmYPbM2cTGYzm">
            I storstäderna har gärningsmän troligen större möjlighet och
            benägenhet att utföra sina brott på mer vitt skilda platser, t.ex.
            utefter en särskild tunnelbane- eller busslinje. Detta försvårar
            för polisen att se mönster i våldtäkterna då områdena är indelade
            i olika polismästardistrikt. Vi anser därför att det finns skäl
            att inrätta samordningsgrupper mot överfallsvåldtäkter, i synnerhet
            i storstäderna. Detta bör riksdagen som sin mening ge regeringen
            till känna.
          </p>
          <head xml:id="i-KzGNfdGjvUXSTWLg8WgBjr" type="h2">
            10.4 Obligatorisk utbildning om sexualiserat våld
          </head>
          <p xml:id="i-N4PFbzsNiQkAmGxkDLCrab">
            Under förra mandatperioden drev Vänsterpartiet på arbetet för
            ökade kunskaper om mäns våld mot kvinnor samt en förstärkning
            av jämställdhetsperspektivet i hela rättsväsendet. Vi såg till
            att kunskapshöjande insatser inom rättsväsendet kom igång. Det
            är dock långt kvar tills alla led i rättskedjan har tillräckliga
            kunskaper om sexualiserat våld och mäns våld mot kvinnor och därför
            måste det kompetenshöjande arbetet fortsätta. Alla aktörer måste
            ha kunskap om maktstrukturerna som ligger bakom sexualbrott och
            mäns våld mot kvinnor, och kunskap om hur bemötandet av utsatta
            kvinnor och barn ska ske. Bemötandet av brottsoffer för sexualbrott
            är oerhört viktigt eftersom det påverkar den utsattas vilja att
            delta i utredning och eventuell rättegång. Ett bemötande som upplevs
            som dåligt och kränkande får ofta motsatt effekt, vilket leder
            till en ond cirkel där ännu färre våldtagna kvinnor vill göra
            polisanmälan. Att höja kompetensen hos samtliga myndigheter som
            kommer i kontakt med kvinnor och barn som utsatts för sexualbrott
            är därför oerhört viktigt såväl för brottsoffrens rättstrygghet
            som för väl genomförda förundersökningar och därmed möjligheterna
            till upprättelse.
          </p>
          <p xml:id="i-4dndjb1r512jZK2opd52Dq">
            Vi vet att det förekommer att kränkande och ovidkommande frågor
            ställs till brottsoffret i samband med polisanmälan, brottsutredning
            och rättegång. Det är inte acceptabelt. Polisen och Åklagarmyndigheten
            måste utveckla sin förhörsmetodik med utgångspunkt i relevant
            forskning om sexualiserat våld och reaktionerna efter en våldtäkt.
            Polisen, åklagarna och domstolarna måste även utveckla bemötandet
            med utgångspunkt i kunskap om sexualbrottsoffers särskilda behov.
            För att säkerställa ett bättre bemötande av offer för olika former
            av sexualbrott måste satsningen på utbildning och kompetenshöjning
            om sexualiserat våld och mäns våld mot kvinnor i rättsväsendet
            intensifieras. Vänsterpartiet vill införa en obligatorisk vidareutbildning
            för polis, Åklagarmyndigheten och domstolsväsendet i dessa frågor.
          </p>
          <p xml:id="i-9x2L3M2zQJWUXmbbXN8HpA">
            Det är också hög tid för obligatorisk genusutbildning och utbildning
            i sexualiserat våld på juristlinjen, polis-, sjuksköterske-, läkar-
            och socionomutbildningarna. Vänsterpartiet menar att utbildning
            om sexualiserat våld och mäns våld mot kvinnor ska vara ett obligatoriskt
            inslag på grundnivå i dessa yrkesutbildningar. Vad som ovan anförs
            om relevant, obligatorisk utbildning för rättskedjan och yrkesutbildningar
            vad gäller sexualiserat våld och mäns våld mot kvinnor bör riksdagen
            som sin mening ge regeringen till känna.
          </p>
          <p xml:id="i-7wP3j8F2KdbQPZQJuT4erQ">
            Det initiala bemötandet av brottsoffer är som sagt mycket viktigt.
            Sexualbrottsoffer har behov av tydlig information om lagstiftning
            och möjligheter till stöd och hjälp under hela rättsprocessens
            gång. Vänsterpartiet anser att det är värdefullt att de som utsätts
            för sexualbrott får ett juridiskt biträde redan från början av
            polisutredningen. För att skapa trygghet och stärka sexualbrottsoffers
            ställning bör ett målsägandebiträde förordnas redan när förundersökning
            inleds. Regeringen bör därför genomföra förslagen i den s.k. Målsägandebiträdeutredningen.
            Detta bör riksdagen som sin mening ge regeringen till känna.
          </p>
          <head xml:id="i-DZUgAariNUgkYmLMpkzb1u" type="h2">
            10.5 Sexualbrottslagstiftningen
          </head>
          <p xml:id="i-WVy58GDuUVuVV1KKeEsRqR">
            Riksdagen skärpte år 2005 sexualbrottslagstiftningen. Vänsterpartiet
            deltog aktivt i samarbetet med regeringen för att ta fram de nya
            lagförslagen, som innehåller många förändringar. Vi medverkade
            till att kryphål i lagen täpptes till. Det har dock visat sig
            att det fortfarande finns delar av lagstiftningen som behöver
            ses över. Regeringen har tillsatt en utvärdering av den nya sexualbrottslagstiftningen.
            Utvärderingen ska presenteras senast den 29 oktober 2010. Utredaren
            ska bl.a. utreda frågan om det för straffansvar för våldtäkt bör
            krävas att tvång har använts eller om den straffrättsliga grunden
            i stället bör vara bristen på samtycke (dir. 2008:94).
          </p>
          <p xml:id="i-JJkwZTG9ruPn492o6Y4Yn7">
            Inför ändringarna i sexualbrottslagstiftningen debatterades frågan
            om samtycke i våldtäktsparagrafen livligt. När frågan om våldtäkt
            eller sexuellt tvång prövas i rätten bygger vår lagstiftning i
            dag på att gärningsmannen använt våld, hot eller tvång eller att
            offret var i hjälplöst tillstånd. Dessa grundförutsättningar för
            att det ska kunna vara fråga om våldtäkt kvarstår i den nya våldtäktsbestämmelsen,
            om än uttunnat genom att kravet på tvång har satts lägre.
          </p>
          <p xml:id="i-AcHH4ZMemcytBKuNAAWP2w">
            Det avgörande problemet med rådande våldtäktsbestämmelse och
            andra straffbestämmelser i brottsbalken om sexuella övergrepp
            är att de står i konflikt med Europakonventionen angående skydd
            för mänskliga rättigheter, artiklarna 3 och 8, i enlighet med
            den tolkning som gäller efter Europadomstolens dom den 4 december
            2003 i målet M.C. mot Bulgarien (mål nr 39272/98).
          </p>
          <p xml:id="i-AYgYHSL4J6J4EcJPdR9dZo">
            Denna dom innebär att Sverige, för att inte bryta mot Europakonventionen,
            är skyldigt att införa en lagstiftning som medför att varje sexual
            act som inte bygger på samtycke utan är non-consensual ska vara
            straffbar. Europadomstolens dom bygger på ett samtycke med utgångspunkt
            i sexuell autonomi, dvs. kvinnans rätt till sin sexualitet och
            kropp.
          </p>
          <p xml:id="i-5mQWPTEzY27CcFY7bM2c1Q">
            Vänsterpartiet anser att den svenska sexualbrottslagstiftningen
            i fortsättningen måste grundas på den princip om skydd för individens
            sexuella autonomi som Europadomstolen slagit fast, dvs. samtycke.
            Vi anser att det är självklart att lydelsen av bestämmelsen sexuellt
            tvång ska bygga på frånvaron av samtycke och att en straffbestämmelse
            för våldtäkt bör baseras på offrets bristande samtycke. För Vänsterpartiet
            är kvinnors rätt till sin egen kropp och sexualitet en mänsklig
            rättighet och som sådan vare sig kompromissbar eller förhandlingsbar.
            Kvinnors rätt att själva välja när och vem de vill ha sex med
            är ovillkorlig. Ett nej är ett nej och inte tolkningsbart vare
            sig av förövare eller domstolar.
          </p>
          <p xml:id="i-9CQnJj8xrNP5oyZAUmby8U">
            Europarådets medlemsstater har genom ministerrådet kommit överens
            om en rekommendation om att kriminalisering av sexuella handlingar
            som inte grundas på samtycke, inbegripet fall där offret inte
            visat prov på något motstånd, är nödvändigt för ett effektivt
            skydd för kvinnor mot våld och att ytterligare reformer på detta
            område måste genomföras. Vi avvaktar den pågående utvärderingen
            och kommer därför inte med något konkret yrkande i denna motion.
          </p>
          <p xml:id="i-5cMYgqEf3jpQRVQJrdd4c7">
            I den nya lagen tydliggjordes att begrepp som frivillighet och
            samtycke inte är relevanta när man pratar om barn. Det är helt
            riktigt. Alla personer som utför sexuella handlingar med någon
            som är under 15 år begår en våldtäkt oavsett andra omständigheter.
            Oroväckande nog har det visat sig att tillämpningen av denna del
            av lagstiftningen inte har följt intentionerna. Praxis har utvecklat
            sig så att domstolarna har friat från våldtäkt mot barn med hänvisning
            till barnets samtycke. Lagstiftningen kring våldtäkt mot barn
            bör därför förtydligas.
          </p>
          <p xml:id="i-BvdMMtszBLwcDniW4AUdLq">
            Därför bör regeringen ge ett tilläggsdirektiv till den pågående
            utvärderingen av den nya sexualbrottslagen som syftar till att
            se över praxis vid våldtäkt mot barn samt komma med förslag till
            förändringar. Detta bör riksdagen som sin mening ge regeringen
            till känna.
          </p>
          <head xml:id="i-US1KWfzqdW5ufjvgArfQD9" type="h1">
            11 Kostnaderna för mäns våld mot kvinnor
          </head>
          <p xml:id="i-8UZs1buhohxXQXEhjHAM4t">
            Mäns våld mot kvinnor har en negativ effekt på samhällsekonomin.
            Det handlar om direkta kostnader för vård för utsatta kvinnor
            och barn, polisinsatser, ambulanskostnader, kostnader för rättsprocesser,
            häktning, kriminalvård och rehabilitering, skyddat boende, men
            också om bortfall i form av indirekta kostnader som inkomstbortfall,
            nedsatt arbetsförmåga och begränsande av kvinnors deltagande i
            samhällslivet.
          </p>
          <p xml:id="i-7WyLkMotZSyQQiBd3ZZD7X">
            I en studie från Umeå universitet har kostnaden för ett enskilt
            fall med en kvinna som misshandlats av sin man beräknats. Totalt
            sett uppgick kostnaden till 2,5 miljoner kronor. Staten står för
            85 procent av denna kostnad. Socialstyrelsen uppskattade 2006
            samhällskostnaderna för mäns våld mot kvinnor till mellan 2 695
            och 3 300 miljoner kronor per år.
          </p>
          <p xml:id="i-TUR8FDvrp2o3t7fx2EjeDp">
            Då ingår inte kostnader för tandvård, läkemedel, barnens skador,
            smärta och lidande och psykiatrisk vård. Polisen bedömer att deras
            egna insatser på området kostar cirka 370 miljoner kronor årligen.
            Det saknas dock ännu statistik över vad mäns våld mot kvinnor
            kostar det svenska samhället totalt. Det är en brist som gör det
            lättare att blunda för problemen och kan leda till att frågan
            inte tas på allvar. Att kostnaderna inte heller redovisas för
            sig på lokal och regional nivå gör det svårt att få en uppfattning
            om vad mäns våld innebär ekonomiskt för kommuner och landsting.
          </p>
          <p xml:id="i-XQFUtng623QBBjvEimFyoy">
            Vänsterpartiet anser därför att det är viktigt att genomföra
            en heltäckande beräkning av vad mäns våld i nära relationer kostar
            samhället. På så sätt kan vi få en bättre förståelse av problemet
            samt utveckla samhällets insatser. Därför bör regeringen tillsätta
            en utredning för att utveckla en vetenskaplig metod för och genomföra
            en nationell kostnadsberäkning av mäns våld mot kvinnor och barn.
            Detta bör riksdagen som sin mening ge regeringen till känna.
          </p>
          <head xml:id="i-3MRdiZgqGwwpKK5WdfLpcJ" type="h1">
            12 Undersökningar om mäns våld mot kvinnor
          </head>
          <p xml:id="i-NHvdTZ9X35ad2JJRrmCVFw">
            För att kunna se om genomförda åtgärder och insatser för att
            stoppa mäns våld mot kvinnor fått avsedd effekt bör undersökningar
            av våldsförekomsten genomföras kontinuerligt. I Finland och Danmark
            har t.ex. frågeundersökningar som direkt fokuserat på mäns våld
            mot kvinnor genomförts vid flera tillfällen (Brå rapport 2009:12).
            Sådana serier av undersökningar saknas dock i Sverige, vilket
            är en stor brist.
          </p>
          <p xml:id="i-SHgWzBYQLM2MneJcgqPTtm">
            Därför bör regeringen ge Socialstyrelsen eller annan lämplig
            myndighet i uppdrag att kontinuerligt genomföra frågeundersökningar
            om förekomsten av mäns våld mot kvinnor. Detta bör riksdagen som
            sin mening ge regeringen till känna.
          </p>
          <head xml:id="i-SsHmhPXtFe37G2CAsangta" type="h1">
            13 Överfallsskyddet i hemförsäkringen
          </head>
          <p xml:id="i-X1okHdMGcEGHFsNN8AXAPz">
            Vår vanligaste försäkring är hemförsäkringen. En hemförsäkring
            består normalt av flera olika delar och kan ersätta dels skador
            på privat egendom, dels ge ersättning om försäkringstagaren själv
            skadas eller blir skadeståndsskyldig. Tvärtemot vad många tror
            utgår ersättning från hemförsäkringarnas överfallsskydd oftare
            till följd av brott begångna utanför hemmet än innanför hemmets
            väggar. Försäkringsvillkoren utesluter nämligen sedan gammalt
            rätt till ersättning vid brott begånget av en medförsäkrad familjemedlem,
            även om en fällande dom finns. Statistiskt sett är hemmet den
            farligaste platsen för kvinnor att vistas på när det handlar om
            misshandel, medan män oftast utsätts för våld i offentliga miljöer.
            Därför är villkoren för hemförsäkringarnas överfallsskydd könsdiskriminerande.
          </p>
          <head xml:id="i-7yJQupwcqo28NpZXQUjV1A" type="h2">
            13.1 Diskriminerande villkor
          </head>
          <p xml:id="i-RfWsN8mtBzh9TpnwmwEDvk">
            Det är i första hand gärningsmannens ansvar att betala skadestånd,
            ett annat alternativ är att brottsoffret har en försäkring som
            kan täcka skadorna och ett tredje alternativ är statlig brottsskadeersättning.
            En förutsättning för brottsskadeersättning är att brottet är polisanmält.
            Däremot kräver inte lagen att det finns en fällande dom. Det kan
            vara möjligt för brottsoffret att få ersättning även om gärningsmannen
            förblir okänd, t.ex. då spaningsresultat saknas eller då någon
            gärningsman inte kan bindas vid brottet.
          </p>
          <p xml:id="i-STfbyBq4cuBzuJBBh2A4Re">
            Vid våld och övergrepp i nära relationer är den misstänkte aldrig
            okänd. Då är det tvärtom så att kvinnan eller barnet pekar ut
            en välbekant person, ofta mannen i familjen, som den skyldige.
            Brottsoffermyndigheten får i ett fall med en känd misstänkt inte
            ta över domstolens roll och peka ut en skyldig genom att besluta
            om brottsskadeersättning. Det måste finnas en fällande dom för
            att brottsskadeersättning ska kunna komma i fråga.
          </p>
          <p xml:id="i-N9tVrB4uKMzKdXFLBbzvaR">
            Detta innebär att kvinnor och barn som utsätts för våld i hemmet
            av företrädesvis manliga förövare ofta blir utan ersättning. En
            man som misshandlas i en krogkö kan däremot räkna med att bli
            kompenserad via överfallsskyddet i sin hemförsäkring även om gärningsmannen
            inte fälls för brottet. Vänsterpartiet anser att konsekvenserna
            av hemförsäkringens villkor vid våld i nära relationer är synnerligen
            orättvisa. Vidare vill vi poängtera att det är viktigt att en
            eventuell lagstiftning om villkoren i hemförsäkringen görs könsneutral
            eftersom det även förekommer våld i samkönade relationer.
          </p>
          <p xml:id="i-VDjYjXW5rx1VjFKHpyu7EV">
            Företrädare för försäkringsbranschen hävdar att en lagstiftning
            om försäkringsvillkorens innehåll skulle få en negativ inverkan
            på produktutvecklingen samt leda till höjda premier. Försäkringsbolagen
            är enligt gällande lagstiftning fria att utforma villkoren i enlighet
            med civilrättsliga principer. Den nya försäkringsavtalslagen som
            trädde i kraft den 1 januari 2006 innebär ingen förändring i detta
            avseende (prop. 2003/04:150).
          </p>
          <p xml:id="i-Tfj3nErDEwbBJJbAj4w1xy">
            Vänsterpartiet anser att det är beklagligt att frågan inte behandlades
            i lagstiftningsärendet. Vi menar att det är tydligt att den skenbart
            könsneutrala avtalsfriheten i detta fall vilar på en manlig norm,
            vilket leder till oacceptabla konsekvenser för kvinnor och barn
            som blivit misshandlade av sina familjemedlemmar. Våld mot kvinnor
            är inte en angelägenhet för privatlivet utan för hela samhället.
            Det är orimligt att avtalsfriheten ges företräde framför kvinnors
            och barns ekonomiska trygghet.
          </p>
          <p xml:id="i-DVyYiknJMpYmkyahXnYRB2">
            Regeringen bör därför återkomma med förslag till lagstiftning
            som innebär att överfallsskyddet i hemförsäkringen även ska gälla
            för en skadelidande som utsatts för våld av en medförsäkrad familjemedlem.
            Detta bör riksdagen begära.
          </p>
          <head xml:id="i-2r4xYTUBw8FcPcRMyz7uuZ" type="h1">
            14 Våld i samkönade parrelationer
          </head>
          <p xml:id="i-95t5E6bs8kMVUfQDqYcg3Q">
            Våld inom samkönade relationer glöms ofta bort både i debatten
            om och när det gäller åtgärder mot våld i nära relationer. Bristande
            kunskaper och fördomar om homosexuella relationer har bidragit
            till att offren för våld i samkönade relationer är skyddslösa
            i än högre grad än kvinnor som utsätts för mäns våld. Det faktum
            att våld i parrelationer ses som ett uttryck för mäns överordning
            och kvinnors underordning i samhället gör att våld i samkönade
            relationer ofta osynliggörs eller bagatelliseras. Könet på våldsoffret
            och misshandlaren påverkar hur omgivningen uppfattar våldet och
            i förlängningen vilken hjälp som erbjuds (Våldsamt lika och olika,
            2008).
          </p>
          <p xml:id="i-HdD4R4UkmGKKhLcVd2W2ET">
            Carin Holmberg och Ulrica Stjernqvist, har i studien Våldsamt
            lika och olika (2006) gjort en första vetenskaplig kartläggning
            över förekomsten av samkönat partnervåld i Sverige. Deras undersökning
            baseras på drygt 2 000 besvarade enkätundersökningar och visar
            att totalt 24,9 procent har utsatts för någon form av psykologiskt,
            sexuellt och/eller fysiskt våld i en nuvarande eller f.d. parrelation.
            Fysiskt våld dominerar bland lesbiska kvinnor och sexuellt våld
            dominerar bland homosexuella män. Minst utsatthet rapporterar
            bisexuella män.
          </p>
          <p xml:id="i-7mC1HAnatitMnLktJZoVP9">
            Kön och sexualitet spelar en avgörande roll i tolkningen av samkönat
            partnervåld. Partnermisshandel mellan homosexuella män riskerar
            att tolkas som ömsesidig aggressivitet och inte som ett uttryck
            för en maktrelation. Partnervåld mellan homosexuella kvinnor riskerar
            i stället att osynliggöras helt av samhället eftersom kvinnor
            enligt normen inte slåss. Schablonbilderna av samkönade relationer
            och föreställningar kring våld och aggressivitet står på så sätt
            i vägen för att våldet uppmärksammas.
          </p>
          <p xml:id="i-P8Y4Dx5GAHHZ8dVwQ5UJTc">
            På samma sätt leder homofobi och heterosexism till att samkönade
            kärleksrelationer inte erkänns socialt och därmed riskerar att
            isoleras. Det innebär att parterna blir beroende av och socialt
            bundna till varandra. Denna isolering kan i sig leda till våld
            i relationen. Stödet till personer som blir utsatta för våld i
            sin parrelation är organiserat utifrån heterosexuellas behov.
          </p>
          <p xml:id="i-BS42yM6BycULhdYaRTpKZm">
            För att samhället ska kunna hjälpa och stödja hbt-personer som
            utsätts för våld i nära relationer behövs mer forskning om samkönat
            partnervåld. Därför är det glädjande att regeringen har avsatt
            pengar för forskning om bl.a. våld i samkönade relationer (Skr.
            2007/08:39, åtgärd 52). Dock saknar regeringens handlingsplan
            åtgärder för hur polis, sjukvård, socialtjänst, kvinnojourer m.fl.
            som möter människor som utsatts för våld i nära relationer ska
            få en ökad hbt-kompetens i praktiken. Kompetenshöjande insatser
            behövs framförallt när det gäller transpersoner och unga hbt-personer.
          </p>
          <p xml:id="i-K8QoCaYn1wuqWGRiYp54Qv">
            Regeringen bör därför göra kraftfulla satsningar så att alla
            yrkespersoner som möter människor som utsatts för samkönat partnervåld
            har relevant hbt-kompetens. Detta bör riksdagen som sin mening
            ge regeringen till känna.
          </p>
          <p xml:id="i-MRsmNaPj7RwCw3Qob2cwJ9">
            Det finns både olikheter och likheter mellan det våld som utövas
            i samkönade och heterosexuella relationer. Våldets konsekvenser
            är dock desamma för offret, oavsett könet på våldsutövaren. Studien
            Våldsamt lika och olika visar att det är viktigt att studera det
            samkönade partnervåldet ur dessa två perspektiv samtidigt för
            att kunna hjälpa de män och kvinnor som utsätts för våldet. Av
            erfarenhet vet vi att det kan vara svårt att inte glömma bort
            det samkönade partnervåldet när frågan om mäns våld mot kvinnor
            avhandlas. De åtgärder som riktas mot det samkönade partnervåldet
            i regeringens handlingsplan för att bekämpa mäns våld mot kvinnor,
            hedersrelaterat våld och förtryck samt våld i samkönade relationer
            är förhållandevis få (Skr. 2007/08:39).
          </p>
          <p xml:id="i-SVQJR8ckGtZRorPbEySJJ">
            Regeringen bör därför utreda och återkomma med ett handlingsprogram
            för hur hbt-personer som drabbas av partnervåld ska få relevant
            stöd och hjälp. Detta bör riksdagen som sin mening ge regeringen
            till känna.
          </p>
          <head xml:id="i-TLaCKTb4KeZLMuwPJPjqpt" type="h2">
            14.1 Brottsofferjour för hbt-personer
          </head>
          <p xml:id="i-TKMarrW6jTwjjgGavpQnBs">
            Studien Våldsamt lika och olika visar att endast ett fåtal hbt-personer
            har sökt hjälp när de varit utsatta för våld av en partner. Då
            har de oftast vänt sig till traditionella verksamheter som kvinnojour
            och brottsofferjour. Det råder på många håll en missuppfattning
            om att hbt-personer helst söker sig till sina egna organisationer
            för att få hjälp. Dessutom saknas det ett väl utbyggt nät av brottsoffermottagningar
            för hbt-personer runt om i landet.
          </p>
          <p xml:id="i-EmC2LoJYnkzq1z7FsP7GYP">
            RFSL (Riksförbundet för homosexuellas, bisexuellas och transpersoners
            rättigheter) driver en brottsofferjour för hbt-personer. Brottsofferjouren
            är nationell och har kontakt med våldsutsatta hbt-personer via
            telefon, mejl och personliga besök.
          </p>
          <p xml:id="i-PaymPqLPrxgVx6YxpGWkA5">
            Regeringen har i sin budget för 2010 inte avsatt riktade pengar
            till brottsofferjouren. Jouren måste nu i stället ansöka om pengar
            i konkurrens med en rad andra organisationer. Till brottsofferjouren
            vänder sig, förutom hbt-personer som utsatts för partnervåld,
            även de som utsatts för hatbrott. Jouren riskerar även att bli
            tvungen att söka pengar från olika ställen när hatbrott och partnervåld
            separeras. Forskning visar dock att hatbrott och våld i samkönade
            relationer ofta hänger ihop. Det är nämligen inte ovanligt att
            de som vänder sig till jouren blivit utsatta för båda typerna
            av våld.
          </p>
          <p xml:id="i-AXS56AAm7AdUZVRNi7yk88">
            Vänsterpartiet avsätter i sin budget 2 miljoner kr för 2010.
            RFSL har en ovärderlig kompetens när det gäller att bemöta hbt-personer
            som utsatts för brott, oavsett om det handlar om partnervåld eller
            hatbrott. Regeringen bör därför rikta särskilda anslag till den
            nationella brottsofferjouren för hbt-personer. Detta bör riksdagen
            som sin mening ge regeringen till känna.
          </p>
          <head xml:id="i-2ngwoQCmsESkbYq9cHytVG" type="h1">
            15 Hedersrelaterat våld och förtryck
          </head>
          <p xml:id="i-WBB9r4GpkcxmDk6oceWod7">
            Hedersrelaterat våld och förtryck har, liksom mäns våld mot kvinnor
            i övrigt, generellt sin grund i kön, sexualitet, makt och kulturella
            föreställningar om dessa företeelser. Det hedersrelaterade systemet
            är komplext och innehåller en mångfald förtryckande former av
            strukturell och organiserad karaktär (Hedersrelaterat våld och
            förtryck i Stockholms stad 2009).
          </p>
          <p xml:id="i-JQ4W3rWGZaeXyrCxeGjQwC">
            Mörkertalet när det gäller hedersrelaterat våld och förtryck
            antas vara stort. Främst är det flickor och unga kvinnor som drabbas
            av hedersrelaterat våld och förtryck men även pojkar och unga
            män blir utsatta. Om flickor som är utsatta offentliggör sin historia
            genom ett besök hos socialtjänsten kan det innebära ytterligare
            våld och hot. Därför väljer många unga flickor att söka hjälp
            på annat sätt (Om våld i hederns namn. Länsstyrelsen Östergötland,
            2008). Hbt-personer är en grupp som särskilt riskerar att utsättas
            för hedersrelaterat våld och förtryck.
          </p>
          <p xml:id="i-PYY6W56VwJN3NycUVgSvoy">
            Enligt en nationell undersökning från länsstyrelsen år 2004 (Samverkan
            för skyddat boende. Nationell rapport från länsstyrelserna om
            skyddat boende med mera för flickor och unga kvinnor som riskerar
            att utsättas för hedersrelaterat våld) fanns det närmare 2 000
            kända fall av hedersrelaterat våld hos myndigheter och organisationer.
            Av dessa beräknades 1015 procent vara i behov av skyddat boende.
          </p>
          <p xml:id="i-GqhFMoQEdn1sBKDEWdi6q9">
            Enligt en rapport från Socialstyrelsen (Frihet och ansvar En
            undersökning om gymnasieungdomars upplevda frihet att själva bestämma,
            2007) är kunskapen om hur många ungdomar som utsatts för hedersrelaterat
            våld bristfällig. Den enkätundersökning som ligger till grund
            för rapporten visar att det finns en liten grupp ungdomar som
            lever under oroväckande eller helt oacceptabla förhållanden. Dock
            är resultaten osäkra, varför mer forskning är nödvändig. Undersökningen
            ger även en mycket begränsad kunskap om i vilken utsträckning
            homo- eller bisexuella ungdomar är utsatta för hedersrelaterat
            våld.
          </p>
          <p xml:id="i-GYw5dsbHLpfSDNd1XF7W9R">
            I en rapport från 2006 konstaterar Länsstyrelsen i Östergötland
            att regeringens satsning på insatser mot hedersrelaterat våld
            har gjort nytta men att det finns mycket kvar att göra. Fortfarande
            är skillnaderna i kunskapsnivå stor mellan olika kommuner och
            län och det finns stora variationer i hur långt man generellt
            kommit i arbetet mot hedersrelaterat våld och förtryck. Länsstyrelsen
            ser bl.a. behov av fortsatta utbildningsinsatser till berörda
            yrkesgrupper, att berörda myndigheter och andra aktörer tar fram
            gemensamma handlingsplaner, en förbättrad samverkan mellan myndigheter
            och ideella organisationer främst mellan skola och socialtjänst
            samt en fortsatt och ökad satsning på attitydpåverkande insatser
            riktade mot föräldrar och pojkar/bröder.
          </p>
          <p xml:id="i-7GH8bNcgGv2e2HxiBK9Q2o">
            En kartläggning av hedersrelaterat våld och förtryck i Stockholms
            stad 2009 visar att en av tio flickor i Stockholm lever med hedersrelaterat
            förtryck i hemmet. Kartläggningen visar att var tionde 15-årig
            flicka i Stockholm och fyra procent av pojkarna lever med hedersrelaterade
            problem som begränsar deras liv. Hedersproblem var den grundläggande
            orsaken för mer än hälften av alla flickor som under 2006 omhändertogs
            enligt lagen om vård av unga (LVU 2 §).
          </p>
          <p xml:id="i-Gk72pH5CX8p2qr3K8z5KFa">
            Enligt rapporten är socialtjänstens arbete med kvinnor och ungdomar
            som är utsatta för hedersrelaterat våld och förtryck undermåligt.
            Bristen på strukturerade och evidensbaserade metoder för t.ex.
            riskbedömning eller ren okunskap om hur sådana metoder ska användas
            gör att utsatta personer får ett rättsosäkert och godtyckligt
            stöd. Då socialtjänsten verkar ha halkat efter andra aktörer i
            samhället rent kompetensmässigt rekommenderas en satsning på kompetensutveckling
            för socialtjänsten (Se professor Belfrages granskning i rapporten).
          </p>
          <p xml:id="i-sHQAX2L6enVGvwWYBE8op">
            Under den förra mandatperioden drev Vänsterpartiet igenom en
            rad specifika insatser mot hedersrelaterat våld. Bland annat satsades
            200 miljoner kronor på skyddat boende och förebyggande insatser.
            Ansvariga myndigheter fick i uppdrag att arbeta särskilt med dessa
            frågor.
          </p>
          <p xml:id="i-DHbUpXPagjKAaiswaXmyzE">
            Till exempel fick Socialstyrelsen i uppdrag att utveckla arbetsmetoder
            när det gäller hedersrelaterat våld, Åklagarmyndigheten, Rikspolisstyrelsen
            och Domstolsverket fick i uppdrag att förbättra kunskapen inom
            rättsväsendet, särskilda medel satsades för att stödja självorganisering
            bland unga tjejer som är utsatta, Myndigheten för skolutveckling
            fick i uppdrag att stärka skolans arbete med såväl patriarkalt
            våld i stort som hedersrelaterat våld mer specifikt. Flera av
            dessa insatser fortsätter i regeringens handlingsplan mot mäns
            våld mot kvinnor, hedersrelaterat våld och förtryck samt våld
            i samkönade relationer. Det är i sig välkommet men inte tillräckligt.
          </p>
          <p xml:id="i-NKC5mNs2FbgHNqZo2CsdSx">
            Regeringen nämner i sin handlingsplan (Skr. 2007/08:39) att det
            är angeläget att länsstyrelserna fortsätter satsningen på åtgärder
            för att bekämpa hedersrelaterat våld och förtryck. Syftet är att
            samordna myndigheternas arbete mot hedersrelaterat våld och förtryck
            med det generella arbetet för att motverka mäns våld mot kvinnor.
          </p>
          <p xml:id="i-88PrnGwTW9QsuP4usjJTqg">
            Vänsterpartiet anser att syftet är gott men att fler åtgärder
            bör sättas in för att bekämpa det hedersrelaterade våldet och
            förtrycket. I dag saknar kommunerna riktlinjer för sitt arbete
            med personer som utsatts för hedersrelaterat våld och myndigheternas
            insatser saknar samordning vilket undersökningen av från Stockholm
            tydligt visar.
          </p>
          <p xml:id="i-BfWJLzGDftUdJ8dGWNMY9p">
            Vänsterpartiet anser att det ska finnas enheter specialiserade
            på mäns våld och samkönat partnervåld inom samtliga berörda myndigheter
            med särskilt avsatta medel, särskilda policydokument, handlingsplaner
            och arbetsrutiner på samtliga berörda myndigheter. Dessa enheter
            ska ha specifik kompetens om hedersrelaterat våld och om invandrade
            kvinnors särskilda erfarenheter i övrigt. Detta bör riksdagen
            som sin mening ge regeringen till känna.
          </p>
          <p xml:id="i-EQojY8zCTWSQjZM4hZNM4z">
            Dessutom bör regeringen ge i uppdrag till Socialstyrelsen eller
            Länsstyrelsen i Östergötland att ta fram ett utbildningsprogram
            rörande hedersrelaterat våld och förtryck för kompetenshöjning
            av landets socialtjänstförvaltningar. Detta bör riksdagen ge regeringen
            till känna.
          </p>
          <p xml:id="i-BX3oyZwykkGRGUYXQc35Ke">
            Vidare bör regeringen som ett led i det fortsatta arbetet ge
            i uppdrag till Socialstyrelsen att ta fram riktlinjer för socialtjänstens
            arbete med mäns våld mot kvinnor, samkönat partnervåld och hedersrelaterat
            våld. Detta bör riksdagen ge regeringen till känna.
          </p>
          <p xml:id="i-M6dyExMVfzN1v4e45w9yf5">
            Enligt regeringens handlingsplan (Skr. 2007/08:167) ska Länsstyrelsen
            i Östergötlands län utöver sitt regionala uppdrag lämna stöd till
            insatser på nationell eller länsövergripande nivå mot hedersrelaterat
            våld och förtryck. Vi anser dock att regeringens uppdrag inte
            är tillräckligt specifikt. De kvinnor, flickor och pojkar som
            utsätts för hedersrelaterat våld och förtryck har ofta komplexa
            problem och behov av ett långvarigt stöd från samhället. För att
            komma bort från våldet och hotet tvingas de inte sällan bryta
            helt med sina familjer. Att flytta till en ny ort utan att kunna
            upprätthålla kontakt med vänner och familj kan leda till stor
            utsatthet och isolering.
          </p>
          <p xml:id="i-DHWRXFcr1jagmcsaqzBAGA">
            Regeringen bör därför ge i uppdrag till Länsstyrelsen i Östergötlands
            län att utreda hur samhällets stöd till personer som har brutit
            med sina familjer på grund av hedersrelaterat våld och förtryck
            kan förbättras och hur stödet till redan befintliga verksamheter
            kan förstärkas. Detta bör riksdagen ge regeringen till känna.
          </p>
          <p xml:id="i-TBKSo9r29AHEcazDdLyhjX">
            Vänsterpartiet menar vidare att stödet till skyddade boenden
            måste utökas. Tillgång till skyddat boende ska finnas i alla kommuner.
            De specifika behov som kvinnor och ungdomar som riskerar att utsättas
            för hedersrelaterat våld har måste beaktas i detta sammanhang.
            Det kan t.ex. handla om specifika krav p.g.a. säkerhetsskäl som
            särskilt gör sig gällande i samband med hedersrelaterat våld och
            förtryck. Regeringen bör mot bakgrund av detta återkomma med förslag
            om skyddat boende för personer utsatta för hedersrelaterat våld
            och förtryck. Detta bör riksdagen som sin mening ge regeringen
            till känna.
          </p>
          <p xml:id="i-QPPtTsXD1vFTo31PaS5Qb9">
            En viktig del av det förebyggande och attitydpåverkande arbetet
            handlar om att stärka rösten hos dem som bär på egna erfarenheter
            av våld. Länsstyrelserna bör få i uppdrag att förmedla särskilda
            medel för att stödja unga människor som utsätts för hedersrelaterat
            våld. I första hand bör dessa medel gå till unga kvinnors, men
            också unga mäns, egen organisering kring frågor om hedersrelaterat
            våld och mäns våld i övrigt. Regeringen bör därför utforma ett
            förtydligat uppdrag till Länsstyrelsen i Östergötlands län om
            särskilda medel till ungas egen organisering i enlighet med det
            ovan angivna. Detta bör riksdagen som sin mening ge regeringen
            till känna.
          </p>
          <head xml:id="i-AHrHXyZBxh13k7wjkRZGMU" type="h1">
            16 Kriminalisering av tvångsäktenskap
          </head>
          <p xml:id="i-JdGmEHYgtRsWeehAvE7cjR">
            Ett arrangerat äktenskap kan ingås frivilligt medan ett tvångsäktenskap
            utmärks av att en av parterna, eller båda, tvingas att ingå äktenskapet.
            Det finns en gråzon mellan arrangerade äktenskap mot den ena viljan
            och tvångsäktenskap (Gift mot sin vilja. Ungdomsstyrelsen, 2009:5).
            Vänsterpartiet anser att den lagändring som gjordes 2004 är ett
            steg i rätt riktning för att motverka barn- och tvångsäktenskap.
            Men problemet med unga flickor som gifts bort kvarstår trots att
            lagen ändrats. Att lagstiftningen inte tillåter barnäktenskap
            är visserligen en ytterst viktig signal men det behövs ytterligare
            åtgärder för att skydda flickor mot att bli bortgifta. Vi efterlyser
            därför en bestämmelse som gör det straffbart för föräldrar att
            gifta bort sina barn.
          </p>
          <p xml:id="i-UivDQD9VFUjfD7cwdF1tUs">
            En sådan lagstiftning ligger helt i linje med FN:s konvention
            om barnets rättigheter och är enligt vår mening ett medel för
            att tillgodose barnets bästa. Vänsterpartiet anser att den nuvarande
            strafflagstiftningen inte räcker för att motverka barnäktenskap.
            De föräldrar som väljer att gifta bort sitt barn bör kunna ställas
            till svars för detta. Ett barnäktenskap är per definition alltid
            ett tvångsäktenskap. Det gäller även i de fall där barnet är över
            15 år och själv inte ser äktenskapet som ett påtvingat arrangemang.
          </p>
          <p xml:id="i-x7x832TaRoWEuMtVRbCAA">
            Det finns exempel på att flickor under 18 år valt att gå med
            på att gifta sig för att få möjlighet att flytta hemifrån. Enligt
            kartläggningen av hedersrelaterat våld och förtryck i Stockholms
            stad som vi skriver om ovan har 18 procent av flickorna och 13
            procent av pojkarna i undersökningen inskränkningar när det gäller
            det framtida valet av äktenskapspartner.
          </p>
          <p xml:id="i-EuciWEHHcF4MwSNpZ5UkuM">
            Ungdomsstyrelsen har särskilt sett över frågan om tvångsäktenskap
            och konstaterar i sin rapport att samhället i dag inte tar något
            övergripande ansvar för denna omfattande och komplexa fråga (Gift
            mot sin vilja. Ungdomsstyrelsen, 2009:5). 6,6 procent av flickorna
            och 3,8 procent av pojkarna mellan 16 och 25 år i Sverige upplever
            att de inte har möjlighet att fritt välja vem de ska gifta sig
            med. Detta motsvarar cirka 70 000 ungdomar.
          </p>
          <p xml:id="i-9Son2iSSFKCH8FeTqdfwHB">
            Flickor med utländsk bakgrund uppger i störst utsträckning att
            de har begränsningar eller villkor. Ungdomsstyrelsens kartläggning
            visar att arrangerade äktenskap/tvångsäktenskap är kopplade till
            normer om kvinnors oskuld och att de används för att styra flickors
            och kvinnors sexualitet på ett sätt som i många fall kränker deras
            rättigheter. Ungdomar som bor i socialt utsatta områden som Hjällbo,
            Araby, Rosengård och Husby uppger i högre grad än andra unga i
            riket att de har begränsningar eller villkor i förhållande till
            äktenskap eller val av partner.
          </p>
          <p xml:id="i-XSkyWrLyBdtiP8jw7VRu4P">
            Andelen unga med utländsk bakgrund som uppgav att de skulle bestraffas
            hårt och att föräldrarna skulle ta avstånd från dem om de var
            homo- eller bisexuella är hög framförallt bland dem som även hade
            begränsningar eller uppställda villkor i förhållande till val
            av partner och äktenskap. Myndigheten föreslår bl.a. att man kriminaliserar
            tvångsäktenskap och barnäktenskap. Dessutom föreslås en nationell
            handlingsplan mot tvångsäktenskap.
          </p>
          <p xml:id="i-TCVJaW5qshZx6p3BcuojY9">
            Utredningen om människohandel (SOU 2008:41) innehåller förutom
            förslag som syftar till att skärpa lagstiftningen mot människohandel
            förslag om barnäktenskap. Utredningen konstaterar dock att det
            tvång som kan föregå ett tvångsäktenskap redan är kriminaliserat
            i strafflagstiftningen och att det inte finns behov av någon särskild
            brottsrubricering för tvångsäktenskap som inte är barnäktenskap.
          </p>
          <p xml:id="i-DNyvm5CgLrm6K8V7NynfVi">
            Dock föreslås en kriminalisering av att en vårdnadshavare tillåter
            ett barn som är under 16 år att ingå äktenskap utomlands. Bestämmelsen
            tar sikte på de barnäktenskap som inte är att anse som tvångsäktenskap
            och straffet föreslås bli fängelse i högst två år. Vi menar att
            förslaget inte räcker för att komma åt problemen med tvångsäktenskap.
            Även unga kvinnor som är över 16 år men under 18 år är i behov
            av skydd mot att bli bortgifta.
          </p>
          <p xml:id="i-PEnqX3KNANKS3MfC9Rre6B">
            Regeringen bör snarast återkomma med ett förslag till lagändring
            som innebär att en särskild brottsrubricering gör det straffbart
            för föräldrar att arrangera äktenskap för minderåriga barn. Detta
            bör riksdagen som sin mening ge regeringen till känna.
          </p>
          <p xml:id="i-KCJdQEvBMMEUVKUxDasUqA">
            Läs mer om vårt förslag att avskaffa dispensmöjligheten för att
            gifta sig då man är under 18 år i vår motion 2009/10:So512.
          </p>
          <head xml:id="i-H1jdCSctHBtjwoSM3ct5sM" type="h2">
            16.1 Nationell handlingsplan mot tvångsäktenskap
          </head>
          <p xml:id="i-SE2XsL1PqFRNjLmyaiuYCw">
            I Norge kom den första handlingsplanen mot tvångsäktenskap 1998.
            År 2005 kom en ny handlingsplan och i samband med den infördes
            även en straffrättslig lagstiftning kring barn- och tvångsäktenskap.
            Den norska handlingsplanen innehåller bl.a. åtgärder för att förstärka
            redan pågående insatser mot tvångsäktenskap, förebyggande åtgärder,
            åtgärder för att höja myndigheternas kompetens samt åtgärder för
            att stödja utsatta personer.
          </p>
          <p xml:id="i-6WCJnbKJfkVP1T6rzFHvcX">
            Vänsterpartiet anser att det är av stor vikt att även Sverige
            har en motsvarande handlingsplan. Ett sådant dokument är en grund
            för nödvändiga insatser som samtidigt visar att frågan att motverka
            tvångsäktenskap är högt prioriterad.
          </p>
          <p xml:id="i-5a5mKVoiv8HEUJ14pckqU1">
            Regeringen bör därför lägga fram förslag till en nationell handlingsplan
            mot tvångsäktenskap. Detta bör riksdagen som sin mening ge regeringen
            till känna.
          </p>
          <head xml:id="i-7WZMmV8oDDpNRYBFihh4bu" type="h1">
            17 Sexualundervisning i skolan
          </head>
          <p xml:id="i-AugJNH4WKbowGp2VZfbkqx">
            För Vänsterpartiet är det självklart att alla barn ska delta
            i all undervisning. Skolplikten handlar om alla elevers rätt till
            kunskap. För oss står barnen i fokus och vår ståndpunkt är att
            skolan har skyldighet att se till att alla ska kunna tillgodogöra
            sig sex- och samlevnadsundervisningen i skolan. Därför är det
            viktigt att skapa dialog och hitta lösningar på problem som kan
            uppstå. Ibland behöver vissa lösningar extra resurser, och det
            är vi beredda att ge skolan. Vänsterpartiet anser att skolan spelar
            en central roll för att ge unga människor möjlighet att tidigt
            diskutera och reflektera över frågor kring relationer, samlevnad
            och sexualitet. Därför vill vi förstärka undervisningen i sex
            och samlevnad.
          </p>
          <p xml:id="i-5hJoNmxXmTgaH63g5uzbtZ">
            På så sätt kan förutsättningarna för att fånga upp de ungdomar
            som lever under hot och våld bli bättre. Vidare kan unga mäns
            attityder till flickor och kvinnor, vilket i förlängningen påverkar
            synen på våldtäkt och våld mot kvinnor, lyftas upp i skolans sexualundervisning.
            Vi menar att ämnet sex och samlevnad ska ingå som ett viktigt
            kunskapsmål i läroplanerna för grundskolan och gymnasieskolan
            och bör integreras i ämnen som samhällskunskap, psykologi, historia,
            svenska och religion.
          </p>
          <p xml:id="i-HyUB6PcgphDEXhXyfQgzWJ">
            Skolverket fick 2005 ett regeringsuppdrag att genomföra en översyn
            av grund- och gymnasieskolans kursplaner med avseende på sex och
            samlevnad. Under 2006 redovisade Skolverket uppdraget och gav
            förslag till nya och förtydligade mål i kursplanerna för biologi,
            idrott och hälsa med flera ämnen. Regeringen har dock lämnat förslaget
            utan åtgärd.
          </p>
          <p xml:id="i-AffLFXm2KHGwc4615fGxgy">
            Regeringen bör genomföra de av Skolverket föreslagna ändringarna
            avseende sex och samlevnad i grund- och gymnasieskolans kursplaner.
            Detta bör riksdagen som sin mening ge regeringen till känna.
          </p>
          <head xml:id="i-HQkp3e7diUv8gQsZj6RGxc" type="h1">
            18 Grupper av kvinnor som är särskilt utsatta
          </head>
          <p xml:id="i-X88nuCDzhuHKoBLBxQG41m">
            Vissa grupper av kvinnor är generellt utsatta för våld i nära
            relationer p.g.a. olika individuella omständigheter och myndigheternas
            brist på kompetens. Om en kvinna som missbrukar eller har en funktionsnedsättning
            har utsatts för våld av en närstående man, är risken stor att
            socialtjänsten eller vården bara ser missbruket eller funktionsnedsättningen.
            Våld mot äldre kvinnor som gett fysiska skador kan ofta tolkas
            som åldersrelaterade, t.ex. fallskador, armbrott och frakturer.
            Våld i samkönade relationer osynliggörs ofta, se ovan. Lesbiska
            kvinnor känner sig t.ex. inte alltid välkomna till kvinnojourerna
            och det kan vara svårt att erbjuda kvinnan trygghet om jouren
            inte har kunskap om att väninnan som följer med kan vara förövaren.
          </p>
          <p xml:id="i-Nhc1XcGcwvxMgqTLMkbwam">
            Vänsterpartiet har länge värnat stödet till brottsofferjouren
            för hbt-personer och menar att arbetet måste utökas och intensifieras.
            Därför yrkar vi på ett handlingsprogram till stöd för hbt-personer
            i denna motion. Länsstyrelsens granskning av socialtjänstens arbete
            med våldsutsatta kvinnor i Stockholms län (2008) visar att det
            finns stora brister när det gäller särskilt utsatta grupper.
          </p>
          <p xml:id="i-WwiZb2g9Sxc33iwdKkmkYB">
            Några kvinnojourer erbjuder möjlighet till stödkontakt för syn-
            och hörselskadade kvinnor, men få jourer har handikappanpassade
            lägenheter, vilket gör fysiskt funktionshindrade kvinnor, liksom
            äldre kvinnor, extra utsatta. Därför avsätter Vänsterpartiet 10
            miljoner kronor i budgetmotionen för 2010 för att stödja kvinnojourerna
            i arbetet med att tillgänglighetsanpassa jourernas lokaler.
          </p>
          <p xml:id="i-9qQzodNB7LSvnS4RsfWkJP">
            Kvinnojourerna har svårt att ta emot kvinnor som missbrukar och/eller
            har psykiska funktionshinder. Staten bör ta ett särskilt ansvar
            för de mest utsatta kvinnorna. Vänsterpartiet vill inrätta resursjourer
            med kompetens att ta emot kvinnor med missbruk och psykisk funktionsnedsättning
            och avsätter 20 miljoner kronor i budgetmotionen för 2010 för
            detta ändamål.
          </p>
          <p xml:id="i-2nqdz41JozTeWSuMhNy1KE">
            Regeringen bör återkomma med förslag på inrättande av resursjourer
            som har kompetens att ta emot kvinnor med missbruk och psykisk
            funktionsnedsättning. Detta bör riksdagen som sin mening ge regeringen
            till känna.
          </p>
          <head xml:id="i-T2hjRpPMuJ1k38AEio2Lns" type="h2">
            18.1 Våld mot äldre kvinnor
          </head>
          <p xml:id="i-VsHJz1ggkkEmeD6DR5kB56">
            Ingen av de femtiosex åtgärderna i regeringens handlingsplan
            riktas speciellt till äldre kvinnor som utsatts för mäns våld.
            Detta trots att tidigare rapporter från såväl Socialstyrelsen
            som Brottsoffermyndigheten visar att våld mot äldre kvinnor förekommer
            i en sådan omfattning att det är att betrakta som ett folkhälsoproblem.
            Våldet som riktas mot äldre kvinnor är mer upprepat och av ett
            allvarligare slag än det som drabbar äldre män (se Brottsoffermyndighetens
            omfångsundersökning Ofrid Våld mot äldre kvinnor och män, 2001).
            Mäns sexuella våld drabbar även äldre kvinnor, vilket ofta osynliggörs.
            Dessvärre är kunskapen om mäns våld mot äldre kvinnor bristfällig,
            bl.a. inom vård och omsorg.
          </p>
          <p xml:id="i-EBnitQTvBsnavexKcBcGDY">
            Därför bör regeringen ge Socialstyrelsen i uppdrag att i samarbete
            med SKL (Sveriges Kommuner och Landsting) ta fram och sprida befintlig
            kunskap om mäns våld mot äldre kvinnor. Detta bör riksdagen som
            sin mening ge regeringen till känna.
          </p>
          <p xml:id="i-YZfjA1cxJCgUhwDG64GTHM">
            Regeringen bör även ge Socialstyrelsen i uppdrag att ta fram
            ett utbildningsmaterial om mäns våld mot äldre kvinnor för personalen
            i äldreomsorgen. Detta bör riksdagen som sin mening ge regeringen
            till känna.
          </p>
          <head xml:id="i-DM3F8FGkj1FVUz3eueVNet" type="h2">
            18.2 Våld mot kvinnor med funktionsnedsättning
          </head>
          <p xml:id="i-BWCnuBgc2eFbYsz5PyE2Dt">
            Vänsterpartiet har tidigare motionerat om att tillsätta en bred
            utredning för att undersöka det våld som män utsätter kvinnor
            och flickor med funktionshinder för. FN:s kommitté för avskaffande
            av diskriminering av kvinnor ber i sin rapport från 2008 Sverige
            att anstränga sig ytterligare för att bekämpa våldet mot kvinnor
            med funktionsnedsättning. Kommittén beklagar bl.a. att det saknas
            uppgifter om våldet mot denna grupp av kvinnor och att de utsätts
            för diskriminering när det gäller skydd mot våld. Utredningsinstitutet
            HANDU kom i maj 2007 med en rapport om omfattningen av mäns våld
            mot kvinnor med funktionsnedsättning.
          </p>
          <p xml:id="i-CWYiV8oH1wE2hjvi9xqJ9i">
            Rapporten visade att kvinnor med funktionsnedsättning i allmänhet
            utsätts för mäns våld i ungefär lika hög grad som kvinnor utan
            funktionsnedsättning. Det fanns dock vissa skillnader. Det var
            vanligare att kvinnor med funktionsnedsättning blev kallade nedsättande
            saker och att männen fick dem att känna sig underlägsna. När det
            gäller kvinnor med måttlig eller lindrig utvecklingsstörning verkar
            deras situation vara särskilt bekymmersam. En fjärdedel av kvinnorna
            som lever i ett förhållande uppger att deras nuvarande partner
            är våldsam mot dem och en tredjedel hade blivit slagna innan de
            fyllt 15 år. En av fem utvecklingsstörda kvinnor hade försökt
            ta sitt liv.
          </p>
          <p xml:id="i-EazSgEb5P43cSvdNJfrX4u">
            Enligt en undersökning från Riksförbundet för social och mental
            hälsa (RSMH) har 70 procent av de kvinnor som kommer i kontakt
            med psykiatrin någon gång varit utsatta för fysiska eller sexuella
            övergrepp. Även Socialstyrelsen har i undersökningen av våld mot
            kvinnor med psykisk funktionsnedsättning (2005) visat på att denna
            grupp av kvinnor är mer utsatt för våld än andra kvinnor. Jämförelser
            tyder på att dessa kvinnor även utsätts för sexuellt våld i högre
            utsträckning än kvinnor utan psykisk funktionsnedsättning. Samtidigt
            konstateras att kunskapen och medvetenheten om problemen är starkt
            begränsade, och det leder till att kvinnornas behov ofta förbises.
          </p>
          <p xml:id="i-WqyNCP6cwCsat8j7te27Kt">
            Mäns våld mot kvinnor med funktionsnedsättning kan vara särskilt
            svårt för omgivningen att upptäcka eftersom kvinnan ofta är beroende
            av förövaren när det gäller dagliga behov som mat, sömn och hygien.
            Det kan även vara förövaren som bistår kvinnan när det gäller
            kommunikation med omvärlden, i kontakter med myndigheter, skola,
            vänner osv. En kvinna med en funktionsnedsättning kan även ha
            svårt att själv skaffa hjälp för att komma ur en relation med
            en våldsam man. Även kvinnor med intellektuella funktionshinder
            är särskilt utsatta.
          </p>
          <p xml:id="i-E4T6arQcL3hFDnxXHxwZja">
            Enligt Socialstyrelsen saknar många kvinnojourer möjlighet att
            ta emot kvinnor med psykisk funktionsnedsättning. Handikappombudsmannen
            visar också i en rapport (2003) att kvinno- och brottsofferjourerna
            har svårt att ta emot kvinnor med fysisk funktionsnedsättning.
            Detta trots att dessa kvinnor precis som kvinnor utan funktionsnedsättningar
            ofta måste fly från sina hem vid misshandel i en nära relation.
            Vi utvecklar resonemangen kring fysisk funktionsnedsättning och
            våldsutsatta kvinnor i motion 2009/10:So582.
          </p>
          <p xml:id="i-SMb4mRguvryoDKhDUyNT8u">
            Kommunerna bär här det största ansvaret för att se till så att
            skydd mot mäns våld även blir tillgängligt för kvinnor med funktionsnedsättning.
            Vänsterpartiet vill därför, som vi redogör för ovan, tillgänglighetsanpassa
            jourerna samt inrätta resursjourer med kompetens att ta emot kvinnor
            med psykiska funktionsnedsättningar.
          </p>
          <p xml:id="i-BDAGzuEuMjtmj47g6uAin6">
            Ofta kan själva funktionsnedsättningen försvåra för kvinnan i
            hennes kontakt med rättsväsendet. Det handlar om kommunikations-
            och samarbetssvårigheter men dessvärre också om hur kvinnans trovärdighet
            bedöms.
          </p>
          <p xml:id="i-7mwyTjAx6cJrfsJwBndXaQ">
            Mot bakgrund av den extremt svåra situation som dessa kvinnor
            befinner sig i bör därför frågan om våld mot kvinnor med funktionsnedsättning
            utredas på ett heltäckande sätt. Utredningen bör komma med konkreta
            förslag på hur situationen för kvinnor med funktionsnedsättning
            som är utsatta för mäns våld kan underlättas. Detta bör riksdagen
            som sin mening ge regeringen till känna.
          </p>
          <p xml:id="i-WLUTgQcRQ4QD8PTjPp9g71">
            I vår motion Dövas, dövblindas och hörselskadades livsvillkor
            (2008/09:So314) skriver vi mer om våld mot döva kvinnor och vårt
            förslag om att inrätta en bildtelefon för döva kvinnor som en
            del av den nationella stödlinjen för våldsutsatta kvinnor vid
            Nationellt centrum för kvinnofrid samt att utbilda döva stödjare.
            I vår budgetmotion för 2010 avsätter vi 2 miljoner kronor för
            detta ändamål.
          </p>
          <head xml:id="i-65A45eGPEJgxsBaqxrQFGJ" type="h2">
            18.3 Våld mot missbrukande kvinnor
          </head>
          <p xml:id="i-SNj3c97an7cYNTUNH13Vdm">
            Mobilisering mot narkotika redovisar i rapporten Mäns våld mot
            missbrukande kvinnor (2005) att det är mycket vanligt att missbrukande
            kvinnor utsätts för våld, ofta av sina missbrukande män. Rapporten
            kritiserar myndigheterna för att våldet ofta ses som en effekt
            av missbruket snarare än som ett kvinnofridsbrott som kan drabba
            alla kvinnor. Det är nödvändigt att även missbrukande kvinnor
            får hjälp och skydd mot män som utsätter dem för våld. Det är
            därför viktigt att kunna erbjuda behandling mot missbruk för kvinnor
            i könsseparata grupper. Våldsutsatta kvinnor ska inte behöva genomgå
            behandling i samma grupp som sin förövare. Dessutom kan kompetens
            både vad gäller missbruksproblematik och våld mot kvinnor samlas
            på ett ställe. På så sätt kan kvinnan få hjälp både med sitt missbruk
            och att ta sig ur en våldsam relation. Därför bör regeringen arbeta
            för att missbrukande kvinnor som är utsatta för mäns våld ska
            erbjudas behandling i könsseparerade grupper. Detta bör riksdagen
            som sin mening ge regeringen till känna.
          </p>
          <head xml:id="i-GXR8XPc8KyaqWZouhbgtic" type="h2">
            18.4 Våld mot papperslösa kvinnor
          </head>
          <p xml:id="i-GzPUVvyHVdDvcqBKh9AiVm">
            Kvinnor som lever gömda i Sverige utan uppehållstillstånd är
            en grupp som är extra utsatt när det gäller mäns våld. En kvinna
            som helt saknar rättigheter i samhället riskerar att bli utsatt
            för sexuella övergrepp och misshandel av män som utnyttjar hennes
            situation. Enligt en rad internationella konventioner som Sverige
            anslutit sig till är det samhällets ansvar att ge alla våldsutsatta
            kvinnor rätt till stöd och skydd. Gömda kvinnor som lever i Sverige
            utan uppehållstillstånd och som misshandlas får dock sällan skydd
            eller hjälp. Det är få kvinnojourer som har möjlighet att ta emot
            dessa kvinnor.
          </p>
          <p xml:id="i-AycEV3CZi5rvRGEQZdXquE">
            Anledningen är ofta att kommunerna inte ger jourerna någon ersättning
            för skydd till gömda kvinnor, men också att kvinnans behov ser
            annorlunda ut och att många jourer varken har kompetens eller
            resurser att hantera dessa. För gömda kvinnor med ett litet socialt
            nätverk i Sverige blir det svårt att hitta övernattningsställen
            vid flykt från en våldsam man. Ekonomin blir också ett problem.
          </p>
          <p xml:id="i-4wB2idBrpVrEuCxm9szvxS">
            Vidare är det otänkbart för en gömd kvinna att polisanmäla misshandeln
            eftersom hon då själv riskerar att utvisas. Gömda kvinnors situation
            hänger också ihop med asylsökande kvinnors villkor. Det finns
            kvinnor som söker asyl på grund av hedersrelaterat våld men får
            avslag på sin ansökan, framför allt för att Migrationsverket saknar
            kunskap om mäns våld mot kvinnor och barn och vilka uttryck det
            s.k. hedersrelaterade våldet kan ta sig. Några av dessa kvinnor
            tvingas leva gömda.
          </p>
          <p xml:id="i-QBSb335cX1cMaMWB9AUtQr">
            Regeringen har helt glömt bort de papperslösa kvinnorna i sin
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer (Skr. 2007/08:39).
            Jämställdhetsministern har uttryckt att de inte kan skriva in
            skydd för gömda kvinnor i ett regeringsdokument eftersom det skulle
            ge signaler till kvinnorna om att de är välkomna att stanna.
          </p>
          <p xml:id="i-41BT1nT8qiXVMNcDRs15Wf">
            Men det är regeringens ansvar att se till att alla våldsutsatta
            kvinnor, oavsett om de är papperslösa eller inte, får skydd. Därför
            bör regeringen utreda hur våldsutsatta kvinnor som lever gömda
            ska få nödvändigt stöd och skydd mot mäns våld. Detta bör riksdagen
            som sin mening ge regeringen till känna.
          </p>
          <head xml:id="i-JeKATzyYGNKMgD7yW4wX9k" type="h2">
            18.5 Utländska kvinnors stryktålighet en översyn av 2 kap. 4
            § utlänningslagen
          </head>
          <p xml:id="i-2TD9rh4vLMgzxuBJqeHvvs">
            Sedan årtionden har många människor upprörts över att utländska
            kvinnor, som misshandlats av sin man under den tvååriga prövotiden
            för permanent uppehållstillstånd, oftast blivit utvisade från
            Sverige om de brutit upp från förhållandet innan två år passerat.
            Många kvinnor har sett sig tvingade att stanna kvar i förhållanden
            trots misshandel från mannens sida, eftersom en utvisning skulle
            leda till fruktansvärda konsekvenser för dem i hemlandet. En rapport
            från ROKS (Täckmantel äktenskap, kvinnojourernas erfarenhet av
            fru-import, 2009) visar att kvinnojourerna har kontakt med kvinnor
            som gift sig med svenska män som sedan utsatt dem för våld från
            ett flertal regioner och länder i världen. De kvinnor som söker
            skydd på jourerna har vanligtvis beviljats ett tillfälligt uppehållstillstånd.
          </p>
          <p xml:id="i-JsjZnfhzVpafyAut7Thec6">
            Vissa av kvinnorna befinner sig i en situation där deras uppehållstillstånd
            måste förlängas för att de ska få stanna i Sverige. Under 2008
            kom kvinnojourerna i kontakt med sammanlagt 515 kvinnor, varav
            99 hade fått barn med sin svenska man och 92 hade barn sedan tidigare.
          </p>
          <p xml:id="i-SbY5P1LWrmhPydgXPfR9Uk">
            Rapporten visar att situationen för dessa kvinnor och barn är
            ohållbar, trots den lagändring som gjordes år 2000. De kvinnor
            som jourerna möter har ofta beviljats ett tillfälligt uppehållstillstånd
            som antingen gäller eller har gått ut. Det innebär att vissa av
            kvinnorna vistas illegalt i Sverige. Detta begränsar starkt deras
            möjligheter att få hjälp och stöd från samhället, se ovan.
          </p>
          <p xml:id="i-K64UnfhmwmCsayfA7H9gRX">
            Kvinnornas ytterst svåra situation blir ofta värre p.g.a. språksvårigheter
            och okunskap om vilka rättigheter de har. Nödvändigheter som mat,
            läkarvård och medicin blir ofta ett jättestort problem att ordna.
            En kvinna som nyligen anlänt till Sverige och saknar annan anknytning
            än mannen är extra utlämnad. Om hon dessutom utsätts för hans
            våld befinner hon sig i en hopplös situation: att lämna mannen
            är inte möjligt eftersom hon riskerar att bli utvisad. Samtidigt
            kan hon inte återvända till sitt ursprungsland där hon kanske
            riskerar förföljelse och stigmatisering som frånskild.
          </p>
          <p xml:id="i-BGinJruEuGm4T5xdveSRmJ">
            Den starka kritiken mot behandlingen av kvinnor som utsätts för
            våld i relationen under den tvååriga prövoperioden, bl.a. i riksdagsmotioner
            och frågor från Vänsterpartiet i riksdagen till ansvarigt statsråd,
            ledde till att den dåvarande regeringen i januari 2000 lade fram
            en proposition i ämnet. Tyvärr begränsade propositionen skyddet
            för kvinnan till fall när det varit fråga om våld eller för handlingar
            som innebär allvarlig kränkning.
          </p>
          <p xml:id="i-W7vhTDJvY84syKhLKBZXhX">
            Vänsterpartiet påpekade i en reservation till utskottsbetänkandet
            att formuleringen kunde komma att få till följd att för hög grad
            av våld och allvarlig kränkning kunde komma att accepteras och
            att myndigheterna fick ett alltför stort tolkningsutrymme. Det
            är nu uppenbart att vi fick rätt i våra farhågor. Den tidigare
            regeringens försök att genom lagändring åstadkomma en rimligare
            rättstillämpning för utsatta kvinnor har misslyckats.
          </p>
          <p xml:id="i-WzwgRag6axfKsc2rugj2Xo">
            Riksdagen tillkännagav i mars 2006 att det fanns skäl att närmare
            studera tillämpningen av bestämmelsen i syfte att klarlägga om
            skyddet för kvinnor och barn uppnår en godtagbar nivå. Om det
            visar sig att så inte är fallet borde regeringen återkomma till
            riksdagen med förslag om lagändring. Enligt uppgift från Regeringskansliet
            har regeringen nu efter långt dröjsmål begärt att Migrationsverket
            ska lämna en redovisning för tillämpningen av bestämmelsen. Men
            redan nu står det klart att det är nödvändigt med en lagändring
            för att skyddet för kvinnor och barn mot övergrepp ska bli godtagbart.
          </p>
          <p xml:id="i-Kt3zeWm1xLsmW59f6NMnbq">
            Regeringen bör snarast lägga fram förslag om lagändring för att
            komma till rätta med de fortsatta missförhållandena med avvisningsbeslut
            av kvinnor som misshandlats eller kränkts av närstående män under
            den tvååriga prövotiden. Detta bör riksdagen begära.
          </p>
          <head xml:id="i-7CJ5jgqadV24Pj9rci5do5" type="h1">
            19 Familjevåldsenheter
          </head>
          <p xml:id="i-G8XUHb1dtzeSnPFxjNWfMi">
            Förra mandatperioden fick Vänsterpartiet till stånd en specialisering
            av arbetet mot mäns våld mot kvinnor och barn. Bl.a. omorganiserades
            åklagarväsendet, bildades ett utvecklingscentrum och inrättades
            familjevåldsenheter i samarbete mellan polis, åklagare, socialtjänst.
            Ett bra exempel på specialisering inom rättsväsendet är just de
            familjevåldsenheter som finns på några håll i landet. Särskilt
            när enheterna innehåller specialiserade åklagare fungerar de väl,
            eftersom det snabbar på rättsprocesser och ingripanden avsevärt.
            Dessa enheter kan inom sina respektive myndigheter utveckla handläggning
            och kompetens, samtidigt som de kan skapa effektivare samarbetsformer.
          </p>
          <p xml:id="i-M6rgw328oVj5QAdFY7hnUi">
            Omhändertagande av våldsamma män kan t.ex. ske samma dag som
            anmälan kommer in. Enheterna har också lättare för att bygga upp
            nära samarbeten med sociala myndigheter och organisationer som
            stödjer drabbade kvinnor och barn. Forskning visar även att polisdistrikt
            där det finns specialisering när det gäller mäns våld mot kvinnor
            uppvisar bättre resultat när det gäller utredningar av kvinnomisshandel
            (Diesen, 2009).
          </p>
          <p xml:id="i-V8v6Pj3zeSbUqooBrjdvmb">
            Regeringen bör därför inrätta familjevåldsenheter över hela landet.
          </p>
          <p xml:id="i-CstGmwSafCQHSsBmmMGxb2">
            Detta bör riksdagen som sin mening ge regeringen till känna.
          </p>
          <head xml:id="i-9mQp4rE4kH7qsfL7JnCUm" type="h1">
            20 Barnahus
          </head>
          <p xml:id="i-JRhLjAjuoK8UzWShy6yQCc">
            Det vanligaste vittnet till våld mot en kvinna är hennes barn.
            Barn som bevittnar våld eller som själva är utsatta för våld är
            en särskilt utsatt grupp. De är alltid medvetna om våldet och
            risken för ohälsa hos barn som bevittnat våld är nästan lika stor
            som för de barn som är direkt våldsutsatta. Stödet till dessa
            barn måste utvecklas och professionaliseras, och samverkan mellan
            aktörerna måste öka. Kvinnojourerna gör stora insatser för att
            stödja drabbade barn men måste även själva få tillräckligt med
            stöd och resurser. Socialtjänst, hälso- och sjukvård samt skola
            måste ha kunskap om hur våldet påverkar barn. Kommunerna har skyldighet
            att beakta behov av stöd och hjälp hos barn som bevittnat våld
            eller som blivit utsatta för direkt våld. När det uppstår en misstanke
            om att ett barn har utsatts för brott så inleds i dag flera olika
            utredningsprocesser inom såväl rättsväsendet som socialtjänsten
            och hälso- och sjukvården. Utredningarna drivs ofta parallellt
            och innebär att barnet slussas runt i olika miljöer.
          </p>
          <p xml:id="i-5XxWvHB8hpa488cojYcEPM">
            De barnahus som nu startat på flera håll i landet för barn som
            utsatts för våld och övergrepp är ett bra exempel på hur ansvariga
            myndigheter kan samverka kring barnet. Myndigheterna har i dag
            en skyldighet att samverka, men barnahusen går ett steg längre.
            Här förs samarbetet in under samma tak och barnet behöver därmed
            bara komma till en plats samtidigt som kvaliteten i utredningarna
            förbättras.
          </p>
          <p xml:id="i-U4XbEFH6BaaVoZGKKqawxj">
            Vänsterpartiet vill att s.k. barnahus ska inrättas i alla större
            kommuner i land et. Detta bör riksdagen som sin mening ge regeringen
            till känna.
          </p>
          <p xml:id="i-UDMkky7iDxd2F3eaKyyLDv">
            I dag riktar sig verksamheten i huvudsak till barn som utsatts
            för våld och sexuella övergrepp. Nästa steg borde vara att verksamheten
            också erbjuds barn som bevittnat våld och övergrepp i nära relationer.
            Detta bör riksdagen som sin mening ge regeringen till känna.
          </p>
          <head xml:id="i-UMvpwbeNb5sNq4AEuoHGs2" type="h1">
            21 Mäns våld ett folkhälsoproblem
          </head>
          <p xml:id="i-5AzefTKtPAZyhq3RW78YdC">
            Mäns våld mot kvinnor är så vanligt förekommande att det bör
            ses som ett folkhälsoproblem. Våldet kan bestå av olika former
            av fysiskt, psykiskt och sexuellt våld. Också hot om våld och
            rädsla för våld påverkar kvinnors fysiska och psykiska hälsa och
            livssituation. I förlängningen påverkar våldet alla kvinnors liv
            och handlingsutrymme. Kvinnor lär sig olika strategier för att
            hantera sin rädsla för övergrepp. På så sätt blir mäns våld en
            del av alla kvinnors vardag. Folkhälsoinstitutet har föreslagit
            att frihet från könsrelaterat våld bör bli ett nytt delmål inom
            folkhälsopolitiken.
          </p>
          <p xml:id="i-CfRSnL7o6zNorAja1YU4wQ">
            Det är ett bra förslag eftersom det visar problemets omfattning.
            Därför bör frihet från könsrelaterat våld bli ett nytt delmål
            inom folkhälsopolitiken. Detta bör riksdagen som sin mening ge
            regeringen till känna.
          </p>
          <p xml:id="i-Sui6d46LE4b78fzArQj2GW">
            Det är viktigt att samhällets stöd når alla kvinnor som är i
            behov av det. Därför krävs det goda kunskaper och ett bra samarbete
            mellan hälso- och sjukvården, kommunerna, polis, rättsväsende,
            kriminalvård och kvinnojourerna. Rikskvinnocentrum har nu ombildats
            till ett nationellt centrum för kvinnofrid.
          </p>
          <p xml:id="i-LsaoWtR3zwwVLdJaUZoPPa">
            Vänsterpartiet anser att det nu är dags att inrätta regionala
            centrum för kvinnofrid i varje sjukvårdsregion. Detta bör riksdagen
            som sin mening ge regeringen till känna.
          </p>
          <head xml:id="i-W8ehsdf2qvouY4F9ANgW12" type="h1">
            22 Mäns våld i brottsstatistiken
          </head>
          <p xml:id="i-5iK8KmByn3bYhBt2qLGcHW">
            År 2008 anmäldes 28 315 fall av misshandel mot kvinnor över 15
            år (Brå). Av brottsstatistiken framgår att brottet i 19 466 fall
            begicks inomhus av gärningsman som var bekant med offret. En stor
            del av fallen med bekanta gärningsmän torde röra mäns våld mot
            närstående kvinnor. Brå har uppskattat att cirka två tredjedelar
            av de anmälda fallen av misshandel då kvinnan är bekant med mannen
            avser våld i en nära relation (Rapport från JuU 2007/08:RFR9).
            Ett stort problem med dagens statistik, som även uppmärksammats
            av riksdagens justitieutskott, är att det inte går att se om kvinnan
            blivit misshandlad av en närstående man, t ex pojkvän eller sambo,
            eller av någon annan bekant som en granne, ett syskon eller en
            kompis. På så sätt osynliggörs en stor del av mäns våld mot kvinnor.
          </p>
          <p xml:id="i-5pF9gEy79DBVw2Xq59HHEP">
            I dag är det ett tidsödande arbete för forskare att gå igenom
            samtliga anmälningar där en kvinna misshandlats för att se om
            hon blivit utsatt för en närstående mans våld eller inte. För
            att vi ska få mer kunskap om mäns våld mot kvinnor och hur utvecklingen
            ser ut över tiden är det nödvändigt med statistik som redovisar
            vem det är som misshandlat henne och vilken relation kvinnan har
            till förövaren. Sedan 2008 är det möjligt att se hur många av
            misshandelsbrotten som begicks inomhus av en bekant i nära relation
            mot en kvinna som var 18 år eller äldre.
          </p>
          <p xml:id="i-DSM2XMatSNFGPcHnGzttEH">
            Enligt Brå:s statistik var dessa förutsättningar uppfyllda i
            1 055 fall av det totala antalet brott begångna mot en kvinna
            över 18 år. Det finns dock anledning att tro att även flera av
            de 15 184 brott som begicks inomhus av en bekant mot en kvinna
            över 18 år skedde inom ramen för en nära relation. Könet på gärningsmannen
            är dock fortfarande inte möjligt att utläsa ur statistiken.
          </p>
          <p xml:id="i-CkUAmP4Yfs3QiEYG6PLvuW">
            FN:s kommitté för avskaffande av diskriminering av kvinnor uppmanar
            Sverige att samla in omfattande statistik uppdelad på kön, ålder
            och våldstyp samt förhållandet mellan gärningsmannen och brottsoffret
            när det gäller våld mot kvinnor.
          </p>
          <p xml:id="i-KoA7tDMEwMjmJoxcw4SQiV">
            Regeringen bör därför ge i uppdrag till Rikspolisstyrelsen att
            utveckla ett kodningssystem för brott där kvinnor över 15 år misshandlats
            där könet på gärningsmannen och relationen mellan gärningsman
            och offer framgår. Detta bör riksdagen som sin mening ge regeringen
            till känna.
          </p>
          <head xml:id="i-3tGT1pkYZitWmxhY7NiUeh" type="h1">
            23 Behandlingsprogram för våldsamma män
          </head>
          <p xml:id="i-4CbwhG5qxdsu5SnAFZxjPx">
            Att män som slår ska få adekvat behandling är en viktig del i
            arbetet med att stoppa och förebygga mäns våld mot kvinnor och
            barn. Det är dock viktigt att behandlingens innehåll diskuteras
            ingående. Vidare är uppföljning och utvärdering av behandlingsprogrammens
            effektivitet central. Den våldsutsatta kvinnans och eventuella
            barns säkerhet under behandlingsperioden måste alltid stå i fokus.
            Tyvärr är det många våldsutövande män som inte har möjlighet till
            någon form av behandling över huvud taget. Kriminalvården har
            tidigare bedrivit samverkansprojekt med bl.a. polis, åklagare
            och socialtjänst i ett antal kommuner.
          </p>
          <p xml:id="i-S18KfnZvf91A1ixtfHJCjC">
            Denna samverkan har ofta inneburit att både män som är dömda
            för relationsvåld och män som inte är dömda har genomgått behandlingsprogram
            tillsammans. Det har bl.a. inneburit att män kunnat påbörja behandling
            på frivårdskontor i väntan på domslut. Kriminalvården har dock
            beslutat att myndighetens programverksamhet för relationsbrott
            endast ska vara öppen för dömda män (Rapport från JuU 2007/08:RFR9).
            Att män som inte är dömda för våld i nära relationer inte har
            tillgång till relevant behandling är en stor brist som måste åtgärdas.
          </p>
          <p xml:id="i-WiyqWRBv6qQyBDtXBy7eyD">
            Regeringen bör därför återkomma med förslag på hur alla män som
            utövat våld i nära relationer ska få tillgång till relevant behandling.
            Detta bör riksdagen som sin mening ge regeringen till känna.
          </p>
          <p xml:id="i-YYzFKxNaK6GhrvnVGiH4Ct">
            Inom den svenska kriminalvården används sedan 2004 behandlingsprogrammet
            Idap (Integrated domestic abuse programme) för män som misshandlat
            sin partner. Programmet bygger på kognitiv beteendeterapi där
            männen ska lära sig att se hur våldet påverkar deras partner och
            eventuella barn samt lära sig att ta ansvar för våldet och hitta
            alternativa handlingssätt. Idap bedrevs 2008 på 17 platser i landet
            och programmet är under utbyggnad till fler orter. Relationer
            och samlevnad (ROS) är ett behandlingsprogram för sexualbrottslingar
            som har provats vid specialanstalterna för sexualbrottslingar.
          </p>
          <p xml:id="i-xVnC6TXzGgoTuoVrWwsZ5">
            Ingen systematisk utvärdering eller uppföljning har ännu gjorts
            av behandlingsprogrammen. Enligt utredningen Slag i luften (SOU
            2004:121) är Kriminalvårdens uppdelning i separata program för
            misshandel respektive sexualbrott ineffektivt och vittnar om en
            kunskapsbrist på området mäns våld mot kvinnor.
          </p>
          <p xml:id="i-8siGohyPH6nWKywC5LBx1R">
            Centrum för våldsprevention vid Karolinska Institutet i Stockholm
            har uttryckt att man inom behandlingsforskningen till viss del
            försökt anpassa behandlingen efter om mannen har t.ex. adhd eller
            alkoholmissbruk. Risken är att behandlingen riktas in på individuella
            problem trots att en stor del av våldet mot kvinnor utövas av
            vanliga, välfungerande män utan missbruk eller andra neuropsykiatriska
            diagnoser.
          </p>
          <p xml:id="i-4wE77qCe9McfNatjYo1AWh">
            Vänsterpartiet vill införa halvtidsfrigivning, vilket skulle
            frigöra resurser som vi menar ska användas inom kriminalvården
            för exempelvis olika behandlingsprogram bl.a. för män dömda för
            misshandel av närstående kvinnor och sexualbrott.
          </p>
          <p xml:id="i-8t8jrb2xjUMJP1xe9aws9o">
            Även kvinnor som misshandlar sina partners bör självfallet erbjudas
            samma möjligheter till behandling inom kriminalvården som misshandlande
            män. Det är viktigt att synliggöra att misshandel kan förekomma
            inom lesbiska relationer även inom kriminalvården.
          </p>
          <p xml:id="i-Eov8qQVHDG6PGjMXUMAjDZ">
            Enligt SKL:s kartläggning (2009) är det endast 46 procent av
            kommunerna som uppger att de kontinuerligt arbetar med män som
            utsätter kvinnor för våld i nära heterosexuella relationer. Lika
            stor andel uppger att de arbetar speciellt med pappor som utsätter
            kvinnor och barn för våld.
          </p>
          <p xml:id="i-5DWDJfau4fPzLaAWQuQcJK">
            Rapporten Mäns våldsutövande barns upplevelser presenterades
            av den förra regeringen 2006. Rapporten är en kartläggning och
            beskrivning av verksamheter som syftar till att få män att sluta
            använda våld mot kvinnor och barn, samt verksamheter riktade till
            barn som upplever mäns våld mot kvinnor i sin familj. Enligt rapporten
            finns ett stort intresse av att motverka mäns våld mot kvinnor
            och barn. Dock är vissa områden eftersatta och det finns problem
            som kräver åtgärder både på kort och på lång sikt.
          </p>
          <p xml:id="i-9ozCtnetMYdWs9erNHLKdq">
            I verksamheter riktade till män finns i många fall utanför kriminalvårdens
            Idap-program stora brister när det gäller både säkerhet för kvinnor
            och barn och dokumentation, uppföljning och utvärdering. Rapporten
            föreslår därför bl.a. ett nationellt utvärderings- och utvecklingsprogram
            med syfte att utveckla modeller för dokumentation, uppföljning
            och utvärdering som på sikt kan genomföras nationellt. Trots att
            förslagen i rapporten är mycket angelägna har regeringen ännu
            inte gjort någon ansats att stödja förslagen i rapporten.
          </p>
          <p xml:id="i-PTS5yjCLaJYJhpbmwYC1A">
            Regeringen har dock gett Institutet för utveckling av metoder
            i socialt arbete (IMS) i uppdrag att utvärdera och utveckla socialtjänstens
            metoder för att arbeta med våldsamma män. Detta är lovvärt men
            inte tillräckligt. Regeringen bör därför skyndsamt bereda förslagen
            till förändringar i rapporten Mäns våldsutövande barns upplevelser.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-Lvw7YA2FTngxgXYgDYgSdS" who="i-du5LHNwBWrCH1am94GCk1">
              Eva Olofsson (v)
            </item>
            <item xml:id="i-5sy18oKzKDXYSqfTLzvFSb" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-Lo9hyxxL8VVQe3UaX5yTAn" who="i-7Gy2xwC7Jyimjy9QTKnQEf">
              Rossana Dinamarca (v)
            </item>
            <item xml:id="i-UyxTTjg9u8Z568G717tLcu" who="i-5CH7vHLGXLfDB5Tn7xx95V">
              Siv Holma (v)
            </item>
            <item xml:id="i-3BR4YqLx8euRsg71c59Ejq" who="i-548HUVvKe8n48M3pQmFeUC">
              Amineh Kakabaveh (v)
            </item>
            <item xml:id="i-V1CaTZWGzJAJkGyBRrgvEC" who="i-WTCYyz27itjvuvffL1vZLi">
              Elina Linna (v)
            </item>
          </list>
        </div>
      </div>
    </body>
  </text>
</TEI>
