<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-MJU-00518">
  <teiHeader>
    <fileDesc>
      <titleStmt>
        <title>Djurskydd</title>
        <author corresp="i-WG11xmCpAW9nyyXv1sJFAK">av Helena Leander m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Djurskydd</title>
          <idno type="rdwebb">H102MJ518</idno>
          <rs type="number">MJ518</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H102MJ518/text</ref>
          <ref type="dokument_url_html">http://data.riksdagen.se/dokument/H102MJ518</ref>
          <ref type="dokumentstatus_url_xml">http://data.riksdagen.se/dokumentstatus/H102MJ518</ref>
          <ref type="doc">http://data.riksdagen.se/fil/7C0F47F1-2847-4563-A12E-B66CC8501A63</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-GNrWs7E6rA7bAaRcPdQxZa" type="signed"/>
        <correspContext corresp="i-GNrWs7E6rA7bAaRcPdQxZa">
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-HsGsAzKWHQY5pjyAYNXAz7"/>
        </correspContext>
        <correspAction xml:id="i-4qYmmmyedtztKjkzcMNF24" type="numbering">
          <date when="2013-10-08"/>
        </correspAction>
        <correspAction xml:id="i-SrQktXXLwDXD3dW2yMLDQ3" type="submission">
          <date when="2013-10-04"/>
        </correspAction>
        <correspAction xml:id="i-74UHZVVDWzVR3i3giGPLwm" type="transfer">
          <date when="2013-10-04"/>
        </correspAction>
        <correspAction xml:id="i-CvCnFXkokzFdqv9dF1Lw9Z" type="assigned"/>
        <correspContext corresp="i-CvCnFXkokzFdqv9dF1Lw9Z">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KcQN8kfDEpUtBBUbGR2nga" type="motHeader"/>
      <div xml:id="i-8FJoVNT1ePnDGALtgpcab8" type="motBody">
        <div xml:id="i-J9mxsQZxMT5EDd2oHBMhRr" type="TOC">
          <head xml:id="i-Mhv1qHiHCvqifiK4PHhefM">
            Innehållsförteckning
          </head>
          <list xml:id="i-GAaKhh1NrtYDXvSkDohz4W">
            <item xml:id="i-DnTAwLznyu65gc8XiGUWxd">
              Förslag till riksdagsbeslut 2
            </item>
            <item xml:id="i-TEWzUoEZct1dY5SZz65Bh9">
              Inledning 5
            </item>
            <item xml:id="i-87KkrxRc3i6BooyyXEpgN9">
              Djuretik 5
            </item>
            <item xml:id="i-Hhhw56qD6xsrxP7ioXrgT6">
              Djurskyddets organisation 6
            </item>
            <item xml:id="i-51J9XDXadeE4npEUvnhv59">
              En ny djurskyddslag 7
            </item>
            <item xml:id="i-ARvV6oFW8xREEF1DZXCnCE">
              Lagstiftningens struktur och detaljeringsgrad 7
            </item>
            <item xml:id="i-B1to7muoM7Uo48feKZLXKm">
              Lagens omfattning 8
            </item>
            <item xml:id="i-NoQe9xvkGx7MU92FxZDtz5">
              Djurens rättssituation 8
            </item>
            <item xml:id="i-9j1B4SCaukchVEuusyG9sW">
              Skötsel och miljö 9
            </item>
            <item xml:id="i-M1qF8gom3b9MsSMwhuM6E8">
              Internationella djurskyddsfrågor 9
            </item>
            <item xml:id="i-3cDDUnMaRP5e3c5iHx2jEA">
              Djur som livsmedel 10
            </item>
            <item xml:id="i-Ws3QE3W7gCP3THcx73xK26">
              Grisar 10
            </item>
            <item xml:id="i-JeCbiKzedQJUT4RTwp9KW7">
              Kor 11
            </item>
            <item xml:id="i-FBSqPTiEX2mtQcRLY9WP1Y">
              Slaktkycklingar 12
            </item>
            <item xml:id="i-8kMkTGFboqi8npYFbsgW1W">
              Värphöns 13
            </item>
            <item xml:id="i-TLoZ555RCdDNFuByiBU6NA">
              Transporter 13
            </item>
            <item xml:id="i-DZLfEUxvGZMV4pE277DMs6">
              Avel 14
            </item>
            <item xml:id="i-GrVw99eHakHJ4zftZDph5W">
              Djur som försöksobjekt 14
            </item>
            <item xml:id="i-UkasK8tLuzMTNLBS9aBztL">
              Djurförsöksetiska nämnder 16
            </item>
            <item xml:id="i-Jstudbd8ShTihs7epgJsmQ">
              Djur som kläder 16
            </item>
            <item xml:id="i-Hf5JQqsjzCuKPESyELkXgG">
              Djur som nöje 18
            </item>
            <item xml:id="i-E7EAn7rNKLReBKAsbEFSba">
              Sällskapsdjur 19
            </item>
            <item xml:id="i-LRGVAfZsRPRd1Th53fr2Hg">
              Jakt 20
            </item>
            <item xml:id="i-Ej8SS3KZiVYzGVpHWZCtEV">
              Djuretisk konsumtion 22
            </item>
          </list>
        </div>
        <div xml:id="i-AXQTUFZien37k4jLZTL6Ym" type="motProposal" subtype="förslag">
          <head xml:id="i-UM5kB1XEbAnHQLkL3vPWNW">
            Förslag till riksdagsbeslut
          </head>
          <list xml:id="i-BfxcAcLXco3H1q9u7YzC71" style="ol">
            <item xml:id="i-8i7CyFLeHMMYELK5RHnC3J">
              Riksdagen tillkännager för regeringen som sin mening vad som
              anförs i motionen om att främja forskning och utbildning inom
              djuretik. 1
            </item>
            <item xml:id="i-7oK4GycRc27aV31HRM5UGH">
              Riksdagen tillkännager för regeringen som sin mening vad som
              anförs i motionen om att inrätta en djuretisk ombudsman.
            </item>
            <item xml:id="i-MzUFv3AFUiTsVE7nRZjDMp">
              Riksdagen tillkännager för regeringen som sin mening vad som
              anförs i motionen om ett vetenskapligt råd i Jordbruksverkets
              föreskriftsarbete.
            </item>
            <item xml:id="i-Myrn1G3dio9kRY39FnFQxp">
              Riksdagen tillkännager för regeringen som sin mening vad som
              anförs i motionen om att stärka länsstyrelsernas djurskyddskontroller.
              2
            </item>
            <item xml:id="i-BXNMtsBrtU6fkkTUuXkLR5">
              Riksdagen tillkännager för regeringen som sin mening vad som
              anförs i motionen om att återkomma med de förslag från djurskyddslagsutredningen
              som stärker djurens ställning.
            </item>
            <item xml:id="i-6pgazTPsPuSBVU3XYkAR1q">
              Riksdagen tillkännager för regeringen som sin mening vad som
              anförs i motionen om djurskyddslagstiftningens struktur och detaljeringsgrad.
            </item>
            <item xml:id="i-3TWqDveG7wdDRMT32kKLkW">
              Riksdagen tillkännager för regeringen som sin mening vad som
              anförs i motionen om en översyn av Jordbruksverkets föreskrifter
              för att säkerställa att kravet på naturligt beteende är uppfyllt.
            </item>
            <item xml:id="i-2TZzX3LgYkvXvakobBHScz">
              Riksdagen tillkännager för regeringen som sin mening vad som
              anförs i motionen om en djurbalk.
            </item>
            <item xml:id="i-273RRBGsEdhufmxX7ujig1">
              Riksdagen tillkännager för regeringen som sin mening vad som
              anförs i motionen om brott mot djurskyddslagen.
            </item>
            <item xml:id="i-HCbMqE638if1Ccjtz8bC7m">
              Riksdagen tillkännager för regeringen som sin mening vad som
              anförs i motionen om en utvidgning av anmälningsskyldigheten vid
              misstänkt vanvård av djur.
            </item>
            <item xml:id="i-71ZBJRcEzEvjYwHopNpYEz">
              Riksdagen tillkännager för regeringen som sin mening vad som
              anförs i motionen om omhändertagande av djur.
            </item>
            <item xml:id="i-KcZjtf1o6c5VogaU8CE3p5">
              Riksdagen tillkännager för regeringen som sin mening vad som
              anförs i motionen om djurpoliser i hela landet. 3
            </item>
            <item xml:id="i-JTBmHAk34TpRNgDFiqrJq6">
              Riksdagen tillkännager för regeringen som sin mening vad som
              anförs i motionen om talerätt för djurskyddsorganisationer.
            </item>
            <item xml:id="i-VHGXvgJfzsvYV8AgKU9U62">
              Riksdagen tillkännager för regeringen som sin mening vad som
              anförs i motionen om skötsel och naturligt beteende.
            </item>
            <item xml:id="i-WmFJwzY19xtNpNHomHNAsi">
              Riksdagen tillkännager för regeringen som sin mening vad som
              anförs i motionen om uppbindning av djur.
            </item>
            <item xml:id="i-5qwEXEA3hhRS2NWNeFzLm1">
              Riksdagen tillkännager för regeringen som sin mening vad som
              anförs i motionen om förprövning och § 16-tillstånd.
            </item>
            <item xml:id="i-UqdQrFf6X2ATNhC9wq6EpR">
              Riksdagen tillkännager för regeringen som sin mening vad som
              anförs i motionen om internationellt djurskyddsarbete.
            </item>
            <item xml:id="i-32AMxPB4ckgLeKnmVERMqX">
              Riksdagen tillkännager för regeringen som sin mening vad som
              anförs i motionen om utevistelse och förbättrad inomhusmiljö för
              grisar.
            </item>
            <item xml:id="i-3Gv1YqtWN87qma33Us7ifH">
              Riksdagen tillkännager för regeringen som sin mening vad som
              anförs i motionen om förbud mot kirurgisk kastrering av grisar.
            </item>
            <item xml:id="i-9y5X9E6ForJ48KRH7zCS4c">
              Riksdagen tillkännager för regeringen som sin mening vad som
              anförs i motionen om utevistelse för tjurar, kor och kalvar.
            </item>
            <item xml:id="i-ExmPYuETXSZ8Sdh5xW1zBR">
              Riksdagen tillkännager för regeringen som sin mening vad som
              anförs i motionen om kalvning och diande.
            </item>
            <item xml:id="i-T6WqPumeaQCaE5vQXNeQVW">
              Riksdagen tillkännager för regeringen som sin mening vad som
              anförs i motionen om en översyn av slaktkycklinguppfödningen.
            </item>
            <item xml:id="i-SsbSm6Yns4WrgdKhZM3Bg6">
              Riksdagen tillkännager för regeringen som sin mening vad som
              anförs i motionen om ett förbud mot hönsburar.
            </item>
            <item xml:id="i-2abrYGA3eXxpyd7EaHvURG">
              Riksdagen tillkännager för regeringen som sin mening vad som
              anförs i motionen om en översyn av reglerna för frigående hönor.
            </item>
            <item xml:id="i-DNHr3AYwbv1RfqLvK7XAiY">
              Riksdagen tillkännager för regeringen som sin mening vad som
              anförs i motionen om djurtransporter.
            </item>
            <item xml:id="i-VRmYPJjqnf68HGk2ZvJ5fW">
              Riksdagen tillkännager för regeringen som sin mening vad som
              anförs i motionen om avel som kan orsaka lidande för djuren.
            </item>
            <item xml:id="i-GAQWSgwhPFH6jf1x6V8RvT">
              Riksdagen tillkännager för regeringen som sin mening vad som
              anförs i motionen om att inrätta ett 3 R-center.
            </item>
            <item xml:id="i-96aG6ic2vFYrAWiLJXC3LV">
              Riksdagen tillkännager för regeringen som sin mening vad som
              anförs i motionen om en handlingsplan för hur antalet djurförsök
              ska minskas.
            </item>
            <item xml:id="i-NPEfz4t9pXdcASaP6XDJ8k">
              Riksdagen tillkännager för regeringen som sin mening vad som
              anförs i motionen om djurförsök och alternativ till dessa inom
              utbildningen.
            </item>
            <item xml:id="i-KUoTUXErx99tSmm111E1so">
              Riksdagen tillkännager för regeringen som sin mening vad som
              anförs i motionen om att förbjuda djurtester av rengöringsmedel
              och andra hushållsprodukter.
            </item>
            <item xml:id="i-89LE1aesFACExxi4dRMQKa">
              Riksdagen tillkännager för regeringen som sin mening vad som
              anförs i motionen om att försöksdjur inte ska få utsättas för
              obegränsat lidande.
            </item>
            <item xml:id="i-5Lms23JGnCYCwh69VUkLtF">
              Riksdagen tillkännager för regeringen som sin mening vad som
              anförs i motionen om de djurförsöksetiska nämnderna.
            </item>
            <item xml:id="i-8kGZc2SFKaoUSQ9VhAvfsr">
              Riksdagen beslutar att införa en ny paragraf, 4 a §, i djurskyddslagen
              (1988:534), med följande lydelse: 4 a § Minkar som föds upp för
              pälsproduktion ska hållas på ett sådant sätt att deras behov av
              att röra sig, klättra, utöva sitt jaktbeteende och ägna sig åt
              annan sysselsättning samt av att periodvis vara ensamma kan tillgodoses.
              Minkar ska dessutom ha tillgång till vatten att simma i. Regeringen
              eller, efter regeringens bemyndigande, Jordbruksverket får meddela
              ytterligare föreskrifter om villkor för hållande av mink för pälsproduktion.
              Denna lag träder i kraft den 1 januari 2015.
            </item>
            <item xml:id="i-CJSuGLZzazgEnPmydHmbYt">
              Riksdagen tillkännager för regeringen som sin mening vad som
              anförs i motionen om ett förbud mot att utnyttja djur på cirkus.
            </item>
            <item xml:id="i-UVPDVECCbQYDLr23S3L5Qp">
              Riksdagen tillkännager för regeringen som sin mening vad som
              anförs i motionen om djurparker.
            </item>
            <item xml:id="i-VLiToQtPhW9oWNhcgshdiJ">
              Riksdagen tillkännager för regeringen som sin mening vad som
              anförs i motionen om träningsmetoder och utrustning som bedöms
              medföra risk för skada eller lidande hos djuren.
            </item>
            <item xml:id="i-CZRAAafw5H1gNV7yTXBGFL">
              Riksdagen tillkännager för regeringen som sin mening vad som
              anförs i motionen om ett förbud mot djurpornografi. 2
            </item>
            <item xml:id="i-nc7VBRb9pefvjYeQPox3s">
              Riksdagen tillkännager för regeringen som sin mening vad som
              anförs i motionen om märkning, registrering och fortplantningsbegränsning
              för katter.
            </item>
            <item xml:id="i-VYiiRHUaAps7AfkBKggoVU">
              Riksdagen tillkännager för regeringen som sin mening vad som
              anförs i motionen om ålders- och kompetenskrav för djurhållning.
            </item>
            <item xml:id="i-9XVh9jzbLnqjriFRbrc9bZ">
              Riksdagen tillkännager för regeringen som sin mening vad som
              anförs i motionen om begränsningar av tillåtna sällskapsdjur.
            </item>
            <item xml:id="i-LAmMQihBJNU2xZNFxnfQup">
              Riksdagen tillkännager för regeringen som sin mening vad som
              anförs i motionen om förbud mot plågsamma jaktformer.
            </item>
            <item xml:id="i-RywAd8juGnpJAMLjVxwcRo">
              Riksdagen tillkännager för regeringen som sin mening vad som
              anförs i motionen om åtgärder mot skadskjutningar.
            </item>
            <item xml:id="i-UKkTHYEyg8DkArAqCgmyXC">
              Riksdagen tillkännager för regeringen som sin mening vad som
              anförs i motionen om djurskyddsorganisationers rätt att överklaga
              beslut i jaktfrågor.
            </item>
            <item xml:id="i-DL1qhqUZCkE7pPvgQkYRMK">
              Riksdagen tillkännager för regeringen som sin mening om vad som
              anförs i motionen om att ge djurskyddsintresset plats i viltförvaltningsdelegationerna.
            </item>
            <item xml:id="i-TdqgQ5B24uJ3hFsxQeWo8a">
              Riksdagen tillkännager för regeringen som sin mening vad som
              anförs i motionen om att utreda hur animaliska livsmedels miljöpåverkan
              kan beskattas. 4
            </item>
            <item xml:id="i-8ugCbRKmEP2UAvVjK39fc2">
              Riksdagen tillkännager för regeringen som sin mening vad som
              anförs i motionen om att främja vegetarisk mat i offentliga verksamheter.
            </item>
            <item xml:id="i-PdnYRNdqfPbCq66y6DPLBt">
              Riksdagen tillkännager för regeringen som sin mening vad som
              anförs i motionen om att ställa djurskyddskrav i offentlig upphandling
              som minst motsvarar svensk djurskyddslag. 5
            </item>
            <item xml:id="i-Lu6KjqvapHZRp5nCXW4DyR">
              Riksdagen tillkännager för regeringen som sin mening vad som
              anförs i motionen om svenska djurskyddskrav för importerade djur
              och animalieprodukter.
            </item>
            <item xml:id="i-3wLbgSmY2wGVZtdpt61jvk">
              Riksdagen tillkännager för regeringen som sin mening vad som
              anförs i motionen om obligatorisk ursprungsmärkning av animaliska
              produkter.
            </item>
          </list>
          <p xml:id="i-LHHL2d1ftNt2MUc3APkyTr">
            1 Yrkande 1 hänvisat till UbU.
          </p>
          <p xml:id="i-7vazPeyQAwcKCgYGHiSFz4">
            2 Yrkandena 4 och 37 hänvisade till KU.
          </p>
          <p xml:id="i-DLFQPTPLzPhPdf5wuWo8m9">
            3 Yrkande 12 hänvisat till JuU.
          </p>
          <p xml:id="i-Y56odW71Ui2gajoT334vYW">
            4 Yrkande 45 hänvisat till SkU.
          </p>
          <p xml:id="i-46JFw1Tv8Vt46LQGRBZe1w">
            5 Yrkande 47 hänvisat till FiU.
          </p>
        </div>
        <div xml:id="i-Ay3ZJcRfMzyUvwseeWnMzk" type="motContent">
          <head xml:id="i-XLxhaHdRFGbzavYYHwob2J" type="h1">
            Inledning
          </head>
          <p xml:id="i-NQmjXeCmr8f53HPM4WwnJy">
            Vad är det som skiljer människan från djuren? Många djur är sociala
            och intelligenta varelser, precis som de flesta människor. Hur
            vi än letar är det svårt att hitta en egenskap som återfinns hos
            alla människor, men inte något icke-mänskligt djur, förutom just
            arttillhörigheten. Människan har tagit sig makten att hålla djur
            för mat, kläder eller nöje, men med den makten följer också ett
            moraliskt ansvar. Även om det finns djurhållning där djuren lever
            ett fullgott liv kan vi inte blunda för det lidande som faktiskt
            förekommer. God djurhållning och välfärd handlar dessutom inte
            bara om att undvika lidande i form av stress, rädsla, frustration,
            smärta, skador och sjukdom utan även att ge djuren möjlighet till
            positiva upplevelser, det vill säga stimulans, tillfredställelse,
            glädje och förväntan.
          </p>
          <head xml:id="i-C55tGF9VmjGW7hu1We3JMV" type="h1">
            Djuretik
          </head>
          <p xml:id="i-Tv7obaBG2mY6cH2ss1HWQj">
            Vår relation till djuren har under lång tid varit föremål för
            diskussion. Redan de gamla grekerna funderade över vilka handlingar
            som var rätta och vilka som var orätta mot djur. Många stora tänkare
            har kommit fram till att vårt sätt att behandla djur på, där deras
            kroppar ses som mat och deras hud som kläder, är orättfärdigt.
            År 1789 skrev till exempel Jeremy Bentham i Introduction to the
            Principles of Morals and Legislation:
          </p>
          <p xml:id="i-BeQiN4RXXRs5LNmwDtA9Xj">
            Det kan komma en dag då resten av djurvärlden kan få de rättigheter
            som aldrig kunnat undanhållas dem genom annat än tyranni.
          </p>
          <p xml:id="i-95xjBCbs8DafyA77Bx7Dab">
            Det förhållande till djur som utvecklats i vårt samhälle tycks
            bygga på dubbelmoral: vissa djurindivider ses som vänner och får
            all tänkbar omvårdnad, medan andra föds upp trångt och utan tillräckliga
            möjligheter att bete sig naturligt. Om djur som vi ser som sällskapsdjur
            skulle behandlas på motsvarande sätt som slaktkycklingarna gör
            skulle det bli ramaskri i vårt samhälle.
          </p>
          <p xml:id="i-TcJnhnW5DQctnQ1eVNZufP">
            Det är angeläget att diskussionen om våra skyldigheter gentemot
            djuren och djurens egna rättigheter stärks i vårt samhälle. Det
            är därför viktigt att barn och ungdomar i skolan kommer i kontakt
            med den kunskap som ryms inom ämnet djuretik och att de ges möjligheter
            att sätta sig in i de etiska frågeställningar som vår nuvarande
            relation till djur skapar samt vad våra handlingar får för konsekvenser
            för djuren. Ideella djurskyddsorganisationer kan med framgång
            bidra med utbildningsmaterial, vilket bland annat Djurskyddet
            Sveriges Redeprojekt (REDE=Respekt, Empati, Djur, Etik) visat,
            men elevers möjlighet att komma i kontakt med djuretik får inte
            stå och falla med ideella organisationer. Därför behöver djuretiken
            komma in i kursplanerna. Det är också viktigt att ämnet djuretik
            ges utrymme i de högre utbildningarna och blir obligatoriskt i
            alla utbildningar till yrken där man på något sätt kommer att
            hantera djur. Bristen på forskning inom ämnet djuretik i Sverige
            är olycklig och behöver åtgärdas.
          </p>
          <head xml:id="i-FeA62KfXYR8YF3mNGF1FyW" type="h1">
            Djurskyddets organisation
          </head>
          <p xml:id="i-NcJPYF6ENRMJ2YWNhERPR">
            Djurskyddet har under den borgerliga regeringen utsatts för en
            nedmontering av sällan skådat slag. Bland det första som hände
            var att Djurskyddsmyndigheten lades ned och djurskyddsfrågorna
            flyttades till Jordbruksverket, där de återigen prioriterades
            ned. Senare flyttades den lokala djurskyddstillsynen från kommunerna
            till länsstyrelserna, utan att det skickades med tillräckliga
            resurser, samtidigt som de föreskrivna tillsynsintervallen och
            avgiftsfinansieringen av tillsynen avskaffades. Så gott som alla
            förslag till förbättringar för djuren har under den borgerliga
            regeringen avfärdats med hänvisning till en ny djurskyddslag som
            aldrig kommer.
          </p>
          <p xml:id="i-2U6RNsGhbLGZ29u1G3VZcn">
            Vi menar fortfarande att myndighetsorganisationen för djurskyddet
            behöver stärkas så att djurens intressen inte kommer på undantag
            när de kommer i konflikt med andra intressen eller prioriteras
            ned när resurserna styrs över till verksamhet med mer högljudda
            förespråkare. Däremot tror vi inte att djurskyddet vinner på ständiga
            omfattande omorganisationer, och föreslår därför för närvarande
            inte någon ny djurskyddsmyndighet. I stället föreslår vi en mindre
            förändring i form av inrättandet av en djuretisk ombudsman – en
            DjurO. Den ska verka för en god etisk grund, utvärdera djurskyddskontrollen,
            göra djuretiska årliga revisioner och ge djuretiska råd.
          </p>
          <p xml:id="i-2F6uTbXUKWxRnYTHBxsVHg">
            Jordbruksverket ska fortsatt ha ansvar för att verka för ett
            gott djurskydd, fungera som en central kontrollmyndighet samt
            vara förvaltningsmyndighet för djurskyddet och meddela föreskrifter.
            För att stärka djurskyddsarbetet på Jordbruksverket, så att myndigheten
            kan ge adekvat stöd till de regionala tillsynsmyndigheterna och
            intensifiera arbetet med att uppdatera föreskrifterna för att
            bättre spegla djurskyddslagens intentioner, krävs ett tydligt
            uppdrag och ökade resurser. För att säkra att föreskrifterna är
            vetenskapligt baserade bör ett vetenskapligt råd knytas till föreskriftsarbetet,
            i enlighet med djurskyddslagsutredningens förslag. Detta råd,
            vars forskare kan variera beroende på fråga, bör lämpligen drivas
            i regi av Nationellt Center för Djurvälfärd vid SLU (SCAW), i
            nära samarbete med SLU. SCAW bör även fortsättningsvis ansvara
            för rådgivning, utbildning samt prioritering av forskning inom
            djurvälfärd och bör ges ökade resurser.
          </p>
          <p xml:id="i-XDTTRwM6yCzmtaomnRTxHW">
            Djurskyddskontrollen var efter flytten till länsstyrelserna kraftigt
            eftersatt, med inspektörer som inte hann med akuta ärenden och
            än mindre förebyggande tillsyn. I efterhand har regeringen skjutit
            till mer pengar, men vi menar att det fortfarande behövs mer resurser
            för att kunna garantera en god djurskyddskontroll i hela landet.
            För att inte tillskotten ska hamna på andra verksamheter inom
            länsstyrelserna behöver också reglerna för minimiintervall för
            djurskyddskontroll återinföras så att länsstyrelserna får tydliga
            djurskyddsmål att leva upp till. Vi motsätter oss djurskyddslagsutredningens
            förslag att kontrollen av att djurskyddsbestämmelserna följs ska
            kunna delegeras från myndighetsnivå till andra kontrollorgan,
            då dessa aldrig kan vara lika oberoende som myndigheten samtidigt
            som allmänhetens insyn försämras. All djurhållning ska omfattas
            av den offentliga djurskyddskontrollen, även den som förekommer
            inom Försvarsmakten.
          </p>
          <head xml:id="i-V9mKDVWSsjcagC4uoW83pM" type="h1">
            En ny djurskyddslag
          </head>
          <p xml:id="i-EhXHpbWaZN8PuKtJYvHVK6">
            Den svenska djurskyddslagen är i sig radikal. Skulle lagens ord
            om att djur ska behandlas väl och skyddas mot onödigt lidande
            och sjukdom (2 §) och hållas och skötas i en god djurmiljö och
            på ett sådant sätt att det främjar deras hälsa och ger dem möjlighet
            att bete sig naturligt (4 §) verkligen följas skulle djurhållningen
            se helt annorlunda ut än vad den gör i dag. Djurskyddslagen är
            dock bara en ramlag, som sedan fylls med innehåll genom Jordbruksverkets
            föreskrifter och regeringens förordningar, och då kan Jordbruksverket
            och regeringen mena att en höna i bur ges möjlighet att bete sig
            naturligt bara den har tillgång till sandbad, sittpinne och värprede
            eller att en mink inte utsätts för onödigt lidande när den lemlästas
            av en stressad och frustrerad burkamrat. Detta är ofta en eftergift
            till ekonomiska intressen och speglar knappast djurskyddslagens
            intentioner.
          </p>
          <p xml:id="i-KXbvcCG7FmB8M5HUiNvh1e">
            Hösten 2011 presenterade djurskyddslagsutredningen ett förslag
            till en ny djurskyddslag, och vi har med tillfredställelse noterat
            att många av de djurskyddsproblem vi påtalat genom åren har belysts.
            Förslaget innebär till stora delar en förstärkning av djurs ställning,
            där djur erkänns ett egenvärde oavsett det värde de har, och till
            vilken nytta de är, för människan.
          </p>
          <p xml:id="i-VurfHnMAbHKEUowq7yJe2f">
            Ännu snart två år efter att betänkandet presenterades har regeringen
            fortfarande inte lagt någon proposition med anledning av utredningen,
            även om ett mindre förslag om att förbjuda sexuella handlingar
            mot djur aviserats. Det är hög tid att regeringen återkommer med
            de förslag från utredningen som stärker djurens ställning. I väntan
            på detta väljer vi att lägga fram några av de centrala förslagen
            från utredningen.
          </p>
          <head xml:id="i-ABPAnB35w1TJc38vJqME5e" type="h2">
            Lagstiftningens struktur och detaljeringsgrad
          </head>
          <p xml:id="i-Y3ke8ZJvupRVtMACXPENf4">
            Vi instämmer i djurskyddslagsutredningens förslag att djurskyddslagen
            även i fortsättningen ska ha ett förebyggande syfte och ges ett
            tydligare utpekande av ansvaret för djurens välfärd. Det vore
            dock olyckligt att, som föreslagits, flytta en stor del av detaljregleringen
            från lagstiftningen till föreskriftsnivå.
          </p>
          <p xml:id="i-316M473uhG68DLjU9sTUDv">
            Redan idag är det ett demokratiskt problem att lagstiftningen
            ställer en rad krav på t.ex. naturligt beteende, men att dessa
            kompromissas bort i Jordbruksverkets föreskrifter i en avvägning
            mot näringens ekonomiska intressen. I stället för att utgå från
            djurens artspecifika behov får viss djurhållningen lägre krav
            än annan. T.ex. ska en mink i en djurpark ha minst hundra kvadratmeter
            att röra sig på, medan en mink som hålls för pälsproduktion endast
            har en tredjedels kvadratmeter. En minigris som hålls för sällskap
            ska vistas utomhus sommartid och får inte tas från suggan förrän
            tidigast vid tio veckors ålder, medan grisar som hålls för köttproduktion
            i regel hålls inne hela livet och får avvänjas redan vid fyra
            veckors ålder.
          </p>
          <p xml:id="i-LH4mpRvYFoiaB613wokgbz">
            Dessa avvägningar är många gånger högst politiska, och därför
            vore det olyckligt att ytterligare flytta ner reglering till föreskriftsnivå.
            Det finns en överhängande risk att förändringar som leder till
            försämrade villkor för djuren lättare införs. Det kan till exempel
            gälla minskad betesdrift för mjölkkor och minskade berikningskrav
            för värphöns som för närvarande har skydd i lagstiftningen. Dessutom
            sänks straffnivån om man inte följer föreskrifter jämfört med
            om man bryter mot lagstiftning. Likaså motsätter vi oss att Jordbruksverket
            får göra om föreskrifter till allmänna råd. Sådana förändringar
            leder sannolikt till att djurens rättsställning försvagas.
          </p>
          <p xml:id="i-68hocziDEQG9pUBDLDRzYJ">
            Däremot ser vi mycket positivt på utredningens förslag att uppdra
            åt Jordbruksverket att göra en översyn av samtliga föreskrifter
            för att säkerställa att kravet på naturligt beteende är uppfyllt,
            mot bakgrund av den föreslagna nya definitionen av naturligt beteende
            och ny forskning på området. Med en sådan översyn kan vi äntligen
            komma till rätta med dagens glapp mellan djurskyddslagens vackra
            ord och djurens inte alltid lika vackra verklighet.
          </p>
          <head xml:id="i-Csq17uooPnRUrbZHomEyVf" type="h2">
            Lagens omfattning
          </head>
          <p xml:id="i-45itj1V2Df2kLAn6xhRYX5">
            Djurskyddslagsutredningen föreslår ett klargörande om vilka djur
            som omfattas av djurskyddslagen. Det är angeläget då detta tidigare
            varit otydligt i vissa lägen, t.ex. avseende övergivna och förvildade
            sällskapsdjur. Det är dock en brist i förslaget att vilda djur
            under direkt mänsklig påverkan, såsom vid jakt, skadedjursbekämpning,
            trafikolyckor och forskning, inte omfattas. Därför bör även vilda
            djur, precis som i Norge, omfattas i den mån de påverkas direkt
            av människor. En modell kan vara att samla all lagstiftning om
            djur i en djurbalk, med miljöbalken som förebild.
          </p>
          <head xml:id="i-RbCrFo3khYhXaqQqtorV6X" type="h2">
            Djurens rättssituation
          </head>
          <p xml:id="i-4zQPUGaPxSikRFmMyUmdvd">
            Djurskyddslagsutredningen förordar en höjning av straffvärdet,
            med införande av grovt brott mot djurskyddslagen samt grovt djurplågeri.
            Det anser vi vara en välkommen förstärkning av djurens rättssituation,
            eftersom det sannolikt skulle resultera i att brott som begås
            mot djur prioriteras högre än idag. Vissa paragrafer kriminaliseras,
            vilket är bra, men vi motsätter oss samtidigt att flera viktiga
            paragrafer, såsom den om naturligt beteende, saknar straffsanktionering.
          </p>
          <p xml:id="i-EZ3x325kegrUAu7SxBxbmg">
            Djurhälsopersonal är skyldig att anmäla misstänkt vanvård av
            djur. Denna bestämmelse bör, precis som djurskyddslagsutredningen
            föreslår, utvidgas till att även gälla veterinärer eller experter
            som i sin yrkesutövning deltar i verksamhet med försöksdjur.
          </p>
          <p xml:id="i-81vrEvmbXew2jwNEmyWCKT">
            Vi tycker inte att polisen ska ansvara för omhändertagande och
            förvaring av omhändertagna djur. Detta ansvar bör ligga på länsstyrelsen
            och offentliga resurser bör ges till organisationer som kan vara
            behjälpliga med det fortsatta omhändertagandet, omplaceringar
            etc. Omhändertagna djur ska inte rutinmässigt avlivas. Det är
            viktigt att polisen även i fortsättningen är behjälplig som handräckning
            och vid omhändertagande av övergivna och skadade djur. Polisen
            har en mycket viktig roll vid djurskyddsbrott och vi anser att
            djurpoliser bör införas i hela landet.
          </p>
          <p xml:id="i-RCV4opFFoNMkoBCNekjqAF">
            Något som saknas i djurskyddslagstiftningen – i motsats till
            miljölagstiftningen där det man vill skydda inte heller kan föra
            sin egen talan – är talerätt för djurskyddsorganisationer i juridiska
            processer som rör djur. Som det är nu blir det en maktobalans
            när endast de intressen som står mot djurens har möjlighet att
            exempelvis överklaga olika beslut som rör djur. En talerätt för
            djurskyddsorganisationer med miljöbalken som förebild bör därför
            införas.
          </p>
          <head xml:id="i-B3uLj3LEqPJE3wJZAcPonH" type="h2">
            Skötsel och miljö
          </head>
          <p xml:id="i-DNmYgadgYPBsJwY26GJCCD">
            Vi ser positivt på att djurskyddslagsutredningen försöker definiera
            naturligt beteende, men menar att uppräkning av de kategorier
            beteenden som ska tillgodoses är för begränsande. Exempelvis nämns
            inte bobyggnadsbeteende bland de uppräknade beteendena. Vi stödjer
            de föreslagna kraven på djurens skötsel, till exempel att foder
            och utfodringsrutiner ska anpassas efter djurens behov och att
            djur ska ha daglig tillsyn, men menar att sjuka eller födande
            djur bör ha tillsyn flera gånger per dag. Vi håller med om att
            djur inte ska hållas i grupper som innebär att djuret utsätts
            för lidande, och menar analogt med detta att även ensamhållning
            av djur som innebär att djuret utsätts för lidande ska vara förbjuden.
          </p>
          <p xml:id="i-FH81Xv6fuRNMv2rjScZ9cx">
            Miljöpartiet vill se ett förbud mot att ha uppbundna djur eftersom
            det ger djuren större möjlighet att utföra sina naturliga beteenden.
            För mjölkkor kan vi ha förståelse för behovet av övergångsperioder
            för att inte ytterligare påskynda utslagningen av små mjölkgårdar,
            men i övriga fall menar vi att förbudet bör införas tidigare än
            vad djurskyddslagsutredningen föreslår.
          </p>
          <p xml:id="i-AXQYTddpiCYiDBP5rf5sk7">
            Förprövningen av byggnader och hägn är en mycket viktig del av
            det förebyggande djurskyddsarbetet, men även betesmarker bör förprövas
            för att säkra att beteskravet kan tillgodoses. Det är angeläget
            att det finns både etologisk och veterinärmedicinsk kompetens
            vid förprövning. Även mindre anläggningar bör omfattas av förprövning.
            Vi vill inte att tillståndsplikten, så kallat § 16-tillstånd,
            ska tas bort då det också utgör en betydelsefull del av det förebyggande
            djurskyddsarbetet. Det är viktigt att godkännande av ny teknik
            sker även i fortsättningen och att det utökas till att omfatta
            fler områden, till exempel för djurtransport och hantering av
            djur vid slakt.
          </p>
          <p xml:id="i-3r9skPaZ2pNvHcKuEDDKX8">
            Djurbaserade välfärdsmått är ett viktigt komplement då man utvärderar
            djurens miljö och skötsel, men vi anser inte att de kan ersätta
            förebyggande miljö- och skötselbaserade mått. Vi vill påpeka att
            angivna mått i föreskrifterna är en miniminivå, vilket ofta ses
            som praxis. Det vore önskvärt att i de allmänna råden informera
            om rekommenderade mått som komplement till minimimått vid till
            exempel ny- och ombyggnation.
          </p>
          <head xml:id="i-Ge3LScRTbwdczx8zLGBNKf" type="h1">
            Internationella djurskyddsfrågor
          </head>
          <p xml:id="i-HSwCtnay14ff5mPvkNw2Tr">
            EU är en viktig arena för att stärka djurskyddet. Genom att gemensamt
            höja minimikraven på djurens villkor i hela EU kan svenska bönder
            konkurrera på mer likvärdiga villkor som bönder i grannländerna
            utan att sänka de svenska djurskyddskraven. Sverige ska dock alltid
            ha möjlighet att gå före och ställa högre krav i de fall EU:s
            krav inte är tillräckliga för att garantera en god djurvälfärd.
            Sverige bör konsekvent verka för att minimiregler införs på områden
            där det idag saknas och att de höjs i de fall de är otillräckliga.
            Till exempel ska inga djur behöva transporteras längre än åtta
            timmar.
          </p>
          <p xml:id="i-SHLXmdBwAHk4h72w632GZL">
            Det är särskilt viktigt att EU inför regler mot avel som kan
            medföra lidande för djuren. Idag sker mycket av aveln utomlands,
            varför Sverige inte med dagens regler kan stoppa djur med medfödda
            defekter så länge inte själva aveln skett här.
          </p>
          <p xml:id="i-AowecVNHgpoVRqKhEKi4LA">
            Inom EU bör Sverige verka för att djurplågeri som tjurfäktningar
            och gåsleverproduktion stoppas. Även utanför EU bör Sverige kunna
            verka för att fler länder stärker sitt djurskydd och i sina kontakter
            med andra länders regeringar protestera mot djurplågeri, till
            exempel att björnar hålls i små burar och tappas på galla och
            att djur flås levande. Sverige bör verka för att bindande regler
            om djurskydd utarbetas inom FN och WTO.
          </p>
          <head xml:id="i-SW6rwDMtr2CFSgRYmWJKj6" type="h1">
            Djur som livsmedel
          </head>
          <head xml:id="i-FXtdScmxB3VUea1MN51ETo" type="h2">
            Grisar
          </head>
          <p xml:id="i-VNhymWKNji4AzMSZCLoVhK">
            Grisar är sociala och intelligenta djur, med stark utvecklad
            kognitiv förmåga. De har behov av att kunna vara aktiva och har
            behov av stimulerande miljöer, men de allra flesta av Sveriges
            grisar föds i dag upp i stora, bullriga och dammiga miljöer, inomhus,
            ofta utan någon större stimulans än endast lite strömedel. Och
            inte ens strömedel är någon självklarhet i praktiken – enligt
            en undersökning av Sveriges Radio 2008 saknade 44 procent av grisgårdarna
            tillräckligt med strö.
          </p>
          <p xml:id="i-JPrAaqz9yzqjjiRwdvQiwe">
            I djurfabrikens stressiga och ohälsosamma miljö får grisarna
            lätt magsår och lunginflammation. Stressen och ledan ökar också
            risken för stört beteende, som att gnaga på järnrören eller bita
            varandra i svansarna. De kommer sällan utomhus förrän de förs
            till slakt eller andra uppfödare, trots att många av problemen
            med stress och dåliga lokaler kan undvikas om man låter grisarna
            gå utomhus i grupper i stället. Alla grisar bör därför ges lagstadgad
            rätt att vistas utomhus med möjlighet att böka under sommaren
            precis som Kravgrisarna – inte bara på en betongplatta såsom reglerna
            för EU:s ekologiska märkning. Även inomhusmiljön bör ses över
            och lämpliga berikningsmöjligheter bör bli obligatoriska för att
            grisar även i inomhusmiljö ska kunna tillgodose sina beteendebehov.
            Det innebär t.ex. att grisar bör ha ständig tillgång till ett
            underlag som de kan böka i och som tillgodoser deras komfortbehov.
          </p>
          <p xml:id="i-GPxgPux7oPzWXMjH8YuwPB">
            I Sverige kastreras fortfarande årligen cirka en och en halv
            miljon hangrisar. Det sker innan grisen blivit en vecka. Att den
            känner smärta är säkert, eftersom nervsystemet är fullt utvecklat
            även hos en liten gris. Kastreringen görs för att vissa av de
            könsmogna hangrisarna utvecklar ämnen (skatol, androstenon med
            flera) som ger ett illaluktande kött. Dessutom är det ett problem
            att okastrerade hangrisar, i den begränsade miljön de hålls i,
            i högre grad än kastrerade grisar skadar och stressar andra grisar
            på grund av aggressivt och sexuellt beteende. Icke desto mindre
            är kastrering utan föregående bedövning oacceptabel ur djurskyddssynpunkt.
          </p>
          <p xml:id="i-4KAA4xgS4NQ9PrRcTJhMLs">
            Riksdagen tillkännagav 2011 att kastrering utan föregående bedövning
            ska förbjudas så snart det finns alternativa metoder för att säkerställa
            kvaliteten på griskött och god djurhållning. Året därpå ändrade
            regeringen djurskyddsförordningen så att kirurgisk kastrering
            av grisar ska ske under bedövning från 2016. Det är en lång övergångstid
            för något som borde vara möjligt redan idag. Det krävs inga tekniska
            genombrott för att ge grisarna bedövning före ingreppet och helst
            även smärtlindring för smärtan då bedövningen släpper.
          </p>
          <p xml:id="i-DkZB6aSjJNbJ7vXdo6YmAD">
            Djurskyddsmässigt finns det dock ett bättre alternativ än bedövning
            och smärtlindring. År 2009 godkände EU:s läkemedelsmyndighet så
            kallad immunokastrering. Det är en sorts vaccinering – helt utan
            läkemedel eller hormoner – som förhindrar könsmognad hos hangrisarna.
            På så sätt slipper man både den obehagliga galtlukt som vissa
            galtar utvecklar och de aggressiva beteenden som lätt uppstår
            hos könsmogna galtar som hålls i en trång och torftig miljö. I
            Australien och Brasilien har metoden använts storskaligt ända
            sedan 1998, så det går knappast att hävda att metoden är oprövad.
          </p>
          <p xml:id="i-GFSth2DH1ewRoNTBVxCdvT">
            Invändningen att metoden är för dyr, och därmed riskerar att
            slå ut svensk grisuppfödning, håller inte heller. Enligt Sveriges
            Veterinärförbund innebär vaccineringen ingen merkostnad jämfört
            med traditionell kastrering, eftersom vaccinerade grisar har lägre
            dödlighet och växer bättre än grisar som utsatts för traditionell
            kastrering. Den medför heller inga arbetsmiljörisker då vaccineringen
            sker med en särskild säkerhetsinjektor som förhindrar att bonden
            av misstag sticker sig själv. Kirurgisk kastrering bör därför
            kunna förbjudas helt.
          </p>
          <head xml:id="i-JhiKtBuhtRUTDTis4KmauL" type="h2">
            Kor
          </head>
          <p xml:id="i-S3AbafbWFQrcg988vi8hGv">
            Det har skett viktiga förbättringar i mjölkkornas miljö. Fler
            och fler ladugårdar inreds för lösdrift, men trots detta står
            fortfarande närmare hälften av korna uppbundna vintertid, vilket
            inte bara begränsar rörelsefriheten utan även de sociala kontakterna
            – något som är mycket viktigt för sociala djur som kor. Kor har
            enligt lag rätt till utevistelse, men det gäller inte tjurar och
            kalvar under 6 månader. Det borde vara en självklarhet att alla
            kor, tjurar och kalvar ska få vistas ute på sommaren.
          </p>
          <p xml:id="i-7Cmqbw73FWsfy1BmyuPiAr">
            Kalvar blir friskare om de får dia som små och ingen kan förneka
            att födsel, digivning och kontakter mellan ko och kalv innehåller
            många naturliga beteenden, som de enligt djurskyddslagen borde
            ha rätt till. I dag får ofta de nyfödda kalvarna mjölken i flaska
            eller hink, och kalven tas bort från mamman direkt efter födseln.
            Kalven föds sedan upp med till stor del mjölkpulverersättning.
            Kalvar som föds upp enligt Kravs regler har åtminstone rätt att
            dia ett dygn. Vi menar att alla kalvar ska få rätt att dia. Det
            ger utlopp för naturligt beteende och ger friskare kalvar.
          </p>
          <head xml:id="i-8Mg5Z87BrU3xFti5G3GZDM" type="h2">
            Slaktkycklingar
          </head>
          <p xml:id="i-J7m9cvZWFyVNTZhtfrVUJ2">
            I Sverige föds närmare 80 miljoner kycklingar upp för slakt varje
            år, vilket innebär att i snitt drygt två kycklingar slaktas varje
            sekund, dygnet runt. Livet för en kyckling varar en dryg månad.
            På den tiden växer den från en liten nykläckt individ på cirka
            40 gram till en slaktkyckling på upp till 1,9 kilo. På 1920-talet
            tog detta 120 dagar. Eftersom aveln inriktats på att få fram djur
            som utnyttjar maten så effektivt som möjligt – allt ska bli muskler
            – tar det cirka 35 dagar i dag.
          </p>
          <p xml:id="i-6mpXZ1FjBPkqHVvKjr7VQn">
            Den lilla kycklingen har kläckts i maskin och kontaktpipen blir
            aldrig besvarade av en höna. I stället blir den lastad i lådor
            med andra kycklingar redan under det första dygnet för att fraktas
            till en hangar för tillväxt. Temperaturen är hög, och ljuset är
            på nästan hela tiden för att stimulera kycklingarna att äta. Det
            finns inga minimikrav, men däremot ett allmänt råd om att kycklingarna
            bör få fyra timmars natt per dygn.
          </p>
          <p xml:id="i-57nvoyTDF2oXZdKupzgFgJ">
            Allteftersom kroppen växer till kommer benfel och rörelsestörningar.
            Skelett och leder hänger inte med. Kycklingarna har ont i kroppen,
            många kan inte röra sig, andra har frätskador på fötterna, åter
            andra får hjärt- och leverskador. Försök i Storbritannien visar
            att kycklingar som fick välja mellan vanligt foder och foder med
            tillsats av smärtstillande medel föredrar det senare. Eftersom
            samma snabbväxande raser används i kycklinguppfödning världen
            över finns smärtorna också i de svenska kycklingstallarna. Detta
            är knappast förenligt med djurskyddsförordningens 29 § att avel
            med sådan inriktning att den kan medföra lidande för djuren är
            förbjuden. Ett problem i sammanhanget är att aveln inte sker i
            Sverige och därmed är svår att komma åt. Det krävs därför också
            andra åtgärder för att stimulera friskare raser.
          </p>
          <p xml:id="i-8gut7vtgESASonmdYnPz6k">
            I takt med att kycklingarna växer krymper också varje kycklings
            utrymme. I Sverige får det finnas upp till 36 kilo kyckling per
            kvadratmeter. Det betyder ca 24 kycklingar per kvadratmeter mot
            slutet av kycklingens liv. Varje kyckling har alltså en fyrkant
            med sidor på 20 centimeter var. Inte mycket och knappast något
            som djurskyddsförordningen föreskriver: 1 § Stall och andra förvaringsutrymmen
            för djur skall vara så rymliga att samtliga djur i utrymmet kan
            ligga samtidigt och röra sig obehindrat. Utrymmena skall utformas
            så, att djuren kan bete sig naturligt. Rörelsefriheten är nästan
            obefintlig strax före slakt på grund av trängseln – men värken
            i ben, skelett och muskler gör ju i och för sig att de väljer
            att röra sig så lite som möjligt. Detta kan dock i viss mån avhjälpas
            om kycklingarna får miljöer där de kan röra sig upp på pinnar
            och därigenom träna muskler och skelett visar försök. De behöver
            dessutom ut och sprätta och sandbada som andra höns. Miljöpartiet
            kräver att dagens slaktkycklinganläggningar utvecklas så att de
            ger djuren drägliga levnadsförhållanden.
          </p>
          <p xml:id="i-KhgW9tLFpKiMzjVrHj4GVh">
            Det visar på en fullkomligt oacceptabel avel när slaktkycklingarnas
            föräldrar, tuppar och hönor, har så tunga kroppar i förhållande
            till skelett och leder att de måste halvsvältas för att kunna
            föröka sig, och när kycklingarna växer så ohejdat att kroppen
            inte hinner med. Det är uppenbart att det behövs en översyn och
            förbättring av slaktkycklinguppfödningen.
          </p>
          <head xml:id="i-AsiaBBVzeuSWRUPiEpWR3n" type="h2">
            Värphöns
          </head>
          <p xml:id="i-2kD5VpuKxUygE7RDPxSoRW">
            När djurskyddslagen antogs av riksdagen 1988, beslöts att inga
            hönor skulle sitta i bur efter 1998. Sedan backade den dåvarande
            jordbruksministern Annika Åhnberg och tillät i stället inte bara
            långa övergångstider, utan också att burarna skulle få ersättas
            med – burar! De kallas inredda eller modifierade, men ger hönan
            nästan lika små möjligheter till naturliga beteenden som de gamla.
            Skillnaderna på de gamla och nya är nämligen marginell.
          </p>
          <p xml:id="i-TpqjBNc4XpSSGTvvYpdHo1">
            I den forskning som bedrivits i Sverige inom ramen för ny teknikprovning
            av modifierade burar visade det sig att hönorna inte alls använde
            de nya funktionerna, det vill säga sittpinne, sandbad och värprede,
            i den utsträckning man kunde förvänta sig. En sittpinne ska inte
            sitta några centimeter ovanför golvet – den ska sitta högt. Det
            biologiska skälet för att använda sittpinne är inte att kröka
            fötterna, utan för att komma utom räckhåll för rovdjur på marken.
            Sandbadet måste vara tillräckligt stort för att fungera, då sandbadandet
            ofta sker i flock. I de inredda burarna fungerar det inte och
            stängs ofta. Redet ska vara undanskymt och tryggt, men i konkurrensen
            om ett bra rede är det den ranghöga hönan som tar för sig av det
            bästa. Här finns bara ett rede. Funktionerna fungerar inte för
            att tillfredsställa hönsens basala behov, vilket var avsikten.
            All burhållning av höns bör därför förbjudas.
          </p>
          <p xml:id="i-3h9oGAXeBoE9fgRQC85XNt">
            Också reglerna för frigående hönor måste ses över. Hur frigående
            hönsen är kan diskuteras när det är upp till nio höns per kvadratmeter,
            och frigången endast sker inomhus. Med tusentals eller tiotusentals
            individer i samma stall finns ingen möjlighet för hönorna att
            upprätthålla normala sociala relationer. Målet måste vara att
            hönsen inte ska hållas i större grupper än att de mår bra, och
            att de ska få möjlighet att vistas utomhus.
          </p>
          <head xml:id="i-XfAbzQmU3hheToDquMk9xy" type="h1">
            Transporter
          </head>
          <p xml:id="i-SRNStzNdHYynrB6rSs8DEL">
            Transporter av levande djur är stressande för djuren på flera
            sätt: dels själva transporten, dels i- och urlastningen. För att
            minska stressen under transporten är det viktigt att transportfordonen
            är utformade med tillräckliga utrymmen, ventilation och liknande
            och att transportören har goda kunskaper om djurens behov. Här
            är det krav på kompetensbevis för registrerade transportörer som
            infördes 2008 ett positiv steg. Däremot finns det fortfarande
            inga särskilda kompetenskrav på privatpersoner som transporterar
            djur. Vi anser att det bör införas en särskild körkortsbehörighet
            för privatpersoner som transporterar större djur.
          </p>
          <p xml:id="i-UbgyZpjsAfxCNkDGNcXcd5">
            Det är också viktigt transporterna inte varar längre än de åtta
            timmar som är maxgränsen i Sverige. Sverige har en fortsatt viktig
            roll i att kräva åtta timmars maxgräns också för transporter inom
            EU, som i dag kan vara mycket långa. Därutöver bör ytan som varje
            djur har till förfogande under transporten ses över och ett förbud
            mot transport av sjuka djur införas. Till dess bör svenska regler
            gälla även vid export.
          </p>
          <p xml:id="i-9p46axAZcdd5y2T5MZRDFM">
            För transporter inom Sverige är det önskvärt att stödja utvecklingen
            av mobila och lokala slakterier för att på så sätt kunna undvika
            transport eller minska transporttiderna. Reglerna för nödslakt
            kan också behöva ses över. Än viktigare är att minska stressen
            vid i- och urlastning. Utformas stallarna för att underlätta lastning
            så kan stressen minska, och därför bör goda och säkra lastningsmöjligheter
            vara ett krav vid förprövning av stallar.
          </p>
          <p xml:id="i-JFM6desgu3vmDyCtnYngJd">
            När formella brister vid djurtransporter – exempelvis avsaknad
            av nödvändiga dokument – upptäcks, ska detta enligt dagens regler
            gå till åtal och rättegång, trots att förseelserna är av enkel
            karaktär och med fördel skulle kunna beivras genom strafföreläggande.
            Detta skulle kunna frigöra resurser för att ta itu med andra brister
            vid djurtransporter.
          </p>
          <p xml:id="i-NxuxyzUJ7jKJ6GkgDyF7sA">
            Det är inte acceptabelt att djur skadas och dödas under transport
            – alla enskilda fall måste utredas och brott mot djurskyddsbestämmelser
            beivras. För att ge transportörerna ekonomiska incitament att
            förbättra djurens villkor vid transporter bör även sanktionsavgifter
            införas för slaktdjurtransporter med höga dödlighetstal, i linje
            med sanktionsavgiftsutredningens (SOU 2006:58) förslag. Avgiften
            sätts lämpligen som en procentsats av transportörsfirmans årsomsättning
            och utdöms av besiktningsveterinär i samband med avlastning av
            djur vid slakterier.
          </p>
          <head xml:id="i-4o7kGe4j5LAzeyoxibbUXY" type="h1">
            Avel
          </head>
          <p xml:id="i-9WfsWVfDBN524ZF69g3WLB">
            Människor har under långa tider avlat på djur för att få fram
            ett visst utseende eller produktionsegenskaper. Det har bland
            annat lett till hundraser som inte kan andas normalt, grisar som
            får bogsår och hög smågrisdödlighet, kor som får juverinflammationer,
            slaktkycklingar inom kycklingindustrin som får benproblem och
            värphöns som drabbas av fjäderplockning och kannibalism.
          </p>
          <p xml:id="i-7p6AHuhuNaoXRXqY8YtGrq">
            Förbudet mot avel som kan medföra lidande bör enligt djurskyddslagsutredningen
            lyftas från förordning till lag. Det är angeläget, eftersom det
            bl.a. innebär att sådan avel blir straffsanktionerad. Kriterier
            för förbud måste definieras för varje djurslag i förordning och
            föreskrifter. Veterinärer bör få skyldighet att rapportera avelsdefekter
            på alla djurslag.
          </p>
          <head xml:id="i-7tgnonB98Bei2KuWD6RWPW" type="h1">
            Djur som försöksobjekt
          </head>
          <p xml:id="i-6GQUFogfrpg1dKusat7H1S">
            Varje år används uppemot en miljon försöksdjur i Sverige exklusive
            fiskar i provfiske. Vanligast är fåglar, möss och råttor. Många
            försöksdjur utsätts för stort lidande. Miljöpartiet vill att alla
            djurförsök snarast avskaffas och ersätts med djurfria metoder.
          </p>
          <p xml:id="i-VJb2F4mQxnVcuSnF1koDhH">
            Det är inte bara av etiska skäl som många förkastar djurförsöken,
            utan fler och fler människor börjar inse att djurförsöken även
            har ett flertal vetenskapliga brister eftersom det finns fysiologiska
            och anatomiska skillnader mellan arterna. Exempelvis är penicillin
            dödligt för marsvin och paracetamol (till exempel Alvedon) dödligt
            för katter. Däremot tycktes neurosedyn vara ofarligt i djurförsök,
            medan det visade sig orsaka fosterskador hos människor.
          </p>
          <p xml:id="i-6qnemHwWAbpyiSjyMcdiir">
            Utvecklingen av alternativ till djurförsök går framåt och kan
            i många fall erbjuda fördelar inte bara ur etiskt utan också ur
            vetenskapligt perspektiv. Inte minst erbjuder den nya toxikologin
            stora möjligheter. Genom att identifiera händelsekedjor och mekanismer
            bakom toxiska reaktioner kan en kombination av moderna metoder
            såsom cellbaserade tester, kemiska analysmetoder, datorbaserade
            metoder och genomik utvecklas och användas för att utvärdera kemikaliers
            risker. Eftersom huvudsakligen mänskliga celler och vävnadssystem
            används undanröjs ett stort problem med att resultat från djurförsök
            inte automatiskt kan överföras till människor.
          </p>
          <p xml:id="i-QfUdxdFXAR2ymGriYiMXuz">
            Med automatiserade testsystem blir det också möjligt att testa
            ämnen i betydligt fler dosintervaller och kombinationer av kemikalier,
            vilket är oerhört betydelsefullt. Kompletterande information kan
            fås genom olika beräkningsmodeller för att förutsäga den kombinerade
            effekten av en blandning av kemikalier.
          </p>
          <p xml:id="i-DPEDMNAqrTB9KScHpb9HKM">
            Det är alltså angeläget att minska användningen av djurförsök
            och ta fram djurfria alternativ där sådana ännu inte finns tillgängliga.
            Trots detta saknar Sverige en samlad instans som arbetar med samordning,
            strategier för minskad försöksdjursanvändning, insamling och spridning
            av information, rådgivning till de djurförsöksetiska nämnderna
            och liknande. Ett 3 R-center (replace, reduce, refine) för alternativ
            till djurförsök skulle kunna bidra till detta liksom till att
            uppfylla Sveriges åtaganden enligt EU:s nya djurförsöksdirektiv.
            Detta föreslås också av 3 R-utredningen och bör införas.
          </p>
          <p xml:id="i-BnU7QLUo7LNi1PXsGRddjd">
            Jordbruksverket bör få i uppdrag att ta fram en handlingsplan
            för hur antalet djurförsök ska minskas, och berörda myndigheter
            få i uppdrag att minska djurförsöken inom sina områden. Som ett
            första steg bör myndigheten få i uppdrag att ta fram en plan för
            att till 2020 halvera antalet djur som utsätts för djurförsök
            av avsevärd svårighetsgrad. I det sammanhanget bör det övervägas
            om tillstånd för försök med den högsta svårighetsgraden bör ges
            för kortare tid än idag (upp till fem år), så att försöken kan
            utvärderas och prövas på nytt efter ett par år.
          </p>
          <p xml:id="i-BTB9BWWtXwMqiZoBADwSC2">
            SweTox är ett nationellt toxikologiskt institut under uppbyggnad,
            med uppdrag att erbjuda unika och integrerade helhetslösningar
            och problemlösningar för att bedöma säkerheten hos kemikalier
            och läkemedel med hjälp av befintliga och nya metoder i nära samverkan
            med akademin, offentlig sektor och näringsliv. Vid uppbyggnaden
            av institutet är det viktigt att det får en tydlig 3 R-inriktning
            med uppdrag att jobba med ny toxikologi, både utföra tester, ta
            fram och validera nya tester och utbilda. Överlag behöver resurserna
            till forskning för framtagande och validering av alternativ till
            djurförsök öka.
          </p>
          <p xml:id="i-NfJubERJuPZNivC4Rn7e4s">
            Djurskyddslagsutredningen föreslår att den svenska djurförsöksdefinitionen
            anpassas till definitionen i EU:s försöksdjursdirektiv. EU-definitionen
            innebär att miljontals djur, inklusive djur i utfodrings- och
            beteendestudier och djur som avlivas för att deras celler och
            organ ska användas i försök, riskerar att helt falla utanför den
            djurförsöksetiska prövningen. Då vi inte är bundna till att EU-anpassa
            vår djurförsöksdefinition menar vi att den svenska definitionen
            av djurförsök bör behållas.
          </p>
          <p xml:id="i-RBkENbzSp7C8NsYdHfbudP">
            Djurförsök bör inte slentrianmässigt användas i utbildningen
            utan bara där det är helt nödvändigt för det yrke utbildningen
            syftar till och där det inte finns några alternativa metoder.
            Däremot behöver den positiva utvecklingen av alternativ till djurförsök
            speglas inom utbildningen, så att studenter på relevanta utbildningar
            får lära sig om moderna djurfria metoder.
          </p>
          <p xml:id="i-2brhvvNpu3YNp2qwE9Vpu3">
            Djurtestad kosmetika är tack och lov numera förbjudet, men för
            diskmedel, tvättmedel och rengöringsprodukter är det fortfarande
            fritt fram. Även i detta fall bör djurtester förbjudas och precis
            som för kosmetiska produkter ersättas med djurfria alternativ.
          </p>
          <head xml:id="i-UeUqbss9zhgJehoPPXpxsi" type="h2">
            Djurförsöksetiska nämnder
          </head>
          <p xml:id="i-Q2ACMxzz7DAMEU5eHfkGay">
            Alla djurförsök som utförs måste ha godkänts av en djurförsöksetisk
            nämnd. Då djuren i ett försök utsätts för större lidande än det
            som nämnden förutsett vid den etiska bedömningen, är det enligt
            gällande lagstiftning svårt att ställa krav, från t.ex. ansvarig
            veterinär, på att försöket ändras eller avbryts. Ansvarig veterinär
            bör få samma juridiska möjligheter att ingripa vid allt lidande
            och stoppa försöket, som veterinär har vid andra fall av djurplågeri.
            Det är angeläget att försöksdjur inte ska få utsättas för obegränsat
            lidande, vilket dock kan kräva förändringar av EU:s försöksdjursdirektiv.
          </p>
          <p xml:id="i-TLRyMCRLiKEVdd6AbRdV1y">
            Nämnderna ska inte få tillåta djurförsök där djurförsöksfria
            alternativ finns att tillgå. Detta kräver att nämndens ledamöter
            hålls väl informerade om vilka djurförsöksfria alternativ som
            finns, t.ex. genom att de djurförsöksetiska nämnderna får anställa
            handläggare och får tillgång till experter på alternativa metoder.
            Handläggare är också nödvändiga då de ideellt arbetande nämndledamöterna
            i den senaste reformen av den etiska prövningen fått utvidgade
            arbetsuppgifter. Alla de regionala nämnderna och den centrala
            djurförsöksetiska nämnden bör ha tillgång till veterinärmedicinsk,
            etologisk och etisk kompetens.
          </p>
          <p xml:id="i-6NjVy3nwRn8Dzcor6MtNrs">
            Sökande som fått avslag har rätt att överklaga till den centrala
            djurförsöksetiska nämnden, men däremot finns det ingen möjlighet
            att överklaga ett bifall. Det skapar en obalans om bara forskningsintresset
            kan överklaga men inte djurskyddsintresset. Även djurskyddsintresset
            bör därför ges möjlighet att överklaga beslut i de regionala djurförsöksetiska
            nämnderna.
          </p>
          <head xml:id="i-SyjxGeKKgJvUo5Zbiahe1A" type="h1">
            Djur som kläder
          </head>
          <p xml:id="i-TwRGmnJ4exH8iAypSVhuDP">
            I Sverige avlivas varje år cirka en miljon minkar och några hundra
            chinchillor enbart för päls. Chinchillafarmningen kommer troligen
            att läggas ned 2014 då nya krav på burmått träder i kraft, men
            minkfarmningen ser rentav ut att öka efter en tids nedgång.
          </p>
          <p xml:id="i-Lo6WALU2SY1tM2WwowJd8f">
            Minken är ett icke-domesticerat och mycket aktivt djur med stort
            behov av rörelse och väl anpassad till ett liv i vatten. Men varken
            behovet av rörelse eller vatten att simma i kan minken till­fredsställa
            i de trånga ståltrådsburarna – två minkar kan få dela på en bur
            som inte är större än en uppslagen kvällstidning. Pälsdjursnäringsutredningen
            från 2003 menade att svenska minkfarmer inte visat att de lever
            upp till djurskyddslagens krav på naturligt beteende. Om branschen
            inte löst problemen till 2010 menade utredningen att minkuppfödningen
            helt eller delvis borde avvecklas.
          </p>
          <p xml:id="i-24FwS2ywqkUiWfeaioH3HV">
            År 2006 lade den socialdemokratiska regeringen i samarbete med
            Vänsterpartiet och Miljöpartiet fram proposition 2005/06:197 Skärpta
            djurskyddskrav för minkuppfödning, som preciserar vad som krävs
            för att minkens rätt till naturligt beteende ska anses tillgodosett.
            Den revs dock upp av den nya borgerliga regeringen innan den hade
            hunnit träda i kraft.
          </p>
          <p xml:id="i-P5VMLPQYRukkwKTBqKzNKo">
            I en artikel i Applied Animal Behaviour Science i december 2009
            visar forskare från Sveriges lantbruksuniversitet, som finansieras
            av pälsbranschen, att närmare 70 procent av 150 minkhonor på två
            farmer utförde stereotypa beteenden, oavsett om de hade berikningsföremål
            eller inte. Dessa upprepade beteendemönster är en väl dokumenterad
            och allmänt erkänd indikation på att ett djur inte får utlopp
            för viktiga naturliga beteendebehov. Men det är också välkänt
            att det inom djurvärlden finns två olika metoder för att hantera
            stress, inte minst gäller det för minkar. Det finns passiva och
            aktiva stresshanterare, där de aktiva hanterar sin frustration
            genom utåtriktade beteenden, som t.ex. stereotypa rörelser, medan
            de passiva stresshanterarna reagerar med inaktivitet. Studier
            från Danmark har visat högre halter av stresshormoner hos de minkar
            som är inaktiva än hos dem som utför stereotypier. Även forskning
            på andra djurslag visar att stereotypier till viss del faktiskt
            kan lindra frustration och stress, och att de djur som är inaktiva
            mår ännu sämre. De svenska studier som gjorts har inte tagit passiva
            stresshanterare i beaktande och inte heller mätt halter av stresshormoner
            hos djuren. Situationen kan därför vara ännu värre än vad endast
            siffrorna över stereotypa beteenden ger uttryck för.
          </p>
          <p xml:id="i-CHNS1tFWhvDMrvNe1PHwGu">
            En sammanställning av djurskyddsinspektioner på minkfarmer presenterades
            av Jordbruksverket den 20 augusti 2010 efter att minkarnas situation
            uppmärksammats i medierna. Sammanställningen visade bland annat
            att 85 procent av farmerna saknade enkla föremål för sysselsättning
            i burarna, trots att detta är ett uttalat krav sedan många år
            tillbaka enligt Jordbruksverkets föreskrifter. Näringen hade alltså
            inte visat sig villig att leva upp till ens enkla, billiga berikningskrav
            som tillgång till halm, bollar eller ben, trots att det redan
            då var ett tydligt lagkrav. Att näringen då skulle klara av att
            ställa om till system som på allvar förändrar för djuren och minskar
            beteendestörningarna förefaller desto mer osannolikt.
          </p>
          <p xml:id="i-Wo9W8cCmG5HvKthYruTnKQ">
            Jordbruksverkets sammanställning visade också på systematiska
            brister på andra områden: 28 procent av farmerna saknade tillstånd
            för sin verksamhet, skadade och sjuka djur fanns på de flesta
            farmer och många gånger fick de ingen särskild vård eller behandling.
            Journaler över dödsfall saknades på minst 41 procent av farmerna.
            Andra vanliga anmärkningar gällde olaglig kadaverhantering, felaktiga
            avlivningsmetoder, trasiga och smutsiga burar, överbeläggning
            i burarna samt smutsiga och döda djur.
          </p>
          <p xml:id="i-XJCZyrAdqScbBHD7mvgX1E">
            Först under 2010 – samma år som pälsnäringen enligt pälsdjursnäringsutredningen
            borde lägga ner om man inte visat att man kunde leva upp till
            djurskyddslagens krav – tog pälsnäringen initiativ till ett så
            kallat djuromsorgsprogram, Minkhälsan, med begränsade förbättringar
            för djuren. År 2012 beslutade Jordbruksverket om nya föreskrifter
            för uppfödning och hållande av pälsdjur. Den stora nyheten var
            att minkarna ska hållas i så kallade etageburar, det vill säga
            en vanlig bur med en ännu mindre bur som övervåning, men först
            från 2017. När Djurrättsalliansen sommaren 2011 granskade ett
            antal farmer som redan då hade etageburar dokumenterades även
            där minkar med beteendestörningar, trasiga och smutsiga burar,
            döda djur och skadade djur. Skadorna avsåg främst bitskador efter
            det att djuren bitit på varandra eller på sig själva.
          </p>
          <p xml:id="i-K9Vr8k4aHDEazy8JoDf2UY">
            Föreskrifterna för minkfarmer står i bjärt kontrast till föreskrifterna
            för minkar som hålls i djurpark. Dessa ska hållas i inhägnader
            på 100 kvadratmeter, med grävmöjligheter, gömställen, upphöjda
            ligg- eller sittplatser i terrängen och naturmark, alternativt
            minst hälften av markytan mjukgjord. Här tillåts alltså djurhållningens
            syfte vara helt avgörande för hur djurskyddslagen tolkas.
          </p>
          <p xml:id="i-QsSonNsm1tN923VQH2nNCV">
            Den svenska minknäringen misslyckades med uppgiften att komma
            till rätta med djurskyddsproblemen till slutet av år 2010. Jordbruksverkets
            nya föreskrifter lär inte göra det heller, då det saknas förutsättningar
            för att tillgodose minkars naturliga beteende i burhållning. Året
            är nu 2013 och det är hög tid att ta de politiska konsekvenserna
            av det. Lagförslaget från 2006 är alltså lika aktuellt nu som
            då, och vi väljer därför att ännu en gång lägga fram det i oförändrad
            form, sånär som att Djurskyddsmyndigheten ändrats till Jordbruksverket
            då Djurskyddsmyndigheten inte längre existerar.
          </p>
          <p xml:id="i-7LAHNwvdfrpzHXDewr367h">
            4 a § Minkar som föds upp för pälsproduktion ska hållas på ett
            sådant sätt att deras behov av att röra sig, klättra, utöva sitt
            jaktbeteende och ägna sig åt annan sysselsättning samt av att
            periodvis vara ensamma kan tillgodoses. Minkar ska dessutom ha
            tillgång till vatten att simma i.
          </p>
          <p xml:id="i-7FUXLPmoafEh87qT8uPVWX">
            Regeringen eller, efter regeringens bemyndigande, Jordbruksverket
            får meddela ytterligare föreskrifter om villkor för hållande av
            mink för pälsproduktion.
          </p>
          <p xml:id="i-A3SrGGjhoyDRCBMZ71ARtv">
            Ändringen bör träda i kraft den 1 januari 2015.
          </p>
          <head xml:id="i-9zYZr1wL27mtiEYAgANUo5" type="h1">
            Djur som nöje
          </head>
          <p xml:id="i-VCTbizWXjR7FYWmzpRMvhy">
            Djur på cirkus riskerar att drabbas av problem som orsakas bland
            annat av begränsade utrymmen och ska klara ett klimat de kanske
            inte är anpassade till. Cirkusens verksamhet bygger på att den
            befinner sig på resande fot. Resandet och omständigheter som transporten
            innebär kan orsaka stress hos djuren. Många av de konster som
            djuren utför är ofta onaturliga för dem, och kan i vissa fall
            ge skador. Exempel på detta är elefanter som står på bakbenen,
            något som elefanterna mycket sällan gör i frihet och som kan ge
            ledskador. Djur som turnerar med cirkusar i Sverige uppträder
            vanligtvis utomlands under andra delar av året. Detta bidrar till
            att svenska myndigheter saknar insyn i stora delar av verksamheten,
            bland annat i vilka träningsmetoder som används för att förmå
            djuren att utföra konsterna.
          </p>
          <p xml:id="i-13XFunngc94TBDnJRQJNZf">
            Det lidande som riskerar att drabba djuren motiveras endast av
            att vissa människor roas av djur som utför mer eller mindre onaturliga
            konster. Vi har svårt att se att cirkusdjurens liv lever upp till
            djurskyddslagens krav på naturligt beteende och skydd mot onödigt
            lidande och vill därför införa ett uttryckligt förbud mot användning
            av djur på cirkusar, precis som exempelvis Bolivia samt Bosnien
            och Hercegovina redan har.
          </p>
          <p xml:id="i-R7WJVTh7E9frbef1wBepB3">
            Trots att förståelsen för vilda djurs behov av att kunna tillgodose
            sina beteendebehov i fångenskap har ökat så visar de senaste årens
            djurparksskandaler att djur kan drabbas av tristess, för små utrymmen,
            felaktig näring och otillräcklig vård även under svenska förhållanden
            – detta är inte acceptabelt. Det behövs en oberoende utredning
            av djurparksdjurens välfärd.
          </p>
          <p xml:id="i-PYcQ6zwQ38V7KigjSife1k">
            Djurskyddsproblemen inom hästsporten, framför allt travet, där
            hästarna utsätts för ingrepp, plågsam utrustning, spödrivning
            med mera i jakt på de stora prispengarna, har uppmärksammats alltmer
            på senare år. Bara under 2012 dog 14 hästar under tävling – hur
            många som dog i samband med träning finns det inga uppgifter om.
          </p>
          <p xml:id="i-RVkas8aMhEw9XuNFPUcPmu">
            Djurskyddslagsutredningen föreslår att Jordbruksverket i sina
            föreskrifter ska reglera träningsmetoder och utrustning som bedöms
            medföra risk för skada eller lidande hos djuren. Det är mycket
            välkommet. Konkret föreslås ett förbud mot spödrivning av hästar.
            Så länge spön får används till annat blir det dock svårt att efterleva
            ett förbud mot spö i frammaningssyfte. Vi menar att all spöanvändning
            bör förbjudas.
          </p>
          <p xml:id="i-5k9bBZXqR1imp8LsBMJ5yk">
            Regeringen har aviserat ett förslag om att förbjuda sexuella
            handlingar mot djur, något som vi välkomnar. Djurskyddslagstiftningen
            är tänkt att fylla en förebyggande roll där handlingar som kan
            utsätta djur för lidande ska stävjas, även om djurens oförmåga
            att berätta om sina upplevelser gör det svårt att i det enskilda
            fallet bevisa att de lidit. Sexuella övergrepp mot djur kan orsaka
            såväl fysiskt som psykiskt lidande hos djuren som vi inte ser
            någon anledning till varför samhället skulle acceptera.
          </p>
          <p xml:id="i-YCbahePAGRiiiBx9Tgk2hV">
            Även med en kriminalisering kan det dock vara svårt att komma
            åt dessa handlingar då de ofta sker i det fördolda. Däremot kan
            det ibland vara lättare att komma åt djurpornografiska skildringar
            som både är resultatet av och en drivkraft för övergrepp mot djur.
            Ett förbud mot djurpornografi motsvarande det för barnpornografi
            – utan jämförelser i övrigt – skulle vara ett sätt att åtminstone
            komma åt de övergrepp som sker i pornografiskt syfte.
          </p>
          <head xml:id="i-4EDG8zHwCGts27SnwGeYZN" type="h2">
            Sällskapsdjur
          </head>
          <p xml:id="i-QaUngAmaDPJiUZZDXQW1s3">
            I Sverige finns i dag ett okänt antal hemlösa katter. Många tidigare
            innekatter far mycket illa när de varken är anpassade eller tränade
            till att klara sig själva. Katter förökar sig relativt snabbt,
            vilket leder till att antalet hemlösa katter kan växa snabbt.
          </p>
          <p xml:id="i-RtgiCoZibrnn7wgWh1u83t">
            Bakom varje hemlös katt finns ursprungligen oftast en ägare som
            har brustit i sitt tillsynsansvar. Här noterar vi med tillfredsställelse
            att djurskyddslagsutredningen föreslår inte bara ett uttryckligt
            förbud mot att överge husdjur utan också en obligatorisk märkning
            och registrering av katter, kombinerat med fortplantningsbegränsning
            för katter som går ute. Det är en angelägen reform som skulle
            föra mycket för att motverka problemet med hemlösa katter, och
            bör därför införas snarast.
          </p>
          <p xml:id="i-WDaNhDKn7cGFnPGfFy7FXW">
            Utredningen intar däremot en kritisk hållning till metoden Trap,
            Neuter and Release (TNR), där man inom ett område fångar in, kastrerar
            och släpper tillbaks djuren igen. Vi kan hålla med utredaren om
            att TNR inte är någon långsiktig lösning – det kräver att det
            inte hela tiden tillkommer nya katter – och att det finns en risk
            att djuren inte får den tillsyn och skötsel de behöver. Det som
            brukas förespråkas bland ideella djurskyddsorganisationer är dock
            inte okontrollerade TNR-program utan TNRM, där M står för manage.
            Det känns inte rimligt om kattvänner skulle förbjudas att under
            kontrollerade former genomföra TNRM-program i en kattkoloni.
          </p>
          <p xml:id="i-3itnUQVcmLSiwfFd9v7fXh">
            Det finns i dag ingen särskild reglering av vilka redskap och
            annan utrustning för sällskapsdjur som får säljas, även om viss
            utrustning som t.ex. elhalsband är förbjudet att använda. Jordbruksverkets
            föreslagna befogenhet att i föreskrifter reglera träningsmetoder
            och utrustning som bedöms medföra risk för skada eller lidande
            hos djuren bör inte begränsas till tävlingsdjur utan också till
            andra djur som sällskapsdjur. T.ex. behövs ett förbud mot stryphalsband,
            som kan skada hundens struphuvud. Utrustning som inte får användas
            bör heller inte få säljas, då ett försäljningsförbud kan vara
            lättare att kontrollera.
          </p>
          <p xml:id="i-YND4tu8HQMXa4A2TEwYiah">
            Djurskyddslagsutredningen föreslår också en åldersgräns för att
            ha huvudansvaret för ett djur. Det är bra, men den föreslagna
            gränsen 16 år är för låg för ett ansvarsfullt djurägande. Gränsen
            bör istället gå vid 18 år. Även den som tar hand om ett djurs
            skötsel utan att vara ägare till djuret ska kunna ställas till
            ansvar vid brister i djurvälfärden.
          </p>
          <p xml:id="i-8LzhVUSnuyxA7W9dPJFZVx">
            Vem som helst får lov att skaffa sig djur, utan några krav på
            grundläggande kunskaper om djurarten och dess skötsel. Djurskyddslagsutredningen
            förordar utbildning för dem som arbetar med djur yrkesmässigt
            eller i större omfattning. Det bör införas krav på utbildning
            för alla som på något sätt har ansvar för djur – djurägare, uppfödare,
            försäljare, förevisare och instruktörer av djur. Den som säljer
            djur ska omfattas av krav på att informera köparen om djurets
            artspecifika biologi, beteendebehov, skötsel, vård, etcetera.
          </p>
          <p xml:id="i-98tiAWu9eEnzYBAVFbiExW">
            Vi vill, precis som utredningen föreslår, se begränsningar av
            vilka djurarter som får hållas som sällskapsdjur, eftersom flera
            djurslag är direkt olämpliga att hålla som husdjur. Det gäller
            såväl djur vars behov är svåra att tillgodose i hemmiljö som viltfångade
            djur som kan ha negativa effekter på den vilda populationen. Det
            är viktigt att även kraven på att hålla vanligt förekommande husdjur,
            som kaniner och fåglar, skärps. Till exempel behöver kaniner och
            fåglar sällskap samt ha möjlighet att gräva respektive flyga.
          </p>
          <head xml:id="i-HZVmiSB21REFY5XfT6yV2E" type="h2">
            Jakt
          </head>
          <p xml:id="i-BbdF6xeqHY5cT9uM4dCY6U">
            Djurskyddshänsyn, d.v.s. hänsyn till det individuella djuret
            och inte bara till populationen, måste vara en viktig del av jakten.
            Alla typer av jakt som innebär stor risk att det jagade djuret
            lider tar vi avstånd ifrån. Det innebär förbud mot jakt med fällor
            för levandefångst, grytjakt och jakt med levande lockbeten (i
            dag bl.a. tillåtet för duvor vid fångst av duvhök), som i samtliga
            fall utsätter djuren för stor stress och inte sällan också fysiska
            skador. Jakt med pil och båge kan åsamka djuren utdragen plåga
            och ska även fortsättningsvis vara förbjuden.
          </p>
          <p xml:id="i-89bswHRZnSwCvWsACcTKM6">
            Årligen skadskjuts hundratusentals djur som utsätts för svårt
            och långvarigt lidande. I undersökningar har det framkommit att
            14 procent av de påskjutna älgarna skadeskjutits, 60 procent av
            äldre sädgäss hade hagel i kroppen, 30 procent av undersökta rävar
            hade skottskador i huvud och ben och en tredjedel av de påskjutna
            björnarna blivit skadskjutna. Av hittade döda vargar var 25 procent
            skadskjutna och vid de uppmärksammade licensjakterna efter varg
            så hade en oförsvarligt stor del av de fällda vargarna träffats
            av icke-dödande skott. För att minska skadskjutningen bör jägare
            som avser delta i jakt årligen avlägga skjutprov. Jaktformer med
            särskilt hög skadskjutningsfrekvens – i första hand hageljakt
            – behöver utredas särskilt.
          </p>
          <p xml:id="i-D6iYXzjqVNJqLmoNXirTyJ">
            Jaktlagen tillåter att många olika däggdjur och fåglar får jagas
            under tid på året då ungar kan bli föräldralösa. Årsungar som
            mist en eller bägge föräldrar riskerar att dö av undernäring,
            väder och predation. Vid vargjakt medför jakt efter föräldradjur
            att sociala flockstrukturer slås sönder och att risken för att
            överlevande ungdjur söker sig till tamdjur ökar. Jakt efter föräldradjur
            med ungar som ännu inte klarar sig själva bör därför så långt
            möjligt undvikas.
          </p>
          <p xml:id="i-SQn6risAQVmGSPKf8s5tqr">
            Änder, rapphöns och fasaner som föds upp i syfte att jagas har
            en sämre överlevnad p.g.a. svält och predation, och skadskjutningsrisken
            är stor vid denna nöjesjakt. Dessutom är det oklart i vilken omfattning
            utsättning av uppfödda vilda djurarter kan påverka de vilda populationerna,
            t.ex. via konkurrens, sjukdomsspridning och inblandning av främmande
            gener. Djurskyddslagsutredningen förslår att enbart vilda djurarter
            ska få sättas ut i naturen och enbart om det finns goda levnadsbetingelser.
            Detta är välkommet, men om regleringen inte får önskad effekt
            kan ett rakt förbud behövas.
          </p>
          <p xml:id="i-UraY1GDx9BzPeQ9xhpQkuH">
            Vi stödjer djurskyddslagsutredningens förslag att förbjuda användning
            av grävlingar vid träning eller prövning av grythundar och ser
            fram emot att utredarens förslag om att se över djurskyddsaspekterna
            vid annan jaktträning av hund med hjälp av vilda djur, till exempel
            änder, fältfågel, hare och vildsvin, prioriteras.
          </p>
          <p xml:id="i-H7LSSAagi8vSiBCaUBJEN6">
            Det är glädjande att arbetet mot tjuvjakt förstärkts och hårdare
            straff införts, men vi vill även se ytterligare åtgärder för att
            försvåra tjuvjakten, t.ex. krav på märkning av skotermattor.
          </p>
          <p xml:id="i-3fsRbpFFnS2QhB3N7QQUP8">
            Vi anser att även djurskyddsorganisationer ska ha rätt att överklaga
            beslut om de vilda djuren i jaktfrågor. Det gäller till exempel
            besluten om att tillåta licensjakt på varg och fällfångst av lodjur.
          </p>
          <p xml:id="i-NKvUuCG4cA9ngcK7XDk74">
            Det är av flera skäl viktigt att djurskyddsintressena tas med
            i förvaltningen av rovdjuren. Förutom att det av moraliska skäl
            finns anledning att ta hänsyn till djurens välfärd, så kan det
            individuella djurets hälsa och välfärd på sikt påverka en art
            på populationsnivå, framför allt då populationen är liten och
            sårbar. Djurskyddsintresset bör därför ges plats i viltförvaltningsdelegationerna.
          </p>
          <head xml:id="i-Vh5a9Uo59QGZiXdTvN1Rig" type="h1">
            Djuretisk konsumtion
          </head>
          <p xml:id="i-WCumgx7hG33SKf9M8h8gtS">
            Många människor i dag försöker minska sin köttkonsumtion eller
            väljer bort kött helt. För många bottnar det i ett etiskt ställningstagande
            – en strävan efter att inte åsamka andra varelser lidande – men
            det finns också många andra skäl. Rapporter om djuruppfödningens
            klimatpåverkan har gett förnyad aktualitet åt diskussionen om
            den globala köttkonsumtionens miljökonsekvenser, som utöver klimatet
            också involverar problem som övergödning, avskogning och vattenbrist.
            Animaliska livsmedels höga areal- och resursförbrukning jämfört
            med vegetabiliska livsmedel väcker frågor om solidaritet med världens
            svältande. Ytterligare andra oroas över sambandet mellan animaliekonsumtion
            och ohälsa.
          </p>
          <p xml:id="i-2jn9XY5f6ySZ3NBseE2Qkv">
            Det finns alltså goda skäl att stödja en minskad animaliekonsumtion
            och underlätta för dem som vill avstå från kött eller andra animaliska
            produkter. En beskattning av animaliska livsmedel för att kompensera
            för deras miljöpåverkan bör utredas. Samtidigt finns det farhågor
            att en beskattning som enbart grundar sig på klimatpåverkan kan
            leda till försämrat djurskydd. Dagens kyckling- och slaktsvinsuppfödning
            har stora djurvälfärdsbrister, men står för en mindre klimatpåverkan
            per kilo kött än idisslare som får vara ute och beta men släpper
            ut den starka växthusgasen metan. Väger man däremot även in andra
            aspekter som påverkan på biologisk mångfald så sammanfaller djurvänlighet
            och miljövänlighet i större grad. Det är därför viktigt att ekonomiska
            styrmedel för att minska animaliska livsmedels miljöpåverkan inte
            bara tar hänsyn till klimat utan också utformas med andra miljöaspekter
            och djurvälfärdskonsekvenserna i åtanke.
          </p>
          <p xml:id="i-3eb82De2veYXEW84M89tZm">
            I skolor, på sjukhus, på dagis, på äldreboenden och andra offentliga
            verksamheter ska det vara en självklar rätt att kunna välja fullvärdig
            vegetarisk eller vegansk mat, utan krav på intyg från föräldrar
            eller läkare. Den offentliga upphandlingen bör styras mot minskad
            köttkonsumtion, t.ex. genom större inslag av vegetarisk mat inom
            försvaret, i fängelser osv.
          </p>
          <p xml:id="i-Q4X5QewUcHSKQvjq6bxNsS">
            De animaliska produkter som fortfarande köps in bör leva upp
            till högt ställda djurskyddskrav. Som lägst bör kraven motsvara
            svensk djurskyddslagstiftning. Miljöstyrningsrådet har visat hur
            man kan använda djurskyddskriterier i upphandlingen utan att hindras
            av EU-rätten. I WTO-förhandlingarna bör Sverige driva på för att
            djurskyddskrav inte ska betraktas som handelshinder, utan att
            samma djurskyddskrav ska få ställas på djur och animaliska produkter
            som importeras som för djur som föds upp i Sverige.
          </p>
          <p xml:id="i-9Ru6S9J7sLy1iVnDhen8vb">
            För att konsumenter ska kunna göra medvetna val behövs en obligatorisk
            ursprungsmärkning av animaliska produkter. I dag ska allt nötkött
            vara märkt med var djuret är fött, uppfött och slaktat, och fr.o.m.
            den 13 december 2014 ska även kött av svin, får, get och fjäderfä
            märkas med uppgift om ursprungsland eller härkomstplats. I EU-kommissionens
            förslag till genomförandeakter som väntas beslutas i december
            2013 räcker det att ange var djuret är uppfött och slaktat. Genom
            att inte ange var djuret är fött behöver de köttproducenter som
            köper in och fraktar djur kors och tvärs mellan länder skylta
            med detta, utan konsumenterna förleds att tro att djuren levt
            hela sitt liv på samma gård. Här är det viktigt att Sverige driver
            på att märkningen ska omfatta såväl var djuret är fött som var
            det är uppfött och slaktat.
          </p>
          <p xml:id="i-45TBahqZ2aZ55Cx8yNWUo1">
            De nya reglerna ställer inga krav på ursprungsmärkning på kött
            från exempelvis häst eller andra animaliska livsmedel som ägg
            och mjölkprodukter, och heller inte för kött som ingår som ingrediens
            i till exempel korv. Inte heller behöver ursprungsland anges för
            kött på restaurang. Vissa av dessa begräsningar kommer att ses
            över i samband med att kommissionen utvärderar de utvidgade kraven
            som börjar gälla 2014, men långt ifrån alla.
          </p>
          <p xml:id="i-XhUdKiggoj7BE7YUqDQ7MJ">
            Sveriges hållning bör vara att konsumenten alltid ska kunna göra
            medvetna val vid köp av animaliska livsmedel och att ursprungsmärkning
            bör göras obligatorisk i alla relevanta sammanhang. Detta är viktigt
            både för de konsumenter som vill kunna göra medvetna val och de
            producenter som vill kunna använda tuffare djurskyddskrav som
            en konkurrensfördel.
          </p>
        </div>
        <div xml:id="i-31U9BDLUTgXSUjKS8bD6cF" type="signatureBlock">
          <list xml:id="i-E4ZXZcMf2F4RvzYDVZKNyH">
            <item xml:id="i-UvdsGC3HHqibBnWUnxZ6u7" type="signature">
              Helena Leander (MP)
            </item>
            <item xml:id="i-JXtqCv8SnhVn4hQED27kyC" type="signature">
              Kew Nordqvist (MP)
            </item>
            <item xml:id="i-TrkacjB4Z1wYhhyxm5bMtA" type="signature">
              Lise Nordin (MP)
            </item>
            <item xml:id="i-82Ek8ZmKBaVAKWdw1PBRAa" type="signature">
              Annika Lillemets (MP)
            </item>
            <item xml:id="i-5wopJZ6PnU6RQWSE5HEBMv" type="signature">
              Maria Ferm (MP)
            </item>
          </list>
        </div>
      </div>
    </body>
  </text>
</TEI>
