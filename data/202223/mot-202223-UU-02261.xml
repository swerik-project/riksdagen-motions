<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-UU-02261">
  <teiHeader>
    <fileDesc>
      <titleStmt>
        <title>En grön feministisk utvecklings- och biståndspolitik</title>
        <author corresp="i-4K631U2FyQthafuME3cNGX">av Janine Alm Ericson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:2261 av Janine Alm Ericson m.fl. (MP)</title>
          <idno type="rdwebb">HA022261</idno>
          <rs type="number">2261</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HA022261/text</ref>
          <ref type="dokument_url_html">https://data.riksdagen.se/dokument/HA022261</ref>
          <ref type="dokumentstatus_url_xml">https://data.riksdagen.se/dokumentstatus/HA022261</ref>
          <ref type="pdf">https://data.riksdagen.se/fil/FDF6726A-F101-445D-9C77-3AE74EBD4C27</ref>
          <ref type="docx">https://data.riksdagen.se/fil/21D28B11-8653-47B1-96AA-119CFF8482C9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-4K631U2FyQthafuME3cNGX</idno>
            <name>Janine Alm Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-KTmTMYsoqjqixxDSAwcrPb</idno>
            <name>Emma Berginger</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-PQe8EhNJDXHurGqmN1U5hD</idno>
            <name>Jacob Risberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XYorBBswJHmzvkzAvCFPDM</idno>
            <name>Ulrika Westerlund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-FDkKvDMncsBnE8nzn8d1Re</idno>
            <name>Emma Nohrén</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-JAWP7Gb69hpAQfqSy9Teo7" type="signed"/>
        <correspContext corresp="i-JAWP7Gb69hpAQfqSy9Teo7">
          <note type="signatory" corresp="i-4K631U2FyQthafuME3cNGX"/>
          <note type="signatory" corresp="i-KTmTMYsoqjqixxDSAwcrPb"/>
          <note type="signatory" corresp="i-PQe8EhNJDXHurGqmN1U5hD"/>
          <note type="signatory" corresp="i-XYorBBswJHmzvkzAvCFPDM"/>
          <note type="signatory" corresp="i-FDkKvDMncsBnE8nzn8d1Re"/>
        </correspContext>
        <correspAction xml:id="i-CoyU1tz3XNcsjF8G6HFsq9" type="submitted">
          <date when="2022-11-23"/>
          <time when="16:54:17"/>
        </correspAction>
        <correspAction xml:id="i-L58Snp5ET6RcaYV1WjzwSz" type="reviewed">
          <date when="2022-11-23"/>
          <time when="21:05:14"/>
        </correspAction>
        <correspAction xml:id="i-TjpRuPBtnkz5mQDSfS4AK1" type="referred">
          <date when="2022-12-01"/>
        </correspAction>
        <correspAction xml:id="i-AdcJDHR7TAdfBJdB7wSEw2" type="assigned">
          <date when="2023-10-20"/>
          <time when="11:23:25"/>
        </correspAction>
        <correspContext corresp="i-AdcJDHR7TAdfBJdB7wSEw2">
          <ref type="assignedTo">Utrikesutskottet</ref>
        </correspContext>
        <correspAction xml:id="i-BtP8EfiQ1YsoGvMgDPwnGW" type="behandlas_i"/>
        <correspContext corresp="i-BtP8EfiQ1YsoGvMgDPwnGW">
          <ref type="uppgift">2022/23:NU12</ref>
          <ref type="ref_dok_id">HA01NU12</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">NU12</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EvaqmaMDp9kqPwWW4tnFZx" type="behandlas_i"/>
        <correspContext corresp="i-EvaqmaMDp9kqPwWW4tnFZx">
          <ref type="uppgift">2022/23:UU15</ref>
          <ref type="ref_dok_id">HA01UU15</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU15</ref>
          <ref type="ref_dok_titel">Mänskliga rättigheter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XEaPgMfHcKNbURUq8zNd9L" type="behandlas_i"/>
        <correspContext corresp="i-XEaPgMfHcKNbURUq8zNd9L">
          <ref type="uppgift">2022/23:UU3</ref>
          <ref type="ref_dok_id">HA01UU3</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU3</ref>
          <ref type="ref_dok_titel">Resultatskrivelse om utvecklingssamarbete och humanitärt bistånd genom multilaterala organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VxAruCskY85VGFPJyzJ3za" type="behandlas_i"/>
        <correspContext corresp="i-VxAruCskY85VGFPJyzJ3za">
          <ref type="uppgift">2022/23:UU6</ref>
          <ref type="ref_dok_id">HA01UU6</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FhxqQ4JAK9DJUxDfEuDgA8" type="behandlas_i"/>
        <correspContext corresp="i-FhxqQ4JAK9DJUxDfEuDgA8">
          <ref type="uppgift">2022/23:UU7</ref>
          <ref type="ref_dok_id">HA01UU7</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU7</ref>
          <ref type="ref_dok_titel">Internationella relationer m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2022/23:2261 av Janine Alm Ericson m.fl.
          (MP) En grön feministisk utvecklings- och biståndspolitik
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-UCMjjtNEEccUiEMkqBsMiS">
            Förslag till riksdagsbeslut
          </head>
          <list>
            <item xml:id="i-6vuTso4FUzP1hxnhEtjmyb" sortKey="Yrkande 1">
              Riksdagen ställer sig bakom det som anförs i motionen om att
              höja biståndsramen till 1,25 procent av BNI och tillkännager detta
              för regeringen.
            </item>
          </list>
          <list>
            <item xml:id="i-Qz5i2gjS7ThihhPwzes1Sv" sortKey="Yrkande 2">
              Riksdagen ställer sig bakom det som anförs i motionen om att
              utvecklingssamarbetet ska styras av principen om effektivitet
              och fattigdomsbekämpning, inte villkoras mot Sveriges utrikespolitiska
              intressen, och tillkännager detta för regeringen.
            </item>
          </list>
          <list>
            <item xml:id="i-FfAGqdH7dxfXCWZMPwskED" sortKey="Yrkande 3">
              Riksdagen ställer sig bakom det som anförs i motionen om att
              de globala hållbarhetsmålen i Agenda 2030 och Parisavtalet ska
              styra utvecklingspolitiken och tillkännager detta för regeringen.
            </item>
          </list>
          <list>
            <item xml:id="i-2qdWxepw5ZhjtzEfC5xEsj" sortKey="Yrkande 4">
              Riksdagen ställer sig bakom det som anförs i motionen om att
              leva upp till våra internationella åtaganden inom FN och andra
              multilaterala forum och tillkännager detta för regeringen.
            </item>
          </list>
          <list>
            <item xml:id="i-3x7MSCKnHPyxaKP78gNgEK" sortKey="Yrkande 5">
              Riksdagen ställer sig bakom det som anförs i motionen om att
              minimera avräkningar från biståndsbudgeten och tillkännager detta
              för regeringen.
            </item>
          </list>
          <list>
            <item xml:id="i-UxX5pK48RhmsjQmz55fWVw" sortKey="Yrkande 6">
              Riksdagen ställer sig bakom det som anförs i motionen om att
              fortsätta driva en feministisk utrikes- och utvecklingspolitik
              som sätter fokus på kvinnors rättigheter, politiskt deltagande,
              ekonomisk egenmakt, inflytande i fredsarbete, frihet från våld
              samt rätten till sexuell och reproduktiv hälsa, och detta tillkännager
              riksdagen för regeringen.
            </item>
          </list>
          <list>
            <item xml:id="i-7j6E2grCiJnERrRXdvpvbx" sortKey="Yrkande 7">
              Riksdagen ställer sig bakom det som anförs i motionen om att
              integrera jämställdhetspolitiken i klimatpolitiken och tillkännager
              detta för regeringen.
            </item>
          </list>
          <list>
            <item xml:id="i-UjdjhcwMkVpfyM6Wa6h3P" sortKey="Yrkande 8">
              Riksdagen ställer sig bakom det som anförs i motionen om att
              verka för att internationella institutioner som IMF och Världsbanken
              får uppdaterade regler rörande lån till utvecklingsländer för
              att stärka styrningen mot hållbarhet utifrån ett ekonomiskt perspektiv
              och klimat-, miljö- och samhällsperspektiv och tillkännager detta
              för regeringen.
            </item>
          </list>
          <list>
            <item xml:id="i-6bxA5iic4XGp8yC7Bf6mQc" sortKey="Yrkande 9">
              Riksdagen ställer sig bakom det som anförs i motionen om att
              öka klimatbiståndet och tillkännager detta för regeringen.
            </item>
          </list>
          <list>
            <item xml:id="i-42G8GXc8xWnyQZWPZD6io7" sortKey="Yrkande 10">
              Riksdagen ställer sig bakom det som anförs i motionen om klimaträttvisa
              och tillkännager detta för regeringen.
            </item>
          </list>
          <list>
            <item xml:id="i-UMbGXA6TW8LvK2bxVXZxws" sortKey="Yrkande 11">
              Riksdagen ställer sig bakom det som anförs i motionen om att
              stödja utvecklingen av hållbara livsmedelssystem som kan stå emot
              klimatförändringarna, och detta tillkännager riksdagen för regeringen.
            </item>
          </list>
          <list>
            <item xml:id="i-JzfiWBeGZkktQ5Kv9fs476" sortKey="Yrkande 12">
              Riksdagen ställer sig bakom det som anförs i motionen om att
              bistånd inom jordbrukssektorn ska ha särskilt fokus på att främja
              småskaliga jordbruk, kvinnliga jordbrukare och klimat- och miljöanpassning
              av jordbruket och tillkännager detta för regeringen.
            </item>
          </list>
          <list>
            <item xml:id="i-AM6t3b8TZJuYzxu3LAqo41" sortKey="Yrkande 13">
              Riksdagen ställer sig bakom det som anförs i motionen om att
              Sverige fortsättningsvis bör föra en aktiv urfolkspolitik inom
              det internationella området och ta ansvar för urfolks rättigheter
              till självbestämmande, mark och land, däribland bevarandet av
              traditionell kunskap och biologisk mångfald, och tillkännager
              detta för regeringen.
            </item>
          </list>
          <list>
            <item xml:id="i-EvYBJBDWdaPn9YSompaG8t" sortKey="Yrkande 14">
              Riksdagen ställer sig bakom det som anförs i motionen om att
              stödja och skydda MR-försvarare, aktivister, kulturarbetare och
              journalister samt klimat- och kvinnorättsaktivister och tillkännager
              detta för regeringen.
            </item>
          </list>
          <list>
            <item xml:id="i-S9NZ2r4wQUtZuzCruW5cep" sortKey="Yrkande 15">
              Riksdagen ställer sig bakom det som anförs i motionen om att
              stärka mekanismer för skydd av mänskliga rättigheter inom partnerländer
              samt stödja institutioner för mänskliga rättigheter i utvecklingsländer
              och tillkännager detta för regeringen.
            </item>
          </list>
          <list>
            <item xml:id="i-BqZLdVwXdHrhVt7B8wj5Ze" sortKey="Yrkande 16">
              Riksdagen ställer sig bakom det som anförs i motionen om att
              möjliggöra ett system för att i akuta situationer bidra till snabb
              evakuering av journalister och andra röstbärare och tillkännager
              detta för regeringen.
            </item>
          </list>
          <list>
            <item xml:id="i-3Z7ug18QvoVeZ9PVg2iBbJ" sortKey="Yrkande 17">
              Riksdagen ställer sig bakom det som anförs i motionen om att
              Sverige genom utvecklingssamarbetet ska se till att hbtqi-rättigheter
              stärks och tillkännager detta för regeringen.
            </item>
          </list>
          <list>
            <item xml:id="i-KGf2kc7EeSroGb1baqQusE" sortKey="Yrkande 18">
              Riksdagen ställer sig bakom det som anförs i motionen om att
              verka för att biståndet utgår från lokala behov, skapar arbeten
              på plats samt är miljö- och klimatmässigt hållbart och tillkännager
              detta för regeringen.
            </item>
          </list>
          <list>
            <item xml:id="i-PnPG6sjztovanu2itn9gQB" sortKey="Yrkande 19">
              Riksdagen ställer sig bakom det som anförs i motionen om att
              verka för ett ramverk som aktivt motarbetar s.k. markrofferi samt
              hänsynslös exploatering av land, vatten och minoritetsgrupper
              av företag i både Sverige, EU och internationellt och tillkännager
              detta för regeringen.
            </item>
          </list>
          <list>
            <item xml:id="i-TZJCK6ATroYA8wx8DXoHrj" sortKey="Yrkande 20">
              Riksdagen ställer sig bakom det som anförs i motionen om att
              det ska finnas tydliga krav på transparens och mekanismer för
              att kräva ut ansvar när näringslivet inte lever upp till miljö
              och mänskliga rättigheter, t.ex. genom att utvärdera varje företag
              som får statliga exportkrediter enligt kriterier för miljö och
              mänskliga rättigheter, och tillkännager detta för regeringen.
            </item>
          </list>
          <list>
            <item xml:id="i-5he9fotHEtiD9ASafCJAPL" sortKey="Yrkande 21">
              Riksdagen ställer sig bakom det som anförs i motionen om att
              ställa skarpare krav och villkor i Sveriges och EU:s utrikes-
              och handelspolitik för att driva på det globala klimatarbetet,
              bevara biologisk mångfald, främja demokrati och mänskliga rättigheter,
              stärka djurskyddet och minska de globala klyftorna och tillkännager
              detta för regeringen.
            </item>
          </list>
          <list>
            <item xml:id="i-KNk7NvQLTdS5VSmVKGw2cP" sortKey="Yrkande 22">
              Riksdagen ställer sig bakom det som anförs i motionen om att
              verka för att EU:s handelsavtal omarbetas för att främja utvecklingsländernas
              möjligheter att utvinna och bearbeta råvaror så att det gynnar
              en ekonomiskt, socialt och miljömässigt hållbar utveckling lokalt
              och tillkännager detta för regeringen.
            </item>
          </list>
          <list>
            <item xml:id="i-MWC1rJ6PVgoMdtw68faeHF" sortKey="Yrkande 23">
              Riksdagen ställer sig bakom det som anförs i motionen om att
              gå före i frågan om ett globalt bindande regelverk för företags
              ansvar gällande miljö och mänskliga rättigheter och tillkännager
              detta för regeringen.
            </item>
          </list>
          <list>
            <item xml:id="i-DbcgciiyYkUzoMtjdkf6kZ" sortKey="Yrkande 24">
              Riksdagen ställer sig bakom det som anförs i motionen om att
              värna det långsiktiga utvecklingssamarbetet liksom det humanitära
              biståndet och inte ställa dessa emot varandra och tillkännager
              detta för regeringen.
            </item>
          </list>
          <list>
            <item xml:id="i-7aiL6EZGPQBizJZfgRsYPQ" sortKey="Yrkande 25">
              Riksdagen ställer sig bakom det som anförs i motionen om att
              verka för att den internationella humanitära hjälpen till människor
              i nöd utökas och för att stärka kapaciteten att ge snabba insatser
              i krisläge och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-KEYYQsaQCvNJwr7fMTCrdn" type="h1">
            Inledning
          </head>
          <p xml:id="i-T5gYwHJ4WUe5UQT9CfeXP8">
            Utvecklingspolitikens mål är bland annat att främja ökad delaktighet,
            försvara mänskliga rättigheter och demokrati, uppnå jämställdhet,
            främja fred och inkluderande samhällen samt hantera utmaningar
            på klimat- och miljöområdet. Grunden för svenskt internationellt
            utvecklingssamarbete är att förbättra förutsättningarna för människor
            som lever i fattigdom och förtryck. Det ska styras av principen
            om effektivitet och fattigdoms­bekämpning, inte villkoras mot
            Sveriges utrikespolitiska intressen.
          </p>
          <p xml:id="i-LtvZnrHc553jx66po4WY7W">
            De senaste årens kriser har varit allra tuffast mot redan fattiga
            länder och det är deras invånare som drabbats hårdast av pandemin
            och de ökade råvarupriserna. Mer stöd behövs på flera fronter.
            Vi föreslår en biståndsbudget där målet är 1,25 procent av BNI,
            som fasas in över fem år och permanentas från 2027.
          </p>
          <p xml:id="i-FCeUquHu7Ty3AgXGFCx5Qc">
            Miljöpartiet motsätter sig en urholkad biståndsbudget där kostnader
            för att ta emot flyktingar i Sverige tas från biståndet och vill
            att avräkningarna ska minimeras. Biståndet ska gå till att bekämpa
            fattigdom, inte till svenska kommuner, oskäliga administrativa
            kostnader eller militära insatser.
          </p>
          <p xml:id="i-Gzjfi7bPYaD7T9yAg5PrSb">
            Världen behöver nu gemensamt hitta vägar till utveckling mot
            en värld som är mer jämlik, jämställd och hållbar. De globala
            hållbarhetsmålen i Agenda 2030 och Paris­avtalet ska styra politiken
            och Sverige ska fortsatt vara en stark pådrivande kraft för att
            nå dem. Det är mål vi satt upp tillsammans i världen och som vi
            alla måste öka ansträngningarna för att nå. Detta gör vi bland
            annat genom att fortsätta leva upp till våra åtaganden inom FN
            och andra multilaterala forum.
          </p>
          <head xml:id="i-KDXdgiS7CsPzyPsBqvcPdp" type="h1">
            Kvinnors rättigheter är mänskliga rättigheter
          </head>
          <p xml:id="i-KeZBQsFFsz3dEegmopHjs5">
            Jämställdhet är nyckeln till hållbar utveckling och fattigdomsbekämpning.
            Idag be­gränsas och hotas kvinnors och flickors rättigheter i
            stora delar av världen. Dessutom drabbas de särskilt hårt av klimatförändringar
            och av konflikter. Kvinnors och flickors rätt att bestämma över
            sina egna kroppar försvåras ofta av ojämlika maktförhållanden
            mellan könen. I konflikt-, postkonflikt- och krissituationer ökar
            antalet övergrepp markant och är dessutom systematiska.
          </p>
          <p xml:id="i-ANJy6N4USi7cxi7nUsinwL">
            För att vända utvecklingen krävs modiga insatser. Med feministisk
            utrikespolitik för fred, rättvisa och klimat kan Sverige bidra
            till att förbättra livet för miljoner kvinnor i utsatta länder.
            Ett viktigt exempel var Sveriges mobilisering för kvinnors rätt
            och möjlighet att bestämma över sin egen kropp i kampanjerna #shedecides
            #womensrights.
          </p>
          <p xml:id="i-3gzrPZTKngadrv45UcaiCK">
            Med Miljöpartiet i regeringen har budgeten för klimatbiståndet
            ökat, vilket gynnar kvinnor i fattiga länder. Dessutom har vi
            bidragit till att det nu finns mer resurser än någonsin för kvinnors
            och flickors mänskliga rättigheter samtidigt som vi drivit på
            för ett jämställdhetsfokus inom bland annat handelspolitiken.
            Men än finns det arbete kvar att göra. Sverige ska fortsätta att
            driva en feministisk utrikespolitik som sätter fokus på kvinnors
            rättigheter, politiskt deltagande, ekonomisk egenmakt, inflytande
            i fredsarbete, frihet från våld samt rätten till reproduktiv hälsa.
            Respekten för kvinnors och flickors rättigheter och möjligheter
            behöver öka. Fler kvinnor ska vara med och fatta de viktiga besluten.
          </p>
          <p xml:id="i-8wU3LWhDUPCQw48e65Wgdi">
            Klimatförändringarna och förstörelsen av såväl ekosystem som
            skog och hav är det absolut största hotet mot människors hälsa,
            säkerhet och liv i världen i dag. Särskilt utsatta är kvinnor
            och barn som lever i fattigdom. De drabbas oproportionerligt hårt
            av klimatförändringar. Därför är kampen om klimatet och energiomställningen
            också en feministisk utrikespolitisk prioritering för Miljöpartiet.
            Det vill säga att vi måste integrera jämställdhetspolitiken i
            klimatpolitiken.
          </p>
          <head xml:id="i-GUBhVinEjxjd46tT4RknBt" type="h1">
            Miljö- och klimatmässigt hållbar utveckling
          </head>
          <p xml:id="i-SjpZA2kGP2WibYugdFcPfo">
            Alla människor har rätt att leva ett gott liv, nu och i framtiden,
            i Sverige och i andra länder. Miljöbelastningen måste hållas inom
            planetens gränser och finansieringen fördelas rättvist, inom och
            mellan länder. Ingen generation ska leva på kommande generationers
            bekostnad.
          </p>
          <p xml:id="i-NE3rhvJvm359beHhTwwoVp">
            En hållbar global utveckling har ekologiska, sociala och ekonomiska
            dimensioner. Alla tre måste respekteras. Fungerande ekosystem
            är grunden för liv, och därmed också för ekonomin och sociala
            värden.
          </p>
          <p xml:id="i-R2tPgUu64br33LrixL8UDd">
            Idag ser inte verkligheten ut så. Stora internationella institutioner
            som IMF och Världsbanken ser mer till den ekonomiska utvecklingen
            än till både den sociala och ekologiska. Därför vill vi se uppdaterade
            regler rörande lån till utvecklingsländer för att stärka styrningen
            mot hållbarhet utifrån klimat-, miljö- och samhällsperspektiv.
          </p>
          <head xml:id="i-RiVFUfqUdCi3AqvQQw6f61" type="h2">
            Klimatbistånd
          </head>
          <p xml:id="i-DztUqQJVHs2MmdFdDuG5xZ">
            Klimatutsläppen måste minska. Alla länder måste ta ansvar för
            sin del men vi vet också att det är det globala nord som historiskt
            stått, och fortfarande står, för de största ut­släppen. Klimaträttvisa
            betyder att vi nu måste hjälpas åt. Målen når vi bara till­sammans.
            Därför vill vi i Miljöpartiet fortsätta höja klimatbiståndet.
          </p>
          <p xml:id="i-5QhCGHy5dctHfMTHLBbuKN">
            Klimatet, miljöförstöringen, utrotningen av den biologiska mångfalden,
            pandemier, krig och konflikter – vår tids stora utmaningar – är
            ofta globala och gränsöverskridande och kräver gemensamma ansträngningar
            för att stoppas. Genom klimatbiståndet stöttar vi utvecklingsländer
            i deras utveckling och deras genomförande av Parisavtalet. Medan
            vi och övriga västländer byggt vårt välstånd på fossil grund kan
            inte de växande ekonomierna upprepa de misstagen. Klimatbiståndet
            måste därför öka. Storskalig finansiering för klimatåtgärder krävs
            för investeringar i både minskade utsläpp och mer klimatanpassning.
            Även utvecklingsländer måste ha möjlighet att bygga hållbara förnybara
            energisystem och anpassa sina samhällen efter det förändrade klimat
            vi redan ser.
          </p>
          <p xml:id="i-6jXJpZTHPFkrbLSbXNzRYD">
            En hållbar ekonomisk grön återhämtning och omställning samt ett
            hållbart nyttjande av naturresurser är en förutsättning för att
            kunna begränsa den globala uppvärmningen, minska förlusten av
            biologisk mångfald och dess ekosystem samt undvika framtida pandemier.
            Regeringen ser allvarligt på utvecklingen inom klimatområdet och
            konstat­erar utifrån FN:s klimatpanels (IPCC) senaste rapport
            att ambitionsnivån globalt i klimatarbetet behöver öka snabbt
            och substantiellt. Sverige tar sin del av ansvaret i det globala
            miljö- och klimatarbetet.
          </p>
          <p xml:id="i-VkH4VxiYKuTaZggk8DpjMz">
            Sveriges klimatbistånd har ökat under de senaste åren och det
            är avgörande att fortsätta öka andelen bistånd till klimat, miljö
            och biologisk mångfald. Barn och unga drabbas hårt av klimatförändringarna.
            Kommande generationer måste sättas i centrum för återhämtningen.
            Utfasning av fossil energi samt ökat stöd till förnybar energi,
            energieffektivisering och energidistribution måste fortsatt vara
            centrala utgångspunkter för Sveriges utvecklingssamarbete, inte
            minst med de multilaterala utvecklings­bankerna. Det svenska stödet
            genom miljö- och klimatfonderna är fortsatt centralt.
          </p>
          <head xml:id="i-Kerokny44yTDTE8yZmV5DY" type="h1">
            Hållbara livsmedelssystem
          </head>
          <p xml:id="i-XVjS11fkjxUFwFBhhRQ8GK">
            Mat är en mänsklig rättighet, men vi ser i klimatförändringarnas
            spår hur det blir allt svårare att försörja sig och producera
            mat på många platser.
          </p>
          <p xml:id="i-CHjwdiCbB249xTCJnA3wkt">
            Idag produceras tillräckligt med livsmedel globalt för att alla
            skulle kunna äta sig mätta men distributionen av mat sker inte
            rättvist. En ojämn fördelning gör att omkring 800 miljoner människor
            är kroniskt undernärda.
          </p>
          <p xml:id="i-6Naw9z2GoXcc1shCmd18KN">
            Det är en myt att ekologisk produktion inte skulle räcka för
            att föda världs­befolkningen – det är snarare så att vi måste
            värna mark och ekosystemtjänster som bidrar till produktiviteten.
            Om de som äter mycket animalisk mat skulle äta mer vegetariskt
            skulle mark frigöras, och detta skulle bland annat kunna uppnås
            genom ekonomiska styrmedel och mer vegetariskt i offentliga kök.
            Idag sker också ett matsvinn globalt på omkring 20–25 procent
            av de livsmedel som produceras.
          </p>
          <p xml:id="i-SueMrjKJKUht17rj249umv">
            På motsvarande sätt behöver vi vårda och inte plundra världens
            fiskeresurser. Fred, rättvisa och jämställdhet bidrar till en
            effektivare livsmedelsproduktion. Vi vill öka det bilaterala stödet
            och inom EU och andra fora verka för en ökning av det multilaterala
            stödet till utveckling av ekologiskt jordbruk, i synnerhet det
            småskaliga jordbruket i Afrika söder om Sahara.
          </p>
          <p xml:id="i-MFARCTuG5wnUZTmDBKZTed">
            Om marken ska räcka till både mat och energi utan att hota den
            biologiska mång­falden, måste den användas mer effektivt. Det
            monokulturella jordbruket står för stora klimatutsläpp, bl.a.
            på grund av den konstgödsel som måste tillföras för att jorden
            utarmas på näringsämnen som den specifika grödan kräver. Dessutom
            påverkar det den ekologiska mångfalden eftersom att andra arter
            betraktas som ogräs och tas bort. Samtidigt är jordbruksinvesteringar
            ett viktigt led i att motverka fattigdom. FAO rekommenderar därför
            långsiktiga investeringar i speciellt småskaligt jordbruk då det
            har visat sig särskilt effektivt i att bekämpa fattigdom jämfört
            med satsningar på andra områden. Mycket av investeringarna i jordbruk
            går till storskaliga projekt, som riskerar att bli kontraproduktiva
            både vad gäller förmågan att fortsätta producera i ett förändrat
            klimat, men det riskerar också att utarma den biologiska mångfalden.
            Därför är det viktigt att stöden inom jordbrukssektorn ska ha
            särskilt fokus på att främja småskaliga jordbruk, kvinnliga jordbrukare
            och klimat- och miljöanpassning av jordbruket. Bara så kan vi
            bygga samhällen starkare på både kort och lång sikt.
          </p>
          <head xml:id="i-N9WaWu691dkUhcs9kUrErb" type="h1">
            Biologisk mångfald
          </head>
          <p xml:id="i-JNL79K2GifqkMERJP66uwR">
            Biologisk mångfald är, vid sidan av klimatet, förändrad markanvändning
            och kväve­cykeln, ett av fyra områden där mänsklig påverkan bedöms
            överskrida planetära gränsvillkor. Bevarad biologisk mångfald
            är viktig för ekosystemens förmåga att återhämta sig från störningar
            såsom klimatförändringar och för att fortsatt kunna tillhandahålla
            livsnödvändiga ekosystemtjänster.
          </p>
          <p xml:id="i-6HHvJKRLCtTHKMBwNumRTt">
            Avskogning och omvandling av naturskogar till skogsplantager,
            utvidgning och omvandling av jordbruket, fiske och föroreningar
            är orsaker till att biologisk mångfald går förlorad. En växande
            och allt rikare befolkning, samt behovet av att minska konsumtionen
            av fossila råvaror, kommer att öka trycket på markanvändning och
            hoten mot biologisk mångfald.
          </p>
          <p xml:id="i-Hy3rnKJKkikBfUAUerDFGG">
            Konventionen om biologisk mångfald antogs vid FN:s toppmöte i
            Rio 1992 och följdes upp av Nagoyaprotokollet 2011. Det kommer
            att krävas stort ekonomiskt stöd för att hjälpa fattiga länder
            att klara av att genomföra protokollets krav på att bland annat
            skydda 17 procent av landområden och 10 procent av havsområden.
            Sverige bör mot­verka satsningar med betydande negativa konsekvenser
            för biologisk mångfald, både i det bilaterala och i det multilaterala
            utvecklingssamarbetet.
          </p>
          <p xml:id="i-4j9fT8yd6JRRJeNBimRLjK">
            EU har tagit fram hållbarhetskriterier för biodrivmedel. Dessa
            behöver skärpas och utvidgas till att också gälla fasta biobränslen.
            Det behövs också stöd till uppbyggnad av nationella institutioner
            för att värna biologisk mångfald i utvecklingsländer. Stödet till
            den ideella miljörörelsen är både kostnadseffektivt och verkningsfullt.
          </p>
          <p xml:id="i-25CyoVryuV5QdDVSsGu7Tc">
            Världens skogar är också under press. Ökande konkurrens om biomassa
            för mat, foder, fiber och energi har bidragit till satsningar
            på storskaliga odlingar, ibland utan hänsyn till den bofasta befolkning
            som kan ha brukat jorden i generationer utan att ha formell äganderätt.
            Men investeringar i bioenergi i utvecklingsländer kan vara ett
            effektivt medel för att minska klimatpåverkan och bekämpa fattigdom.
            För att det ska bli möjligt krävs full respekt för miljölagstiftning
            och lagar som reglerar lokalsamhällets deltagande, stöd till den
            lokala skattebasen och att investeringarna genererar arbetstillfällen
            och stärker den lokala omställningen från fossilt till förnybart.
          </p>
          <head xml:id="i-8UTiQsDanXXz2P7M39CdRu" type="h1">
            Mänskliga rättigheter och demokrati
          </head>
          <p xml:id="i-3pYcKDdJ2d795t4f9mHU2W">
            Mänskliga rättigheter är universella, likvärdiga och odelbara,
            och har fastslagits i FN:s allmänna förklaring om de mänskliga
            rättigheterna och i de två huvudkonventionerna om medborgerliga
            och politiska respektive ekonomiska, sociala och kulturella rättig­heter.
            Dessa rättigheter är också ömsesidigt förstärkande. Mänskliga
            rättigheter och folkrätten ligger till grund för svensk utrikespolitik.
            För att uppnå de mänskliga rättig­heternas syfte – att säkerställa
            varje människas möjlighet att leva ett liv i värdighet – måste
            alla rättigheter ges samma prioritet.
          </p>
          <p xml:id="i-JY2ZuqDBXSMVHyR6XnzSDa">
            Demokratin i världen är också satt under stark press. En stor
            del av världens människor lever idag i länder där demokratin är
            på tillbakagång. Hets, hot och hat förgiftar samhällsdebatten.
            Polariseringen ökar och demokratiska processer undergrävs.
          </p>
          <p xml:id="i-PYUV3abov3eSmgoqh4p8XM">
            Journalister, politiker och människor som försvarar miljön och
            mänskliga rättigheter trakasseras, förföljs och mördas. Detta
            är en farlig utveckling som vi behöver göra allt för att bryta.
            Det fria ordet och journalistiken är avgörande för att demokratin
            ska utvecklas. Vi måste kunna stärka skyddet och stödet till civilsamhället
            också där det är som svårast och innebär mest utmaningar.
          </p>
          <p xml:id="i-8SvpAM1p8WLweiS5JDmPCn">
            Ursprungsfolk runtom i världen lever fortfarande under svåra
            förhållanden på grund av staters ovilja att erkänna och stödja
            deras mänskliga rättigheter. De diskrimineras och fördrivs från
            sina marker på grund av väpnade konflikter eller ekonomiska intressen.
            Sverige har fått internationell kritik för att inte ha ratificerat
            ILO:s konvention 169 om urfolks rättigheter, och FN:s råd för
            mänskliga rättigheter har kommit med ett stort antal rekommendationer
            som Sverige ännu inte hörsammat. Miljöpartiet menar att rätten
            till den egna kulturella identiteten är grundläggande i länder
            med olika befolkningsgrupper och att skydda nationella minoriteter
            och urfolks rättigheter samt att främja deras deltagande och användande
            av kunskap i klimatkampen är grundläggande för en hållbar utveckling.
            Det visar inte minst den senaste rapporten från IPBES som visar
            att trenden med ekologisk utarmning och förlust av biologisk mångfald
            i genomsnitt har varit lindrigare i områden som förvaltas av urfolk
            eller lokalsamhällen. Vi menar därför att Sverige bör ratificera
            ILO:s konvention 169 och ha en aktiv politik för att stärka urfolks
            rättigheter.
          </p>
          <p xml:id="i-3b7EfLEmkGzWdzWGc3v2me">
            För att kunna stärka skyddet för MR-försvarare, journalister
            och andra måste starka institutioner komma på plats i partnerländerna,
            liksom att stärkta mekanismer för skydd måste finnas. Detta måste
            vara en viktig del av vårt utvecklingssamarbete, även framåt.
          </p>
          <p xml:id="i-QJchN6rL9stjuo7nN7bk9B">
            Sveriges evakuering av MR-försvarare, journalister och andra
            från Afghanistan är exempel på när akuta insatser har varit väldigt
            viktiga för enskilda människor i behov av skydd, men ett mer ordnat
            system bör utredas. Miljöpartiet har under lång tid drivit att
            Sverige bör införa ett system med humanitära visum, så att människor
            kan resa hit på ett lagligt och säkert sätt och söka asyl. Det
            är viktigt, eftersom det idag i princip saknas lagliga vägar för
            att ta sig till Europa och söka asyl, något den fortsatta humanitära
            krisen på Medelhavet visar med smärtsam tydlighet. Frågan har
            på nytt aktualiserats i och med Rysslands invasion av Ukraina
            och det är viktigt att det finns vägar för oppositionella, krigsvägrare
            och andra att trots sanktioner kunna ta sig till säkerhet och
            söka skydd. Miljöpartiet vill tillsätta en utredning som lämnar
            förslag på ett långsiktigt hållbart system som möjliggör för säkra
            och lagliga vägar att söka asyl, inklusive humanitära visum. Åtgärder
            för snabb evakuering bör ingå i en sådan utredning.
          </p>
          <head xml:id="i-6VmThxEHkhkEZLmyDs4y2y" type="h1">
            HBTQI-rättigheter globalt
          </head>
          <p xml:id="i-5fL6jkRXbVguTRdq2XLijG">
            Runtom i världen förföljs, trakasseras och diskrimineras människor
            enbart på grund av sin sexuella läggning eller sin könsidentitet.
            Diskriminering leder till att hbtqi-personer fängslas, torteras
            och mördas. I ett 70-tal länder är samkönade relationer helt förbjudna.
            Därför är Sveriges stöd till de som arbetar med hbtqi-personers
            rättigheter avgörande för många organisationer. Det stödet får
            nu inte minska.
          </p>
          <p xml:id="i-SPT2bHtVX7fiMkpxGDZiL7">
            I länder där samkönade relationer är förbjudna finns det stora
            svårigheter för en hbtqi-organisation att ens registrera sig,
            och många små hbtqi-organisationer i fattiga länder har haft svårt
            att leva upp till de höga krav på revision och uppföljning som
            Sverige ställer. För att Sveriges insatser ska bli meningsfulla
            är det centralt att de projekt och program som genomförs planeras
            och följs upp i dialog med hbtqi-rörelsen i det berörda landet.
          </p>
          <p xml:id="i-DcHkVjp2YP486QXSo8JTcf">
            I dag läggs ansvaret för många projekt på de svenska organisationer,
            t.ex. RFSL, som förmedlar stödet. Det innebär en stor ekonomisk
            risk för dessa organisationer som ofta har begränsade resurser.
            Dagens ordning begränsar därför ibland möjligheterna att gå in
            i projekt i de länder där förtrycket är som hårdast och behovet
            av stöd som störst. Om Sverige ska kunna stödja hbtqi-organisationer
            även i länder där situationen för hbtqi-personer är som svårast
            krävs en ökad flexibilitet och att man inte lägger det ekonomiska
            ansvaret enbart på aktörer i det civila samhället. Stödet måste
            istället förstärkas och göras mer flexibelt.
          </p>
          <head xml:id="i-KesX3TmGuGw4v1VyQCEua4" type="h1">
            Ekonomisk utveckling och rättvisa
          </head>
          <p xml:id="i-CJvEMNGumwaD3vbBwEfmvK">
            Den ekonomiska utvecklingen har lyft hundratals miljoner människor
            ur fattigdom, men den har också tärt på planetens tillgångar och
            skapat enorma utmaningar i form av klimatförändringar och miljöförstöring.
            De stora tillväxtekonomierna Brasilien, Kina och Indien har snart
            en större produktion än Kanada, USA och de större europeiska länderna
            tillsammans. En grön politik för global utveckling måste ge förutsättningar
            för hållbara och inkluderande ekonomiska utvecklingsprocesser
            i partnerländerna och den måste ha fokus på rättvisa spelregler
            på den globala marknaden.
          </p>
          <p xml:id="i-Ku15s17nW74apMnC3fqfDt">
            Jakten på icke förnybara råvaror som olja, metall och mineraler
            leder till stor miljö­belastning och svåra konflikter. Jakten
            på fossila källor som olja och gas sker på allt mer desperata
            sätt. Rovdriften riskerar att sätta hela vårt ekosystem ur balans.
            Råvaruanvändningen måste utgå från principer som hushållning,
            effektivisering och rättvisa. Det är viktigt att i ökad utsträckning
            sluta råvarornas kretslopp, genom ökad återvinning. För många
            utvecklingsländer har förekomsten av råvaror snarast varit en
            belastning, en källa till korruption och konflikter, i stället
            för till utveckling.
          </p>
          <p xml:id="i-ErMbwR1p4gnufcZhKjDRTw">
            Den internationella handeln med konfliktmineraler, nödvändiga
            för bland annat elektrifieringen av Sverige och andra länder i
            EU, orsakar många övergrepp och så mycket lidande. I östra Demokratiska
            republiken Kongo återfinns 80 procent av jordens coltan. Landets
            rikedom har blivit dess förbannelse och en motor i en konflikt
            som skördat miljontals dödsoffer och påverkat en hel region. I
            konflikten utsätts kvinnor för systematiskt sexuellt våld och
            hela samhällen traumatiseras. En hel del görs för att få stora
            företag att efterfråga råvaror som är certifierade, men det saknas
            en bindande lagstiftning.
          </p>
          <p xml:id="i-WJLhdcaQLDtw5ekJ6qVths">
            Vidare exempel är de stora mängder elektroniskt avfall från EU-länder
            som dumpas i bl.a. afrikanska eller asiatiska länder. Möjligheten
            att ställa företag till svars genom kontroll och uppföljning av
            produktionsleden är essentiellt för att särskilt elektrifier­ingen
            och den teknologiska utvecklingen inte ska fortgå på bekostnad
            av natur och människor i andra delar av världen. Sverige måste
            verka för en EU-lagstiftning och ett globalt certifieringssystem
            om konfliktmineraler. Det är avgörande att lagen innefattar mekanismer
            som säkrar transparens och ansvarsutkrävande, i enlighet med principen
            om att förorenaren ska betala.
          </p>
          <p xml:id="i-WyFcpq1b4fYreBcMMVyRGt">
            Svenska företag är viktiga aktörer på världsmarknaden och har
            ett stort kunnande både som leverantörer till gruvindustrin och
            vid själva utvinningen. På hemmaplan har vi kommit långt med både
            sociala krav och miljökrav. Det är viktigt att vårt tekniska kunnande
            och processkunnande kan komma andra till del. Samtidigt är det
            viktigt att vi ställer om vårt tänkande mer till hushållning och
            effektivisering, i stället för att fokusera främst på utvinning.
            Sverige bör ställa krav på företag att redogöra konsekvensanalyser
            som identifierar och hanterar mål- och intressekonflikter, där
            konsekvenserna för fattiga människor av svensk politik analyseras
            med särskilt fokus på elektrifiering bör införas.
          </p>
          <p xml:id="i-FXQfXEFc9pzhVtadJbHW2r">
            Inom EU förs det genom råvaruinitiativet en samordnad politik
            för att säkra EU:s tillgång till naturresurser, inte för fattigdomsbekämpning.
            Handels- och utvecklings­politiken måste öka handlingsutrymmet
            för utvecklingsländerna och samtidigt säkra råvaror, förädlingen
            och jobben. Sverige ska också verka för ökad transparens och stödja
            initiativ som EITI (Extractive Industries Transparency Initiative).
          </p>
          <head xml:id="i-DHo7NepkHaURjMkEQk7o9x" type="h2">
            Rätten till och ansvaret för gemensamma globala nyttigheter
          </head>
          <p xml:id="i-JgCRDRmtdkGyV3Gvq9YwjN">
            Alla behöver vi vatten, energi och livsmedel. Ett av politikens
            viktigaste uppdrag är att trygga försörjningen av dessa grundläggande
            behov – både när övergripande politiska linjer utformas och i
            konkreta projekt. Insikten om att grundläggande säkerhet bygger
            på hanteringen av vatten, energi och livsmedel kom till uttryck
            i diskussionen inför och under FN:s Rio + 20-konferens.
          </p>
          <p xml:id="i-3P2LygodaMXH59eEYHPS7k">
            Vatten behövs för att producera mat och bioenergi. Energi används
            för att driva jordbruksmaskiner eller transportera mat. Mark och
            jordbruksprodukter används för att producera den nya tidens energi.
            När planetära gränsvillkor för utsläpp av växthusgaser överskrids,
            när vi lider förlust av biologisk mångfald och när kvävecykeln
            kommer ur balans, får det konsekvenser för både vatten, energi
            och livsmedel. Åtgärder för att trygga ett av dessa behov måste
            utformas så att det inte missgynnar de andra.
          </p>
          <p xml:id="i-8zhnm1AduhdHD5tvdRNTD9">
            Miljöpartiet anser att Sverige ska verka för att multilaterala
            finansinstitutioner ska ta större hänsyn till samspelet mellan
            vatten, energi och mat vid policyutformning. Målkonflikter bör
            minimeras och synergier eftersträvas. Sverige bör också verka
            för motsvarande ordning i berörda politikområden inom EU. Regeringen
            bör ge relevanta myndigheter och statligt ägda bolag i uppdrag
            att särskilt i sin utländska verksamhet ta större hänsyn till
            konsekvenserna för vatten-, energi- och livsmedelssäkerhet.
          </p>
          <head xml:id="i-GhdNpEYik1JJ2NuJLwbouN" type="h2">
            Stoppa skatteflykt och skatteparadis
          </head>
          <p xml:id="i-Q64eBs4h8JSFSxawp4VmF9">
            Enligt Global Financial Integrity (GFI) är utflödet av pengar
            i form av kapitalflykt från utvecklingsländerna flera gånger större
            än inflödet av biståndsmedel till samma länder. GFI uppskattar
            att det årliga genomsnittliga utflödet uppgår till ca 20 % av
            värdet av utvecklingsländernas totala handel med utvecklade ekonomier.
            Det är pengar som skulle kunna användas till att både bekämpa
            fattigdomen och hantera effekter av klimat- och finanskrisen.
            Runt en tredjedel av kapitalflykten handlar om pengar som kommer
            från kriminell verksamhet som drog-, människo- och vapenhandel.
            Kapitalflykten sker i stor utsträckning genom internationella
            företag som har verksamhet i utvecklingslandet. Flera av skatteparadisen
            finns i Europa, och EU har därmed ett särskilt stort ansvar för
            att ta itu med denna problematik.
          </p>
          <p xml:id="i-FKFGe6kmojmgFKhrRZVLit">
            De steg som hittills tagits av OECD, EU och G20-länderna är bra
            men inte till­räckliga. Miljöpartiet vill att Sverige aktivt ska
            söka allianser för arbete mot kapital­flykt. Statligt ägda bolag
            måste ges tydliga ägaranvisningar med en uppföljning som säkerställer
            att de inte bidrar till kapital- eller skatteflykt. I detta sammanhang
            behöver Sverige även driva på för att bredda EU:s lagstiftning
            för landsspecifik rapportering. Krav på sådan måste gälla alla
            branscher, inte enbart råvaruutvinnings- och skogs­industrin.
            För att kunna spåra och upptäcka företags skatteflykt krävs förutom
            uppgifter om betalningar till offentliga förvaltningar, även uppgifter
            om vinster, inköp, för­säljningar, produktionsvolymer, tillgångar
            och kostnader för arbetskraft.
          </p>
          <p xml:id="i-Qnwo2qDzXfc9dVUrMrRBab">
            Ett generellt problem för alla länder, men särskilt för låginkomstländer,
            är att expertis på att undvika skatter ofta återfinns i den privata
            sektorn, men kunskap för att bekämpa skatteflykt saknas inom den
            offentliga sektorn. Skatteverket bör få ökade resurser för att
            inom OECD och andra organ utveckla arbetet med att hindra skatteflykt
            från utvecklingsländerna. Sverige bör också kunna bistå utvecklingsländer
            med expertis. Sverige bör verka för ett automatiskt öppet informationsutbyte
            på multilateral nivå och för att FN:s skattekommitté stärks. Informationsutbyte
            om kapitalflöden mellan länder måste göras till automatiska processer,
            som del av en internationell standard.
          </p>
          <p xml:id="i-KU3Tm59xHGxXiNRedRsMMm">
            Ett fungerande skattesystem där både företag och människor gör
            rätt för sig är nödvändigt för att kunna bekämpa fattigdomen.
            Vi vill att det ska bli lättare att följa upp och jämföra olika
            länders sätt att redovisa skatter och göra det svårare att fuska.
            Vi vill att svenskt bistånd fortsätter att stärka fattiga länders
            förmåga att ta upp skatt.
          </p>
          <head xml:id="i-Pse2sonirTSEqfUm4uKMbN" type="h2">
            Företag behöver ta större ansvar och kunna ställas till svars
          </head>
          <p xml:id="i-XbuAeVMsyCZn27WaVpLFAN">
            Det rapporteras ofta om företag som bryter mot de mänskliga rättigheterna,
            som inte tar miljöhänsyn eller hänsyn till arbetstagarnas rättigheter.
            Det sker överallt i världen. För att sätta stopp för företag som
            agerar fel eller som missköter sig behövs det ett bindande globalt
            regelverk. Ett sådant skulle leda till en hållbar konkurrens och
            innebära att ”goda” bolag premieras. Det behövs ett minimiregelverk,
            med sanktioner, ett golv som inget företag i världen får lov att
            gå under. Utan ett bindande regelverk, kopplat till någon form
            av sanktioner, kan vi aldrig ställa företagen till ansvar för
            att de inte har upprätthållit respekten för miljön och de mänskliga
            rättigheterna.
          </p>
          <p xml:id="i-PjgMEqhZsKZUeyttcHJKTy">
            Miljöpartiet anser att Sverige ska gå i bräschen för ett globalt
            bindande regelverk för företags ansvar, både vad gäller miljö
            samt mänskliga och fackliga rättigheter. Utöver detta vill vi
            också att det ska vara möjligt att ställa företag till ansvar
            med hjälp av skadeståndsrätten. Ett sådant exempel är den amerikanska
            lagstiftningen Alien Tort Claims Act (ATCT) som möjliggör skadeståndstalan
            för människorättsbrott som amerikanska företag och medborgare
            begått utanför landets gränser. Sverige har en skyldighet att
            utreda misstankar om svenska företags delaktighet i brott.
          </p>
          <head xml:id="i-LHkUEEZkV9Shy6sbDTHkem" type="h2">
            Fri och rättvis handel
          </head>
          <p xml:id="i-2iybUxkCjk3wvmUKPMaBiM">
            Alla handelsrelationer ska ta hänsyn till miljö och mänskliga
            rättigheter. Sverige ska vara ett föregångsland för fri, rättvis
            och hållbar handel. Vi vill ta ansvar på hemmaplan genom att de
            inköp vi gör i kommuner och regioner är etiska och miljömärkta.
            Vi vill också stärka fattiga länders förutsättningar för rättvis
            handel.
          </p>
          <p xml:id="i-6XZnohyPaxxzzFeVT6fA9J">
            EU-länderna har under senare år avskaffat många tidigare handelshinder.
            Samtidigt kvarstår subventioner till jordbruk, tullar och kvoter
            som bidrar till en orättvis världs­handel och försämrade möjligheter
            till omställning. Det visar inte minst EU:s strafftullar på import
            av solpaneler. WTO:s ramverk för handel har inte utformats med
            hänsyn till utvecklingsländernas intressen eller miljöhänsyn,
            industritullarna är en av de stora stötestenarna. Förhandlingarna
            om de ekonomiska partnerskapsavtalen, EPA, mellan EU och AVS-länderna
            i Afrika, Västindien och Stilla Havet har fått kritik för att
            skapa ännu mer ojämlika konkurrensvillkor. Utvecklingsländerna
            ges inte möjlighet att skydda känsliga sektorer och begynnande
            industri. Sverige måste verka för att alla förhandlingar om nya
            handelsavtal också ska vara förenliga med gällande internationell
            rätt om mänskliga, sociala och arbetsmässiga rättigheter och säkerställer
            att miljöhänsyn tas.
          </p>
          <p xml:id="i-WT4mFaZB327hF6bgLWNaVB">
            Sverige och EU har ett ansvar att bidra till att regelverk för
            handel inte förvärrar situationen för fattiga, eller minskar det
            politiska handlingsutrymmet för utvecklings­ländernas regeringar
            att självständigt utforma och driva sina utvecklingsstrategier.
            Vi ska också verka för att gynna utvecklingsländernas situation
            på vår egen marknad och på världsmarknaden. Att ha långsiktiga
            spelregler som gör svenska företag till före­gångare inom områden
            som miljö och mänskliga rättigheter skapar möjligheter för både
            människor och miljö.
          </p>
          <head xml:id="i-7sHeMSaQBqUVwmBaPPiccQ" type="h1">
            Humanitärt bistånd
          </head>
          <p xml:id="i-2SpV5qM6tqGp13XEN8ku1u">
            Trots att vi vet att förebyggande och långsiktigt utvecklingssamarbete
            är det bästa för att effektivt bekämpa människors utsatthet och
            fattigdom, så lyckas vi inte alltid undvika humanitära katastrofer.
            Just nu ser vi hur fattigdomen och den absoluta svälten också
            breder ut sig och skördar tusentals människors liv. Då är det
            avgörande att världen lyckas samla sig och mildra effekterna av
            katastrofen.
          </p>
          <p xml:id="i-H721jQJZj9ScioEpLK3dY3">
            De allt mer ökande behoven av direkt livsuppehållande humanitärt
            stöd får inte ske på bekostnad av utvecklingssamarbetet. Då blir
            det bara dyrare i slutändan och allt färre människor kommer att
            få stöd att ta sig ur fattigdom och förtryck. Vi måste kunna arbeta
            med båda samtidigt för att på sikt kunna bygga en bättre värld
            där behovet av det humanitära stödet minskar.
          </p>
          <p xml:id="i-Xehvem2P4axS8n5H7Ueggd">
            Det humanitära biståndet syftar till att rädda liv, lindra nöd
            och upprätthålla mänsklig värdighet. Det är den yttersta utposten
            för hjälp när kriget brutit ut eller klimatför­ändringarna tvingar
            människor på flykt. Vi ser nu hur otillräckliga våra resurser
            är. Men också hur regeringar och terrorgrupper inte längre respekterar
            den humanitära rätten. Den måste stärkas och återställas om människor
            i kris ska kunna få den hjälp de har rätt till.
          </p>
          <p xml:id="i-2j7EtRMDFyEo4Uw2xYqGyu">
            Svenskt bistånd måste utökas och stärkas i sin kapacitet och
            kunna ge än snabbare insatser i krislägen. Här är de icke öronmärkta
            kärnstöden som Sverige historiskt gett helt avgörande. Detta måste
            vi fortsätta göra för att kunna fortsätta kalla oss en humanitär
            stormakt.
          </p>
        </div>
        <div type="motSignatures">
          <list>
            <item xml:id="i-WvLF8f8jMf7fKEVR7aupv5" who="i-4K631U2FyQthafuME3cNGX">
              Janine Alm Ericson (MP)
            </item>
            <item xml:id="i-WKDVeZqHJ1j9vbCeUkfbtJ" who="i-KTmTMYsoqjqixxDSAwcrPb">
              Emma Berginger (MP)
            </item>
            <item xml:id="i-NSUeDAmkq9E62ranUeHouy" who="i-PQe8EhNJDXHurGqmN1U5hD">
              Jacob Risberg (MP)
            </item>
            <item xml:id="i-522g6S424yiwkFbmHXVE8r" who="i-XYorBBswJHmzvkzAvCFPDM">
              Ulrika Westerlund (MP)
            </item>
            <item xml:id="i-WVSKR86BHNmwpJFTbAdzAc" who="i-FDkKvDMncsBnE8nzn8d1Re">
              Emma Nohrén (MP)
            </item>
          </list>
        </div>
      </div>
    </body>
  </text>
</TEI>
