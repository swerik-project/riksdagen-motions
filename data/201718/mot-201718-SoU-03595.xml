<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-SoU-03595">
  <teiHeader>
    <fileDesc>
      <titleStmt>
        <title>En socialpolitik för jämlika levnadsvillkor</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3595 av Jonas Sjöstedt m.fl. (V)</title>
          <idno type="rdwebb">H5023595</idno>
          <rs type="number">3595</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H5023595/text</ref>
          <ref type="dokument_url_html">http://data.riksdagen.se/dokument/H5023595</ref>
          <ref type="dokumentstatus_url_xml">http://data.riksdagen.se/dokumentstatus/H5023595</ref>
          <ref type="docx">http://data.riksdagen.se/fil/9DFA12B2-C666-4A42-9F73-BDE768651175</ref>
          <ref type="pdf">http://data.riksdagen.se/fil/3CA1A35E-CF0E-4123-86BF-0B102A2B06D8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-53N7fF22BHxnhyxaKNafRK" type="signed"/>
        <correspContext corresp="i-53N7fF22BHxnhyxaKNafRK">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-3SiHjpmKqDX1ahURx9ZWt3"/>
        </correspContext>
        <correspAction xml:id="i-9xcmX5m7cS32xviMdz85oY" type="submitted">
          <date when="2017-10-05"/>
          <time when="14:44:34"/>
        </correspAction>
        <correspAction xml:id="i-2mRAuTAcRNQQagGe8YLnxG" type="reviewed">
          <date when="2017-10-05"/>
          <time when="16:46:38"/>
        </correspAction>
        <correspAction xml:id="i-QTwUwLu4mvbVBMR3NRgLtp" type="referred">
          <date when="2017-10-13"/>
        </correspAction>
        <correspAction xml:id="i-MHdqshPYRHidJjBinjUkPs" type="assigned">
          <date when="2018-09-20"/>
          <time when="08:38:21"/>
        </correspAction>
        <correspContext corresp="i-MHdqshPYRHidJjBinjUkPs">
          <ref type="assignedTo">Socialutskottet</ref>
        </correspContext>
        <correspAction xml:id="i-WndH6xhntjPZw77fz3jrdF" type="behandlas_i"/>
        <correspContext corresp="i-WndH6xhntjPZw77fz3jrdF">
          <ref type="uppgift">2017/18:SoU13</ref>
          <ref type="ref_dok_id">H501SoU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SoU13</ref>
          <ref type="ref_dok_titel">Socialtjänstfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-7Ak9wZYQBgTcbpyTvDKsno" type="motHeader">
        <div xml:id="i-WqUQihc8FmpkUuyVrgSL33" type="motTitle">
          Motion till riksdagen 2017/18:3595 av Jonas Sjöstedt m.fl. (V)
          En socialpolitik för jämlika levnadsvillkor
        </div>
      </div>
      <div xml:id="i-EB8YLf2MkZ116mGPLin1yg" type="motBody">
        <div xml:id="i-Q9vt3VfhzdX2TpULSBXaEZ" type="TOC">
          <head xml:id="i-99PEzfdbMqf33pMesCFKCV">
            1 Innehållsförteckning
          </head>
          <list xml:id="i-QDn5UXyE8Vk7f92uZMLurv">
            <item xml:id="i-U7EVKuWQCtaMH4SNHk5ecm" style="indent-level: 1">
              2 Förslag till riksdagsbeslut
            </item>
            <item xml:id="i-RJqyCSHHCcNbHkbrUodmpS" style="indent-level: 1">
              3 Socialpolitik och socialtjänsten
            </item>
            <item xml:id="i-KXhZnZyX3DFu4wrDUSmHnN" style="indent-level: 2">
              3.1 Svårt att uppfylla mål och principer
            </item>
            <item xml:id="i-TJBzN6UiDSdQHZnrHmC9m8" style="indent-level: 2">
              3.2 Rättigheter och bemötande
            </item>
            <item xml:id="i-SgoLHhMHxK1hVT7mw3yhCg" style="indent-level: 1">
              4 Våra mål för det sociala arbetet
            </item>
            <item xml:id="i-PRtENQ3hDL83PtWFGSZEZY" style="indent-level: 2">
              4.1 Socialtjänstlagens mål är bra och bör följas
            </item>
            <item xml:id="i-QWGq3o1G8Dh1vszLmQ6shX" style="indent-level: 2">
              4.2 Översyn av socialtjänstlagen
            </item>
            <item xml:id="i-LGCrNNahqDSUMqKtzTyyFt" style="indent-level: 2">
              4.3 En jämlik socialtjänst
            </item>
            <item xml:id="i-Rk8wacUWxkwZgRpK6cabgs" style="indent-level: 2">
              4.4 En socialtjänst baserad på kunskap
            </item>
            <item xml:id="i-H5xhC1CmprnndMHZFq9L23" style="indent-level: 2">
              4.5 En rättssäker handläggning
            </item>
            <item xml:id="i-Eoe8y4WcfCRWqtKxvs5Xx" style="indent-level: 2">
              4.6 En väl fungerande tillsyn
            </item>
            <item xml:id="i-DeXyfAULzpGprKkDSHVdam" style="indent-level: 2">
              4.7 Inför lex realia för att visa på konsekvenser av beslut
            </item>
            <item xml:id="i-XwPgwevziqWtMi9gNxSLHH" style="indent-level: 2">
              4.8 Bättre bemötande
            </item>
            <item xml:id="i-8cKZEpjpyKvUsZnTrUpWuW" style="indent-level: 2">
              4.9 En tillgänglig socialtjänst
            </item>
            <item xml:id="i-MDDCzUtr9x54yzjAmuv5wx" style="indent-level: 2">
              4.10 Socialarbetare måste ha en bra arbetsmiljö
            </item>
            <item xml:id="i-Hti1TBMpdZ9Ddoae4GFZfL" style="indent-level: 2">
              4.11 Socialarbetares kompetens måste tillvaratas
            </item>
            <item xml:id="i-XbEprdjZsCEHCPP29tNqDD" style="indent-level: 1">
              5 Fattigdom och ekonomiskt bistånd
            </item>
            <item xml:id="i-5BrB3KfdzV3d8jKuqB3VAL" style="indent-level: 2">
              5.1 Fattigdom påverkar hälsan
            </item>
            <item xml:id="i-JQen4yUTY8r9ngusqJuJyL" style="indent-level: 2">
              5.2 Översyn av arbetet med ekonomiskt bistånd
            </item>
            <item xml:id="i-Eqb6BGGWvq9Ynn9jctV3d7" style="indent-level: 3">
              5.2.1 Utvecklingen av ansökningar och avslag måste gå att följa
            </item>
            <item xml:id="i-SzPYJBcjAs2yPpckWzFVN7" style="indent-level: 3">
              5.2.2 Bistånd bör bedömas utifrån behov
            </item>
            <item xml:id="i-GaqeX66KvDS2tXoBrvMe5f" style="indent-level: 3">
              5.2.3 Barn bör garanteras ekonomisk trygghet
            </item>
            <item xml:id="i-TWAqsdc7ALWGdiyiK9eeYh" style="indent-level: 3">
              5.2.4 En skälig levnadsnivå bör följa levnadsstandarden i samhället
            </item>
            <item xml:id="i-VhBegk6D6rkN37hmtgSsV3" style="indent-level: 3">
              5.2.5 Normen bör ses över
            </item>
            <item xml:id="i-GgKG4xEccEG5dLxx5kUb8C" style="indent-level: 3">
              5.2.6 Beräkning av inkomster bör ses över
            </item>
            <item xml:id="i-BQH9czSoA2gjZ6bSWrTS1q" style="indent-level: 3">
              5.2.7 En rättssäker och individuell bedömning är viktig
            </item>
            <item xml:id="i-HsrCRtHYoWQzTZQBCLGTNQ" style="indent-level: 1">
              6 Stöd till barn och unga
            </item>
            <item xml:id="i-1219hMwdXFdnd5isKcTSoy" style="indent-level: 2">
              6.1 Barnets rättigheter
            </item>
            <item xml:id="i-ELVxQohERX1nkdpjXZD2hC" style="indent-level: 2">
              6.2 Handläggningsprocessen
            </item>
            <item xml:id="i-43zGPwbMqtjBNZjuWLdxni" style="indent-level: 3">
              6.2.1 Orosanmälningar
            </item>
            <item xml:id="i-2Hej1whSeqzv5p3Mi3EApz" style="indent-level: 3">
              6.2.2 Vad det innebär att utredas
            </item>
            <item xml:id="i-8WeDeR57jEYSuAc9Ek8MdW" style="indent-level: 3">
              6.2.3 Stöd till barn i utredningsprocessen
            </item>
            <item xml:id="i-NwEDx3D5ry2frXfsqL1LCq" style="indent-level: 2">
              6.3 Placerade barn
            </item>
            <item xml:id="i-3NEEEFxu3S93DhdTszmtqZ" style="indent-level: 3">
              6.3.1 Att omhänderta ett barn
            </item>
            <item xml:id="i-Rr7Vv2YEUVUqdkiJGLQXGH" style="indent-level: 3">
              6.3.2 Socialtjänstens ansvar för placerade barn
            </item>
            <item xml:id="i-MjJEqhqnRrCuPgBYNWYjYh" style="indent-level: 3">
              6.3.3 Familjehemmen måste vara bra för barn
            </item>
            <item xml:id="i-HkCW2RymXxyWvC5vUMSxXk" style="indent-level: 3">
              6.3.4 HVB måste ge bra vård
            </item>
            <item xml:id="i-8Wfz4mvSeQpNyTWwBLv2e3" style="indent-level: 3">
              6.3.5 Stödboende får inte bli ett billigare och sämre alternativ
            </item>
            <item xml:id="i-DMXj2Ryr1GwDHTSCdEmvch" style="indent-level: 3">
              6.3.6 Stöd till föräldrar under placering
            </item>
            <item xml:id="i-Xs8N9f4kfbndyCR1VXpEDC" style="indent-level: 3">
              6.3.7 Utbildning för personal som arbetar med barn i utsatthet
            </item>
            <item xml:id="i-GxBKHJpSKBBozoFJzSd7PH" style="indent-level: 3">
              6.3.8 Kompensation till barn som farit illa i samhällets vård
            </item>
            <item xml:id="i-9eH2SwVPJm92kRKGZ61ztL" style="indent-level: 2">
              6.4 Rättigheter för tvångsomhändertagna barn och unga
            </item>
            <item xml:id="i-NPkewVmxNKFa4VtdaXgLcs" style="indent-level: 3">
              6.4.1 Sis ungdomshem måste respektera barns rättigheter
            </item>
            <item xml:id="i-Mvv2G3MX9v1ZC7RoNTnzzD" style="indent-level: 3">
              6.4.2 LVU bör bli en rättighetslagstiftning
            </item>
          </list>
        </div>
        <div xml:id="i-P4MCtdrzQ9Hzz2sAuZf2s7" type="motProposal" subtype="förslag">
          <head xml:id="i-FjobJ8dgEh8oEFKEc1yPWY">
            2 Förslag till riksdagsbeslut
          </head>
          <list xml:id="i-NdjJSH5aZ9zcR4vxUnQEfo" style="ol">
            <item xml:id="i-82W68d7owJknuALpDcjTwK">
              Riksdagen ställer sig bakom det som anförs i motionen om att
              en handlingsplan bör tas fram som preciserar hur socialtjänstlagens
              mål om att främja människors ekonomiska och sociala trygghet,
              jämlikhet i levnadsvillkor och aktiva deltagande i samhällslivet
              ska uppfyllas och bli vägledande i socialtjänstens arbete, och
              detta tillkännager riksdagen för regeringen.
            </item>
            <item xml:id="i-AddmwpAbF2VdxUqfzxwLvi">
              Riksdagen ställer sig bakom det som anförs i motionen om att
              en handlingsplan bör tas fram för hur socialtjänsten ska kunna
              arbeta mer förebyggande och delta i samhällsplaneringen, och detta
              tillkännager riksdagen för regeringen.
            </item>
            <item xml:id="i-Do5kfTkVKrt6vVG73ZK2Lp">
              Riksdagen ställer sig bakom det som anförs i motionen om att
              principen om helhetssyn som finns i socialtjänstlagen behöver
              tydliggöras så att den blir mer styrande i socialtjänstens arbete
              och tillkännager detta för regeringen.
            </item>
            <item xml:id="i-3KVuNkvZHaRoyL893TgN8j">
              Riksdagen ställer sig bakom det som anförs i motionen om att
              översynen av socialtjänstlagen bör vara parlamentarisk och att
              kravet på att förslagen inte får medföra kostnader bör tas bort
              och tillkännager detta för regeringen.
            </item>
            <item xml:id="i-2HXrB2JCJCatCoQymfiZTL">
              Riksdagen ställer sig bakom det som anförs i motionen om att
              det behövs lagstiftning om hur kommuner kan samverka för att ta
              till vara kompetens på bästa sätt och för att uppnå hög kvalitet
              i alla kommuners socialtjänst och tillkännager detta för regeringen.
            </item>
            <item xml:id="i-5eSc2bhb4LD6YgVBvJvsnK">
              Riksdagen ställer sig bakom det som anförs i motionen om att
              det bör utredas hur nationell statistik kan tas fram så att en
              jämlikhetsanalys av socialtjänsten kan göras och tillkännager
              detta för regeringen.
            </item>
            <item xml:id="i-GnKmryeoDEqjJqJ1A4wnTq">
              Riksdagen ställer sig bakom det som anförs i motionen om att
              en handlingsplan bör tas fram kring hur socialtjänsten ska arbeta
              mer forskningsförankrat och tillkännager detta för regeringen.
            </item>
            <item xml:id="i-78jpEeTiR7j5B9ZKhPbrAE">
              Riksdagen ställer sig bakom det som anförs i motionen om att
              en strategi bör arbetas fram angående hur socialtjänsten kan tillhandahållas
              tillräcklig kunskap om mäns våld mot kvinnor, och detta tillkännager
              riksdagen för regeringen.
            </item>
            <item xml:id="i-F1LiaKgRqW9nEyuFTpAXVt">
              Riksdagen ställer sig bakom det som anförs i motionen om att
              det bör utredas hur människors behov av stöd i myndighetskontakter
              och i socialrättsliga frågor kan tillgodoses för att förbättra
              rättssäkerheten och tillkännager detta för regeringen.
            </item>
            <item xml:id="i-4nQJCYrCpwySaLLj4UGuZu">
              Riksdagen ställer sig bakom det som anförs i motionen om att
              det bör utredas hur tillsynen och uppföljningen av socialtjänsten
              kan förbättras och tillkännager detta för regeringen.
            </item>
            <item xml:id="i-8SLTodMetvxxoVVDbgnY6v">
              Riksdagen ställer sig bakom det som anförs i motionen om att
              utreda möjligheten att införa lex realia och tillkännager detta
              för regeringen.
            </item>
            <item xml:id="i-R6MEKvkBuc1TFnSb9oNgmy">
              Riksdagen ställer sig bakom det som anförs i motionen om att
              initiera en nationell undersökning av hur människor i behov av
              hjälp från socialtjänsten upplever hjälpen och bemötandet, och
              detta tillkännager riksdagen för regeringen.
            </item>
            <item xml:id="i-Ms4qgqjtB44reXaKJVHX1S">
              Riksdagen ställer sig bakom det som anförs i motionen om att
              det bör utredas hur trösklarna för att få hjälp genom socialtjänsten
              kan bli lägre genom nya organisationsformer för en första linjens
              socialtjänst, dvs. stödinsatser utan myndighetsutövning via öppna
              mottagningar i samverkan med landstinget, och detta tillkännager
              riksdagen för regeringen.
            </item>
            <item xml:id="i-CgmGL6qYyhCmGi7pNF9rGr">
              Riksdagen ställer sig bakom det som anförs i motionen om att
              tillsätta en socionomkommission med syfte att minska sjukskrivningar
              och göra arbetet attraktivt och tillkännager detta för regeringen.
            </item>
            <item xml:id="i-RTdiMotDr6ndtXDmQRUX7M">
              Riksdagen ställer sig bakom det som anförs i motionen om att
              det bör utredas hur rättssäkerheten för den enskilde och socialtjänstens
              arbete påverkas av att privata konsulter tas in för utredning
              med sikte på hur behovet av detta kan minska och tillkännager
              detta för regeringen.
            </item>
            <item xml:id="i-AAiDUuo2dYTUa3WUhXgeDZ">
              Riksdagen ställer sig bakom det som anförs i motionen om att
              en handlingsplan bör tas fram kring hur socialtjänstens arbete
              ska renodlas så att socialarbetare kan arbeta med socialt arbete,
              och detta tillkännager riksdagen för regeringen.
            </item>
            <item xml:id="i-NUyTSDAAzhR5aWYVKcsppX">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att utvärdera och
              ge förslag på hur socialtjänstens arbetsverktyg och teknik kan
              förbättras samt ansvar för att sprida förslagen bland kommunerna,
              och detta tillkännager riksdagen för regeringen.
            </item>
            <item xml:id="i-MLDsuzDbnbmViGXxnd6XEe">
              Riksdagen ställer sig bakom det som anförs i motionen om att
              tilläggsdirektiv bör utformas så att ekonomiskt bistånd ingår
              i översynen av socialtjänstlagen, och detta tillkännager riksdagen
              för regeringen.
            </item>
            <item xml:id="i-6Nx7a96FDo1CYf7ESBSrWb">
              Riksdagen ställer sig bakom det som anförs i motionen om att
              det bör utredas hur den nationella statistiken kan förbättras
              så att det går att följa utvecklingen av antalet ansökningar och
              avslag avseende försörjningsstöd, och detta tillkännager riksdagen
              för regeringen.
            </item>
            <item xml:id="i-Mf8rzYaSTWvPPFFbJSg47F">
              Riksdagen ställer sig bakom det som anförs i motionen om att
              det bör utredas huruvida det s.k. arbetsvillkoret överensstämmer
              med socialtjänstlagens intention samt om principen om kommunens
              yttersta ansvar kan följas, och detta tillkännager riksdagen för
              regeringen.
            </item>
            <item xml:id="i-Ld81G2NHNzqt9YRWwfUotk">
              Riksdagen ställer sig bakom det som anförs i motionen om att
              en lagändring bör göras i socialtjänstlagen så att barnets bästa
              blir avgörande även i arbetet med ekonomiskt bistånd och tillkännager
              detta för regeringen.
            </item>
            <item xml:id="i-2JaQNbXa9mMHBNprTuu9iV">
              Riksdagen ställer sig bakom det som anförs i motionen om att
              det bör utredas om lagstiftning behövs för att principen om försörjningsplikt
              inte ska ta ifrån barn deras grundläggande försörjning och tillkännager
              detta för regeringen.
            </item>
            <item xml:id="i-WsvBzUfM3ESaNbYCXCCWgM">
              Riksdagen ställer sig bakom det som anförs i motionen om att
              det bör utredas hur biståndet kan förändras så att det motsvarar
              en skälig levnadsnivå även vid långvarigt bistånd och tillkännager
              detta för regeringen.
            </item>
            <item xml:id="i-Ei3KaWhtejZAAHgh6CiggD">
              Riksdagen ställer sig bakom det som anförs i motionen om att
              det bör utredas hur en lagförändring kan inkludera dator och bredbandskostnader
              i riksnormen för försörjningsstöd och tillkännager detta för regeringen.
            </item>
            <item xml:id="i-J2aZTZSCGagWy8nHcW3TvV">
              Riksdagen ställer sig bakom det som anförs i motionen om att
              det bör utredas hur ett ideellt skadestånd ska kunna kompensera
              även dem med försörjningsstöd och tillkännager detta för regeringen.
            </item>
            <item xml:id="i-6vrXMi3KahB4PD6YK5q9sB">
              Riksdagen ställer sig bakom det som anförs i motionen om att
              det bör utredas hur en ökad individuell bedömning kan göras inom
              socialtjänstens arbete med ekonomiskt bistånd och tillkännager
              detta för regeringen.
            </item>
            <item xml:id="i-8YoqjyeahDEorFT3J6e4wo">
              Riksdagen ställer sig bakom det som anförs i motionen om att
              arbetet med barn inom socialtjänsten bör anpassas till barnkonventionen
              och tillkännager detta för regeringen.
            </item>
            <item xml:id="i-WiRZD8eN97K2ZcmDp8Ynap">
              Riksdagen ställer sig bakom det som anförs i motionen om att
              det bör undersökas om fristående barnombud går att införa för
              att tillvarata barns röster när de utreds eller får insatser av
              socialtjänsten, och detta tillkännager riksdagen för regeringen.
            </item>
            <item xml:id="i-Pwom24rCfXR6Uk8KobnWR8">
              Riksdagen ställer sig bakom det som anförs i motionen om att
              placeringarna som utförs i dag bör utvärderas med fokus på hur
              socialtjänsten ska kunna ge barnen en vård som möjliggör att de
              får samma livsvillkor som andra barn, och detta tillkännager riksdagen
              för regeringen.
            </item>
            <item xml:id="i-Mx22enr5AAKiX9eManUMYS">
              Riksdagen ställer sig bakom det som anförs i motionen om att
              införande av ett nationellt familje- och jourhemsregister bör
              utredas och tillkännager detta för regeringen.
            </item>
            <item xml:id="i-F2nKrj7gGts6WHMrzEPDmh">
              Riksdagen ställer sig bakom det som anförs i motionen om att
              ett nationellt och regionalt samordnande av informations- och
              rekryteringsinsatser bör ses över för att öka kunskapen hos allmänheten
              om behovet av familjehem och tillkännager detta för regeringen.
            </item>
            <item xml:id="i-YGXVXXnMm3HuckKZy2N69X">
              Riksdagen ställer sig bakom det som anförs i motionen om att
              det behöver utredas hur HVB kan arbeta med metoder som är forskningsbaserade
              och tillkännager detta för regeringen.
            </item>
            <item xml:id="i-BfzArq6CDiAHth9UnJjejU">
              Riksdagen ställer sig bakom det som anförs i motionen om att
              det bör göras en översyn av kostnader för köp av externa tjänster
              vid placering av barn och tillkännager detta för regeringen.
            </item>
            <item xml:id="i-HoPtwJZkhxhKKAnBgb2rJH">
              Riksdagen ställer sig bakom det som anförs i motionen om att
              det bör utredas hur lagstiftningen kan skärpas så att socialtjänstlagens
              bestämmelse om föräldrastöd till föräldrar vars barn är placerade
              följs, och detta tillkännager riksdagen för regeringen.
            </item>
            <item xml:id="i-HeunyiY4WRhFCENs5jVr67">
              Riksdagen ställer sig bakom det som anförs i motionen om att
              behovet av utbildning för dem som arbetar med placerade barn inom
              den sociala barn- och ungdomsvården bör utredas och tillkännager
              detta för regeringen.
            </item>
            <item xml:id="i-PtcBBUJMa3CnHymqjy8K1B">
              Riksdagen ställer sig bakom det som anförs i motionen om att
              utreda möjligheten att ge ersättning till dem som utsatts för
              övergrepp och försummelse av allvarlig art efter 1980, och detta
              tillkännager riksdagen för regeringen.
            </item>
            <item xml:id="i-2Qwk1HYYKAsABmGMUvpzeR">
              Riksdagen ställer sig bakom det som anförs i motionen om att
              en översyn skyndsamt bör göras av samtliga ungdomshem i syfte
              att säkerställa att barns rättigheter tillvaratas och tillkännager
              detta för regeringen.
            </item>
            <item xml:id="i-ADpAELuTv7tm8ozCdyAMsH">
              Riksdagen ställer sig bakom det som anförs i motionen om att
              regeringen skyndsamt bör ta fram lagförslag på hur LVU kan bli
              en rättighetslagstiftning och tillkännager detta för regeringen.
            </item>
          </list>
        </div>
        <div xml:id="i-BtBhYG5auaeMiyLHRnUCyk" type="motContent">
          <head xml:id="i-MEmgi6AmsBiCXgewGaXnWz" type="h1">
            3 Socialpolitik och socialtjänsten
          </head>
          <p xml:id="i-MmUuBZKvsPV6shQiHTYa9M">
            De flesta i Sverige har fått det bättre. Men de ekonomiska klyftorna
            ökar och den grupp som har det sämst ligger kvar på samma nivå
            eller har fått det sämre. De sociala klyftorna blir allt större,
            och var en bor och vad ens föräldrar tjänar får allt större betydelse
            för de barn som växer upp nu. Skillnaderna i hälsa ökar, och hur
            friska vi är och hur lång livslängd vi har beror på hur mycket
            vi tjänar och var vi bor.
          </p>
          <p xml:id="i-Kj5GpuMTg154B4rqTuHoNg">
            Under den borgerliga regeringens år vid makten försämrades många
            av de utjämnande stödsystem som byggts upp under de sista decennierna.
            Sedan regeringsskiftet har Vänsterpartiet i samarbete med regeringen
            fått igenom flera viktiga reformer för att stärka exempelvis a-kassan,
            sjukförsäkringen, höjt underhållsstödet och barnbidraget, höjt
            tandvårdsstöden, infört gratis tandvård för unga upp till 23 år,
            gratis medicin för barn avgiftsfria vårdbesök för äldre och glasögonbidrag
            för barn och unga etc. Tio årliga välfärdsmiljarder kommer att
            göra skillnad i sjukvården, skolan och omsorgen.
          </p>
          <p xml:id="i-Bikb3DV3fsPwX7ACe2vyCP">
            Dessa reformer behövs för att nå jämlikhet i livsvillkor. Vi
            har en bostadsmarknad som tyvärr blivit en marknad där bara de
            rika har råd att bo. Vänsterpartiet har drivit på för ett ökat
            byggande eftersom vi anser att bostad är en social rättighet.
            Människor som förut kunde få ett andrahandskontrakt på bostadsmarknaden
            eller ett socialt kontrakt blir utan då konkurrensen på bostadsmarknaden
            är hård. Den som förut kunde klara av ett arbete slås ut när arbetsmarknaden
            är slimmad. Det som förut betraktades som sociala problem, som
            arbetslöshet och bostadslöshet, som därmed kan lösas med socialpolitiska
            reformer ses efter åtta år med borgarna vid makten som individens
            egna problem. I stället för att söka strukturella lösningar läggs
            ansvaret på individen. ”Det egna ansvaret” är ett mantra som har
            genomsyrat den socialpolitiska debatten. Vi vill fortsätta arbetet
            med att föra tillbaka den socialpolitiska diskursen till att åter
            handla om hur en stark välfärd gör samhället till ett jämlikt
            land där vi tar ansvar för varandra.
          </p>
          <p xml:id="i-YCvGk6we38pfk6HtSmDTcs">
            Den nedmontering av socialförsäkringarna och arbetslöshetsförsäkringen
            som den borgerliga regeringen genomdrev har flyttat över ansvaret
            till kommunerna, och belastningen på socialtjänsten har därmed
            ökat. Inom socialtjänsten har en omfattande kris utlösts, och
            ekonomiska intressen har bidragit till en ideologisk förskjutning
            mot att lägga ansvaret på individen. Detta har ökat pressen på
            människor som redan befinner sig i en utsatt situation. Förutom
            de välfärdsreformer som gjorts har också Vänsterpartiet bidragit
            till att förstärka resurserna till socialtjänsten med 250 miljoner
            kronor årligen för att kunna stärka bemanningen, samt till satsningar
            på kompetens och kvalitet.
          </p>
          <head xml:id="i-MaPyhPi6FM8aEq9WFBf4Qq" type="h2">
            3.1 Svårt att uppfylla mål och principer
          </head>
          <p xml:id="i-XrpDtRByM88BcJFKDuLy9j">
            Det finns ett antal mål och principer som stadgas i socialtjänstlagens
            inledande målparagraf. Ett exempel på detta är att socialtjänsten
            ska arbeta förebyggande. Tyvärr saknas i dag möjlighet för socialarbetare
            att arbeta förebyggande, och de resurser som finns måste i stället
            läggas på individuella akuta lösningar. När det gäller t.ex. boende
            har inte socialtjänsten så mycket att erbjuda de hemlösa och bostadslösa
            som söker hjälp. Socialtjänsten har inte heller skyldighet att
            tillhandahålla bostäder men däremot ansvaret för akut bostadslöshet;
            ingen ska behöva sova utomhus. Det gör att dyra placeringar på
            härbärgen, vandrarhem och hotell ökar, även för hemlösa barnfamiljer
            som numera bor långa perioder på vandrarhem då socialtjänsten
            saknar alternativ. Avsaknaden av det förebyggande arbetet gör
            insatserna både dyrare och mer kortsiktiga. Ibland får en person
            med beroendeproblematik behandling men har ingenstans att bo efter
            att den är avslutad och återfaller ofta i missbruk.
          </p>
          <p xml:id="i-6fKg7ckuqUud4iWZd7acrF">
            Helhetssyn är en viktig princip i socialtjänstlagen som socialarbetare
            ska jobba utifrån. Tyvärr ser det inte alltid ut så i praktiken
            eftersom socialtjänsten är uppdelad i enheter utifrån olika sociala
            problem. Om någon har flera olika problem finns ingen som har
            helhetssyn och därmed kan ta ansvar för helheten. Om alla enheter
            också har egen budget vill ofta ingen ta ansvaret då det medför
            en kostnad, och personer riskerar att bli skickade mellan olika
            enheter.
          </p>
          <p xml:id="i-DwUaATDhjT8swpEgamC1ab">
            En annan princip som är viktig är den om ”barnets bästa”. Socialtjänsten
            ska alltid ha ett barnperspektiv när barn är inblandade. Vad det
            innebär att ha ett sådant perspektiv finns det inga givna svar
            på och de som arbetar med utsatta barn måste i varje fall göra
            en avvägning mellan olika faktorer. Dessvärre ges socialarbetare
            inte alltid den tid som behövs för att göra dessa barnkonsekvensanalyser.
          </p>
          <p xml:id="i-GDFo6SMLk6bxrboRYDyAjd">
            Barnperspektivet har också olika tyngd enligt nuvarande lagstiftning.
            När det rör vård- eller behandlingsinsatser för barn ska vad som
            är bäst för barnet vara avgörande. I övrigt ska barnets bästa
            beaktas. När det gäller t.ex. ekonomiskt bistånd har Socialstyrelsen
            utrett barnperspektivet och kommit fram till att det finns stora
            brister. Vad som anses vara barnets bästa är också olika inom
            socialtjänstens olika verksamheter.
          </p>
          <head xml:id="i-85wox1nmPpDK9RHxJYxAHH" type="h2">
            3.2 Rättigheter och bemötande
          </head>
          <p xml:id="i-GtEGn2XyZvEEF4D9cLAv9n">
            Det kan vara svårt att få hjälp av socialtjänsten i dag. Många
            får avslag trots att de har behov av såväl insatser som hjälp
            med ekonomin. Tyvärr finns ingen nationell statistik över antalet
            ansökningar och andel avslag inom socialtjänsten, så det är svårt
            att veta både hur stort behovet är och hur många som nekas hjälp.
            Det är också svårt att veta om avslagen beror på resursbrist och
            strävan efter att hålla budget, men många socialsekreterare har
            vittnat om att de tvingas bryta mot lagen och att deras bedömningar
            inte tas på allvar om de kostar för mycket. Att kommunerna är
            självstyrande har många fördelar, men det gör också att stödet
            människor får varierar stort mellan olika kommuner.
          </p>
          <p xml:id="i-WkzEdBghyN3vEkRo96USHX">
            Rättssäkerheten i socialtjänstens beslut har varit uppe för diskussion
            många gånger. Funktionen att både vara till hjälp och stöd för
            människor och att utöva myndighetsutövning är många gånger svår.
            Så länge alla får det stöd de vill ha uppstår ofta inget problem.
            Det är vid avslag och beslut om tvångsvård som rättsosäkerhet
            kan uppstå. Ambitionen är att människor i kontakt med socialtjänsten
            ska vara delaktiga i de beslut som fattas och ha insyn i utredningen.
            Mycket sker skriftligt så har man svårt med språket eller att
            läsa blir kontakt med myndigheter och domstolar mycket besvärlig.
            Människor som inte kan svenska ska få hjälp med översättning och
            tolkning, men får inte alltid det.
          </p>
          <p xml:id="i-Kuy63rDLPjUc1vm6V6beoh">
            Många människor som har kontakt med socialtjänsten upplever att
            de får bra hjälp men vissa beskriver dåligt bemötande, oförståelse
            och maktlöshet i mötet. Att utredas innebär att svara på många
            och kanske privata frågor om sitt liv. Det är viktigt att skapa
            trygghet i dessa situationer, och personliga möten bör få ta tid.
            När resursbrist gör att dessa möten inte prioriteras kan bemötandet
            bli sämre och innebära att situationen blir otrygg. Manualstyrda
            frågeformulär blir styrande, och relationen mellan människor i
            utsatthet och socialtjänsten riskerar att bli mycket ojämlik.
            Även om någon bara behöver tillfällig hjälp med ekonomi eller
            stöd kring sitt barn är utredningen ofta ingående.
          </p>
          <p xml:id="i-SiAW6Gf2Hh5vuYh5XXenao">
            Dessutom har vinstintresset blivit ett incitament för privata
            företag som numera genomför utredningar inom socialtjänsten, driver
            olika former av boenden för utsatta människor och annat av stor
            betydelse för människor i utsatthet. Pengarna hamnar hos privata
            företag i stället för att gå till det de var tänkta för.
          </p>
          <head xml:id="i-3AfkKLvLG9UT5ZcF2RKpyd" type="h1">
            4 Våra mål för det sociala arbetet
          </head>
          <head xml:id="i-8CBctw34uU9yqsnA4VF1pg" type="h2">
            4.1 Socialtjänstlagens mål är bra och bör följas
          </head>
          <p xml:id="i-QRppoVqHBXYS3u8exz9xzm">
            Vår utgångspunkt är att sociala problem skapas av sociala orättvisor.
            Sociala problem är kopplade till hur samhället ser ut och åtgärdas
            därför bäst med lösningar på en samhällelig nivå. Det är dock
            individer som drabbas av problemen och en del drabbas hårdare
            än andra. Socialtjänsten arbetar framför allt med individerna,
            och det som erbjuds är individuella lösningar. Om någon är arbetslös
            arbetar socialtjänsten t.ex. med att stärka den individen för
            att få ett arbete. Det är bra, men arbetslösheten är framför allt
            ett problem på samhällsnivå och om någon inte kvalificerar sig
            för något arbete på arbetsmarknaden behöver kanske marknaden förändras
            så att den inkluderar fler. När den nya socialtjänstlagen kom
            på 1980-talet var det också tänkt att socialtjänsten skulle verka
            både på en samhällelig nivå och på en individnivå.
          </p>
          <p xml:id="i-Pv8JTs1vQMwPr62t7nwKkQ">
            I socialtjänstlagens portalparagraf beskrivs de mål som socialtjänsten
            ska arbeta mot. Målen är att på demokratins och solidaritetens
            grund främja människors ekonomiska och sociala trygghet, jämlikhet
            i levnadsvillkor och aktiva deltagande i samhällslivet. Det stadgas
            också att socialtjänsten ska göra sig väl förtrogen med levnadsförhållandena
            i kommunen, medverka i samhällsplaneringen och i samarbete med
            andra samhällsorgan, organisationer, föreningar och enskilda främja
            goda miljöer i kommunen samt ha uppsökande verksamhet och på annat
            sätt främja förutsättningarna för goda levnadsförhållanden. Vänsterpartiet
            anser att lagen är väldigt bra, och egentligen skulle det räcka
            med att säga att den ska följas. Men p.g.a. strama ekonomiska
            ramar, styrsystem inspirerat av ”new public management” och en
            allvarlig kris inom socialtjänsten har socialtjänsten svårt att
            arbeta i enlighet med lagen. En handlingsplan bör tas fram som
            preciserar hur socialtjänstlagens mål om att främja människors
            ekonomiska och sociala trygghet, jämlikhet i levnadsvillkor och
            aktiva deltagande i samhällslivet ska uppfyllas och bli vägledande
            i socialtjänstens arbete. Detta bör riksdagen ställa sig bakom
            och ge regeringen till känna.
          </p>
          <p xml:id="i-HTJ1nKSvfUi6w2nVFYzHYJ">
            Enligt socialtjänstlagen ingår det i socialtjänstens uppgifter
            att arbeta förebyggande och delta i samhällsplaneringen. Vi anser
            att det är en av hörnstenarna i det sociala arbetet. I de flesta
            av samhällets funktioner bör socionomers perspektiv tas med i
            utformningen. Socialtjänsten bör finnas med på kommunledningsnivå
            när nya bostäder och områden planeras. Vi behöver få bort det
            fokus som finns på att ändra individer och arbeta med socialt
            arbete som det är tänkt, ett arbete i skärningspunkten mellan
            människa och samhälle. En handlingsplan bör därför tas fram för
            hur socialtjänsten ska kunna arbeta mer förebyggande och delta
            i samhällsplaneringen. Detta bör riksdagen ställa sig bakom och
            ge regeringen till känna.
          </p>
          <p xml:id="i-P25684LyMaYtpKDqhpzbAJ">
            Samtidigt som sakkompetens behöver finnas vill vi ha en socialtjänst
            som tar ansvar för helheten. I dag är socialtjänsten uppdelad
            i enheter utifrån olika sociala problem, och samverkansproblem
            finns. Principen om helhetssyn som finns i socialtjänstlagen behöver
            tydliggöras så att den blir mer styrande i socialtjänstens arbete.
            Detta bör riksdagen ställa sig bakom och ge regeringen till känna.
          </p>
          <head xml:id="i-JeLibfaRMqYvVC9UvFxfG7" type="h2">
            4.2 Översyn av socialtjänstlagen
          </head>
          <p xml:id="i-HSXMe6sLinUkyZThcDM3jZ">
            Det pågår just nu en utredning om framtidens socialtjänst på
            uppdrag av regeringen. En översyn ska göras av socialtjänstlagen
            utifrån de problem som finns i lagens uppbyggnad och tillämpning.
            De grundläggande mål, principer och värderingar som präglar lagen
            idag ska ligga fast. Det gäller principerna om helhetssyn, kommunens
            yttersta ansvar, tillvaratagande av den enskildes resurser m.fl.
            där fokus bl.a. ska ligga på delaktighet, självbestämmande, integritet
            och rättssäkerhet. Principerna ska ligga till grund för den människosyn
            som ska gälla inom socialtjänsten.
          </p>
          <p xml:id="i-PW6nQzWQYoxgkMmr1qVsxp">
            Vänsterpartiet välkomnar denna utredning och dess fokus på rättssäkerhet
            och jämlikhet och likvärdighet. Det är också bra att utredaren
            ska lämna förslag som främjar långsiktigt förebyggande arbete
            som minskar behovet av individuella insatser. Det blir dock problematiskt
            att utredningen inte får komma med förslag som medför kostnader,
            det kan göra det svårt att förändra det nuvarande arbetssättet.
            Att t.ex. arbeta både förebyggande och på det individuella sätt
            man gör idag med befintliga resurser kommer att bli svårt för
            kommunernas socialtjänster. Utredningen är inte heller parlamentarisk,
            vilket medför att den riskerar att inte få den tyngd som krävs.
            Översynen av socialtjänstlagen bör vara parlamentarisk, och kravet
            på att förslagen inte får medföra kostnader bör tas bort. Detta
            bör riksdagen ställa sig bakom och ge regeringen till känna.
          </p>
          <head xml:id="i-UDnvFMa8dgyeBfnKnH2iJ2" type="h2">
            4.3 En jämlik socialtjänst
          </head>
          <p xml:id="i-4YmLWTK8PR8Tu1TKq2ZteN">
            Trycket på socialtjänsten har blivit högre i takt med att socialförsäkringssystemet
            och övriga välfärdssystem försämrats. Samtidigt har det tillkommit
            politiska mål för socialtjänsten både genom lagstiftning och från
            kommunens socialnämnd. Det kan handla om att sätta upp tidsgränser
            för hur lång utredningstiden får vara men att inte tillse att
            det finns tillräckligt med socialsekreterare för att hålla tidsramen.
            De senaste åren har förutom kraven på handläggning även lagkraven
            på mottagande av t.ex. våldsutsatta kvinnor och ensamkommande
            barn skärpts. Det är tydligt att det tillkommit en mängd arbetsuppgifter
            för socialtjänsten i och med detta.
          </p>
          <p xml:id="i-92GC5XHATMr9vTJ18eh8m3">
            I Karlskrona kommun gjorde socialförvaltningen en utredning av
            resurserna i förhållande till lagstiftning och politiska mål för
            verksamheten. Man kom fram till att resurserna var för små i förhållande
            till det som man var lagstadgad att göra och de politiska målen
            i kommunen. Personalen var för få i förhållande till de antal
            ärenden som kom in och förvaltningen kom fram till att man under
            dessa förhållanden inte kunde följa lagen och nå målen utan att
            få en förstärkning av antal tjänster. Man räknade ut hur många
            tjänster som behövdes ytterligare för att nå målen. Detta anser
            Vänsterpartiet är ett föredömligt sätt att kartlägga skillnader
            mellan resurstilldelning till socialtjänsten och de lagstadgade
            och kommunpolitiska mål som finns. Vi uppmanar samtliga kommuner
            att göra sådana kartläggningar.
          </p>
          <p xml:id="i-NzLHwX8ExZyhP4XR8b2MAh">
            Det finns också en del hinder för kommuner att samverka mellan
            varandra och med landstingen. Vissa kommuner är så små att de
            inte kan täcka alla områden och behöver samverka för att leva
            upp till lagen. Det behövs därför lagstiftning som underlättar
            för kommuner att samverka för att ta till vara kompetens på bästa
            sätt och för att uppnå hög kvalitet i alla kommuners socialtjänst.
            Detta bör riksdagen ställa sig bakom och ge regeringen till känna.
          </p>
          <p xml:id="i-UmXb1KVMxVs11aRGNvfdTQ">
            Kommunerna är självstyrande, och socialtjänsten har på många
            håll arbetat fram lokala modeller för hur arbetet bedrivs. Det
            kan naturligtvis behövas utifrån de olika lokala förutsättningar
            som finns. Men det blir svårt att uppnå jämlikhet mellan kommunernas
            socialtjänster. Som det är i dag går det knappt att undersöka
            om det finns jämlikhet inom socialtjänsten. Vårdanalys (PM 2016:2)
            gjorde en förstudie för att belysa förutsättningarna för att analysera
            om det finns omotiverade skillnader mellan olika grupper i befolkningen
            vid bemötande, bedömning och insatser på socialtjänstens område.
            De kom fram till att kunskapsläget överlag är bristfälligt, och
            att det har gjorts väsentligt färre jämlikhetsanalyser av socialtjänsten
            än av hälso- och sjukvården. Frågorna om jämlikhet och jämställdhet
            inom socialtjänsten utgör inte heller något etablerat forskningsområde.
            Det finns inte någon nationell statistik att utgå ifrån då alla
            kommuner har sina egna datasystem. I syfte att åstadkomma en jämlik,
            jämställd och likvärdig socialtjänst bör det också gå att jämföra
            t.ex. restriktivitet och generositet i beslut som fattas av socialtjänsten
            i olika delar av landet. Det måste också finnas en förutsägbarhet
            i besluten; den enskilde ska kunna förutse när denne kan förvänta
            sig hjälp. Med anledning av detta bör det utredas hur nationell
            statistik kan tas fram så att en jämlikhetsanalys av socialtjänsten
            kan göras. Detta bör riksdagen ställa sig bakom och ge regeringen
            till känna.
          </p>
          <head xml:id="i-KJRAnNVYN28Je68dN1Huak" type="h2">
            4.4 En socialtjänst baserad på kunskap
          </head>
          <p xml:id="i-2DLK7piviPNFTM6TAheJs2">
            Det är viktigt med kunskapsstyrning av socialtjänsten. Den ska
            inkludera högskolor och universitet, såväl forskning som grundutbildning.
            I socionomutbildningen i dag inkluderas inte kunskap om metoders
            effekter tillräckligt mycket i grundutbildningen. Både socialtjänstens
            arbete och socionomutbildningen bör vara forskningsförankrade
            för att alla ska få tillgång till de insatser som visat sig fungera
            bäst.
          </p>
          <p xml:id="i-VpHs8vn3CuGXSqvcueLGe1">
            Universitetens forskning inom området socialt arbete används
            inte i socialtjänstens arbete i tillräckligt hög grad. Forskningsstiftelsen
            Forte som bedriver forskning inom områdena hälsa, arbetsliv och
            välfärd menar att det tar mycket lång tid innan forskningen tillämpas
            inom socialtjänstens arbete. Med mycket skilda metoder och utbud
            av insatser finns en risk för att ojämlikhet uppstår mellan människor
            som söker hjälp i olika kommuner. Därför bör en handlingsplan
            tas fram kring hur socialtjänsten ska arbeta mer forskningsförankrat.
            Detta bör riksdagen ställa sig bakom och ge regeringen till känna.
          </p>
          <p xml:id="i-5i4oSUi7zQVPFbeozgxpHP">
            Ett område där kunskapen behöver bli bättre inom socialtjänsten
            är kring mäns våld mot kvinnor. Nationellt centrum för kvinnofrid
            (NCK) vid Uppsala universitet arbetar på regeringens uppdrag med
            att höja kunskapen på nationell nivå om mäns våld mot kvinnor,
            hedersrelaterat våld och förtryck samt våld i samkönade relationer.
            De anordnar fortbildning för de som arbetar inom t.ex. socialtjänst
            samt kurser på universitetsnivå. Utbildningarna är frivilliga
            och riktar sig till studenter och yrkesverksamma som möter våldsproblematiken
            i sitt arbete.
          </p>
          <p xml:id="i-7Cz5vWb7YmHecucWStZdgX">
            Lagstiftningen har förtydligats så att socialtjänsten har ett
            stort ansvar för våldsutsatta kvinnor och barn. Uppdraget slår
            även fast att våldsutsatta kvinnor som söker stöd och hjälp ska
            få det oavsett i vilken kommun de bor. Utvärderingar har visat
            att det finns skillnader i fråga om vilken hjälp våldsutsatta
            kvinnor och deras barn får beroende på var de bor. Av Socialstyrelsens
            enkätundersökningar bland kommunerna framgår att de flesta har
            information för våldsutsatta kvinnor även om informationens omfattning
            och utformning varierar. En majoritet av kommunerna handlägger
            ärenden i enlighet med gällande lag. Brister finns dock i stödet
            till särskilt sårbara våldsutsatta kvinnor såsom kvinnor med missbruksproblem,
            funktionsnedsättning, utländsk bakgrund och personer i samkönade
            relationer. Det föreligger även brister i olika kommuner, bl.a.
            när det gäller kunskap om problemens omfattning samt rutiner för
            samverkan både inom och mellan kommuner. Kunskap rörande hedersrelaterat
            våld har generellt förbättrats i kommunerna. Samma studie fastslår
            att det är viktigt att kommunerna har uppföljningsbara mål, kunskap
            om förekomst av våld samt kompetensutveckling för personalen.
            Mot denna bakgrund bör en strategi arbetas fram angående hur socialtjänsten
            kan ges tillräcklig kunskap om mäns våld mot kvinnor. Detta bör
            riksdagen ställa sig bakom och ge regeringen till känna.
          </p>
          <head xml:id="i-M38Sq1nbjxxAk5fEp2WzMu" type="h2">
            4.5 En rättssäker handläggning
          </head>
          <p xml:id="i-D5KdQ4XtVXGTe2hYngBgTB">
            De flesta beslut enligt socialtjänstlagen går att överklaga.
            I de fall som gäller tvångsvård får personen rätt till advokat,
            men i övrigt finns ingen rätt till rättsligt stöd. Socialtjänsten
            har jurister som bistår handläggarna om ärendet går till domstol.
            Socialtjänsten är skyldig att hjälpa till att överklaga, vilket
            personer sällan informeras om. Det kan också vara svårt att som
            socialsekreterare argumentera mot sitt eget beslut. För att få
            rätt i domstol krävs dock en rättslig kunskap och argumentation.
            Socialtjänstlagen är en s.k. ramlag, så det räcker inte heller
            att läsa den då den bara bestämmer ramarna. Detaljbesluten finns
            att hitta i prejudikat och liknande, vilket inte är så lätt för
            gemene person.
          </p>
          <p xml:id="i-VT2NQ9qhb2GJ9LENiRug8r">
            Allt som skrivs om personer i kontakt med socialtjänsten ska
            i journalanteckningar skrivas på ett neutralt sätt. Missförstånd
            och feltolkningar kan dock lätt uppstå. Den som utreds har rätt
            att under utredningens gång ta del av journalanteckningar och
            pågående utredning och inkomma med rättelse om hen vill. Om detta
            inte sker riskerar myndighetsutövningen att förlora sin rättssäkerhet.
            Inom framför allt ekonomiskt bistånd där det varje månad sker
            minst en ny utredning och nytt beslut är det inte alltid som besluten
            kommuniceras. Vid avslagsbeslut ska alltid skriftligt beslut ges,
            men det sker inte alltid.
          </p>
          <p xml:id="i-FNb5ykTwK3s4PfQh3fzceM">
            Dessutom är ofta besluten och informationen skrivna på ett krångligt
            byråkratiskt språk, och alla som har varit i kontakt med någon
            myndighet vet att det kan vara svårt att förstå vad som står.
            Då socialtjänsten har fått mer att göra kommuniceras de flesta
            beslut numera endast skriftligt och att få kontakt med en socialsekreterare
            för att fråga om innehållet kan vara svårt. I dag finns många
            människor som har ett annat modersmål än svenska. Trots att det
            finns regler om att enskilda har rätt till tolk och översättning
            vid behov skickas de flesta beslut ut på svenska. Även till dem
            som är helt nyanlända till Sverige. Det gör att anhöriga och barn
            får hjälpa till i myndighetskontakter, vilket urholkar rättssäkerheten
            och försätter anhöriga i svåra situationer, speciellt barn.
          </p>
          <p xml:id="i-EmaWUq4xwQ4vqJ8mxmqfSJ">
            Med anledning av ovanstående bör det utredas hur människors behov
            av stöd vid myndighetskontakter och i socialrättsliga frågor kan
            tillgodoses för att förbättra rättssäkerheten. Detta bör riksdagen
            ställa sig bakom och ge regeringen till känna.
          </p>
          <head xml:id="i-RovtG3JmarPog9qF2wKJCC" type="h2">
            4.6 En väl fungerande tillsyn
          </head>
          <p xml:id="i-5zsxTac7FDCNk7S7gaEbxB">
            Det är viktigt att människor har någonstans att vända sig om
            de blivit felbehandlade av myndighetsutövande instanser som socialtjänsten.
            Det är några av de mest utsatta grupperna i samhället som har
            kontakt med socialtjänsten och det är viktigt att det finns en
            fungerande tillsyn. För ett antal år sedan övergick tillsynen
            av socialtjänsten från Socialstyrelsen till Inspektionen för vård
            och omsorg (IVO). Dit kan alla vända sig som har klagomål på såväl
            myndighetsutövningen som enskilda verksamheter. Myndigheten har
            också tillsynsansvar för verksamheter som har t.ex. HVB-hem, äldreboenden,
            missbruksvård m.m.
          </p>
          <p xml:id="i-PqfAfP3qVxygTbUhQF24da">
            För barn finns det inte någonstans att vända sig för att klaga.
            En genomlysning som Nätverket för barnkonventionen gjort visar
            att inga klagoinstanser är anpassade för att ett enskilt barn
            ska kunna föra fram klagomål och få stöd i den processen. FN:s
            barnrättskommitté har gett Sverige återkommande kritik kring att
            det inte finns någon tillgänglig instans dit barn och unga själva
            kan vända sig utifrån sina rättigheter i barnkonventionen.
          </p>
          <p xml:id="i-QTrLJwH8Q19psHAQDPFmYx">
            Antalet klagomål på socialtjänsten till IVO har ökat stadigt
            de senaste åren – sedan 2011 med nära 25 procent. Merparten av
            de anmälningar och klagomål som har kommit till IVO rör socialtjänstens
            myndighetsutövning. Det handlar främst om rättssäkerhet, bemötande
            och dokumentation. 2016 utreddes cirka en femtedel av klagomålen.
            Endast ett fåtal av besluten IVO fattar leder till någon åtgärd
            (Tillsynsrapport IVO 2016). De brister som inspektörerna identifierar
            rör ofta konkreta och observerbara aspekter, ofta med koppling
            till frågor om hur dokumentationen sköts. Detta indikerar att
            tillsynen skulle kunna vara ett ännu bättre medel för att kontrollera
            och styra socialtjänstens myndighetsutövande.
          </p>
          <p xml:id="i-KfBMAnZzwnYBULvikcUfE1">
            Det är viktigt att det finns en väl fungerande tillsyn av socialtjänsten,
            speciellt när socialsekreterare själva vittnar om att de inte
            kan följa lagen p.g.a. bristande resurser. Det bör utredas hur
            tillsynen och uppföljningen av socialtjänsten kan förbättras.
            Detta bör riksdagen ställa sig bakom och ge regeringen till känna.
          </p>
          <head xml:id="i-VWZRpeRkEHWBpadBmJk5ey" type="h2">
            4.7 Inför lex realia för att visa på konsekvenser av beslut
          </head>
          <p xml:id="i-4CWazvvhDghYb3Ub1j8qRt">
            Strukturella problem hamnar i socialtjänstens knä trots att denna
            många gånger inte har möjligt att hantera frågorna och inte heller
            får resurser att göra detta. Vid brister i myndighetsutövning
            och utförande inom det sociala arbetet riktas ofta kritiken mot
            den enskilda socialarbetaren. När de anställda påvisar bristen
            på resurser blir svaret ofta att både budgeten ska hållas och
            socialtjänstlagen gälla – vilket i många fall inte går att kombinera.
          </p>
          <p xml:id="i-Ctuq3u4ey42nSvuJhqgZPr">
            Fackförbundet Vision har arbetat fram ett system där professionens
            bedömning blir tydlig. De kallar systemet lex realia, och det
            bygger på att socialarbetare måste ges formella möjligheter att
            föra fram sin professionella bedömning både när det gäller situationer
            kring enskilda personer, konsekvenser av politiska beslut, konsekvenser
            av förändringar och utvecklingstendenser i samhället. Lex realia
            innebär en skyldighet och rättighet för socialarbetaren att uttrycka
            sin professionella bedömning och tydliggör det politiska ansvaret.
            Möjligheten att införa lex realia bör därför utredas. Detta bör
            riksdagen som sin mening ge regeringen till känna.
          </p>
          <head xml:id="i-ACNFEZuEhZSrBM7js1N9JG" type="h2">
            4.8 Bättre bemötande
          </head>
          <p xml:id="i-4KB1dpVqvd7UmNKorcUnRZ">
            För att människor ska känna sig trygga och hjälpta är bemötande
            en mycket viktig faktor. Det är därför viktigt att det i arbetet
            finns en medvetenhet om maktförhållandet som finns mellan dem
            som söker hjälp och dem som arbetar. Socialsekreterare behöver
            få mer tid till reflektion för att bl.a. kunna diskutera problem
            kring ojämlikhet i maktförhållandet i samband med bemötandet av
            människor.
          </p>
          <p xml:id="i-JoHKTEib1SJJg5b9fKHV3C">
            Anmälningarna till Inspektionen för vård och omsorg (IVO) har
            ökat med nära 25 procent på fyra år. Många av dessa anmälningar
            rör dåligt bemötande. Det saknas nationella undersökningar om
            hur människor upplever kontakten med socialtjänsten. Vikten av
            ett brukarperspektiv brukar lyftas i dessa sammanhang. Det är
            viktigt att försöka ringa in vad som händer i de möten som uppstår
            mellan socialsekreterare och enskilda. Att det finns ett maktförhållande
            är ofrånkomligt, men att arbeta i riktning mot socialtjänstlagens
            mål om delaktighet, självbestämmande och integritet är viktigt.
            Det är viktigt att undersöka vad som kännetecknar ett bra bemötande,
            vad som är människors förväntningar på socialtjänsten och vad
            som handlar om handläggningsrutiner som kan förbättras. Det är
            mycket som kan spela in i upplevelsen av bemötandet, t.ex. hur
            väntrummen är utformade, hur man blir emottagen i receptionen,
            hur socialsekreteraren tar emot etc. Med anledning av detta bör
            en nationell undersökning initieras av hur människor i behov av
            hjälp från socialtjänsten upplever hjälpen och bemötandet. Detta
            bör riksdagen ställa sig bakom och ge regeringen till känna.
          </p>
          <head xml:id="i-8ozmwu3qPYZxxFNdYjDQfQ" type="h2">
            4.9 En tillgänglig socialtjänst
          </head>
          <p xml:id="i-H1n2GupBjsiGE9HLpjqSMF">
            Många upplever att det är ett stort steg att söka hjälp från
            socialtjänsten. Det är också krångligt att få hjälp då det alltid
            behövs ett biståndsbeslut först. Ett beslut innebär myndighetsutövning
            och det går då inte att t.ex. vara anonym. Det bör därför utredas
            hur trösklarna för att söka och få hjälp genom socialtjänsten
            kan bli lägre genom nya organisationsformer för en första linjens
            socialtjänst, dvs. stödinsatser utan myndighetsutövning via öppna
            mottagningar. Detta bör riksdagen ställa sig bakom och ge regeringen
            till känna.
          </p>
          <head xml:id="i-4EN29TkswsAxW2Y6JwpuAi" type="h2">
            4.10 Socialarbetare måste ha en bra arbetsmiljö
          </head>
          <p xml:id="i-Vp2yaiw9BMbvrns92cWJjK">
            Socialsekreterares dåliga arbetsvillkor gör att många socionomer
            blir utbrända. När varken tid eller resurser finns blir situationen
            ohållbar och många blir sjuka av stress. En av fyra socialsekreterare
            lider av psykiska påfrestningar och en av fem av sömnbesvär. Många
            upplever också oro och ångest, enligt rapporten Arbetsorsakade
            besvär 2016. Samtidigt har antalet anmälningar om arbetssjukdomar
            inom yrket ökat med 123 procent under perioden 2014–2015, visar
            Arbetsmiljöverkets arbetsskadestatistik.
          </p>
          <p xml:id="i-CEYYD5vDinKrefg3QsFcf6">
            Fackförbunden Vision och SSR har också påtalat att det finns
            ett stort antal socialsekreterare som drabbats av utmattningssyndrom.
            Det är en stressjukdom som kan ge kognitiva svårigheter och även
            hjärnskador för livet. Afa Försäkrings årliga arbetsskade- och
            sjukfrånvarorapport visar att psykiska diagnoser som utbrändhet
            och depression ökar bland långa sjukskrivningar. Bland dem som
            är långtidssjukskrivna för psykiska diagnoser är kvinnliga socialarbetare
            allra mest förekommande med 29,7 sjukfall per 1 000 anställda.
            De flesta socionomer är kvinnor, och förbättring av arbetsmiljön
            är därför också en viktig jämställdhetsfråga.
          </p>
          <p xml:id="i-8SAhzu5PRsniiiuUKEinzf">
            Ett annat sätt att hantera stressen det innebär att arbeta med
            människor i utsatthet är att ”stänga av” empatin och ändra förhållningssätt
            till den som behöver hjälp. Att arbeta med människor i utsatthet
            kräver lyhördhet, tålamod, empati och tid för reflektion. Med
            alltför många ärenden finns det alltid en risk att detta inte
            hinns med.
          </p>
          <p xml:id="i-4xnLFXWGLa83GGnNjRc4uJ">
            För att nå en hanterbar ärendemängd anser t.ex. fackförbundet
            Vision att Socialstyrelsen bör få i uppdrag att utforma riktlinjer
            för ett nationellt mått på antal ärenden per handläggare. Detta
            ska vara ett sammanvägt mått som tar hänsyn till exempelvis personalens
            erfarenhet och ärendenas komplexitet. Rimlig arbetsbelastning,
            ett bra administrativt stöd och chefer som har tid att vägleda
            har en avgörande betydelse för att socialsekreterare ska kunna
            utföra ett professionellt och rättssäkert socialt arbete. Många
            känner stort ansvar för människorna de arbetar med och vill kunna
            göra ett bra arbete.
          </p>
          <p xml:id="i-MmmYWHbghhhamZDaWvouPF">
            I mars 2016 blev reglerna kring arbetsbelastning tydligare. Då
            började Arbetsmiljöverkets föreskrifter för organisatorisk och
            social arbetsmiljö att gälla. Där står bl.a. att arbetsgivaren
            ska se till att de arbetsuppgifter och befogenheter som tilldelas
            arbetstagarna inte ger upphov till ohälsosam arbetsbelastning.
            ”Resurserna ska anpassas till kraven i arbetet.” (AFS 2015:4 9
            §).Det nya regelverket behandlar just de arbetsvillkor som ofta
            briser för personalen i socialtjänsten. Arbetsgivaren får med
            dessa en ännu större skyldighet att säkerställa en rimlig arbetsbelastning
            än tidigare. I samband med att föreskrifterna träder i kraft tar
            olika aktörer fram forskningsbaserade verktyg för att stödja arbetsgivare
            att ta sitt ansvar. En socionomkommission bör tillsättas med syftet
            att minska antalet sjukskrivningar och göra arbetet attraktivt.
            Detta bör riksdagen ställa sig bakom och ge regeringen till känna.
          </p>
          <p xml:id="i-98pUhZxDznjGw6avqKzUdU">
            Många socialsekreterare flyr till följd av de dåliga arbetsvillkoren
            inom socialtjänsten och blir konsulter hos företag som ger mycket
            högre lön. Kommuner tvingas hyra in konsulter till tredubbla priset,
            vilket utarmar socialtjänsten ytterligare. Pengar som skulle gå
            till människor i utsatthet går till privata företag. Myndighetsutövning
            får bara skötas av en myndighet, men då anses det vara tillåtet
            att utredningar utförs av andra så länge själva beslutet tas av
            socialtjänsten. Vänsterpartiet anser att detta förfarande är mycket
            tveksamt. Det bör utredas hur rättssäkerheten för den enskilde
            och socialtjänstens arbete påverkas av att privata konsulter tas
            in för utredning med sikte på hur behovet av detta kan minska.
            Detta bör riksdagen ställa sig bakom och ge regeringen till känna.
          </p>
          <head xml:id="i-7SkfMk61NyqvJwUsHLhCcU" type="h2">
            4.11 Socialarbetares kompetens måste tillvaratas
          </head>
          <p xml:id="i-3qxqAx1o2AzKV57eamCTdj">
            De ambitionshöjningar som införs måste efterföljas med tid och
            resurser. Exempelvis har en ny utredningsform som heter BBIC (barns
            behov i centrum) införts i socialtjänstens utredningar kring barn.
            Motivet att införa BBIC var att få en kvalitetssäker handläggning,
            att alla delar som är viktiga i ett barns liv ska belysas. I praktiken
            har det inneburit mindre tid med barnen och mer tid att för att
            skriva utredningen. Det har samtidigt skurits ned på de administrativa
            stöd som tidigare fanns.
          </p>
          <p xml:id="i-KLjmJYgekqsmxsqVYRm85u">
            På 1980-talet började det som brukar kallas för new public management
            gradvis införas i det offentliga Sverige. Målet var effektivisering
            genom tydligare styrning, men systemet har kritiserats för detaljstyrning
            och för att fokusera mer på hur saker görs än på själva resultatet.
            Att man har skrivit på rätt sätt och att en utredning är rätt
            gjord blir viktigare än resultatet för den som utreds. Mer administration
            och kontroll gör att socialarbetares tid för socialt arbete minskar.
          </p>
          <p xml:id="i-UkoZQvTsYVz1LdA66ubZUL">
            Socialtjänsten använder sig alltmer av detaljreglerade riktlinjer,
            vilket ger socialarbetare mindre handlingsutrymme i det sociala
            arbetet. Riktlinjerna är som en slags manualer som ska ge mer
            likartade bedömningar. Riktlinjerna har gjort att en ”likabehandlingsprincip”
            kommit att styra mer än ”behovsprincipen”, alltså den om att det
            sociala arbetet ska utgå från den enskildes behov (Kommunala riktlinjer,
            Kjellbom 2009). Det innebär att om någon t.ex. söker bistånd till
            en cykel tittar socialsekreteraren i första hand i riktlinjerna
            om ett sådant behov kan anses ingå i en ”skälig levnadsnivå” i
            stället för att utgå från om personen behöver den eller inte.
            Man ger hellre avslag än bifall om det står så i riktlinjerna
            eftersom man måste motivera avsteg från riktlinjerna och få godkännande
            från närmsta chef. En rättviseprincip gör att det anses bättre
            att ingen får en cykel än att ge bistånd till en cykel till en
            person.
          </p>
          <p xml:id="i-MLpEfYGhQdf6xyHQUsgPAF">
            En ökad administrativ börda och detaljstyrning gör att socialarbetares
            kompetens inte tas till vara och att den undervärderas. En handlingsplan
            bör därför tas fram kring hur socialtjänstens arbete ska renodlas
            så att socialarbetare kan arbeta med socialt arbete. Detta bör
            riksdagen ställa sig bakom och ge regeringen till känna.
          </p>
          <p xml:id="i-XQmS9S6dw24b5BQSDSM31C">
            Medarbetarna i socialtjänsten och sociala verksamheter lägger
            över hälften av sin arbetstid på dokumentation och administrativt
            arbete. It-stöd och it-system ska underlätta arbetet. Personalen
            i socialtjänsten behöver därför tillgång till modern teknik som
            underlättar arbetet och gör det så effektivt som möjligt. Inflytande
            över it-systemen ska vara likvärdiga i mans- och kvinnodominerad
            verksamhet, vilket det inte är i dag.
          </p>
          <p xml:id="i-MamYpTr8DvCFf5s3PRKUHi">
            Regeringen bör ge lämplig myndighet i uppdrag att utvärdera och
            ge förslag på hur socialtjänstens arbetsverktyg och teknik kan
            förbättras, samt ansvar för att sprida förslagen bland kommunerna.
            Detta bör riksdagen ställa sig bakom och ge regeringen till känna.
          </p>
          <head xml:id="i-N8Y8e72mzShuyH5na43KEh" type="h1">
            5 Fattigdom och ekonomiskt bistånd
          </head>
          <p xml:id="i-MLo9AbLsQQzXpfJWtPTqvH">
            I dag ökar klyftorna mellan dem som har ett arbete och dem som
            inte har det, helt enligt Moderaternas devis om att ”det ska löna
            sig att arbeta”. Välfärdssystemen har monterats ned, och fler
            och fler tvingas leva på försörjningsstöd under många år. I dag
            finns det ca 100 000 personer som har behövt bistånd under lång
            tid, och en fjärdedel av dessa har haft bistånd i över tio år.
            Långvariga mottagare av ekonomiskt bistånd ökade från 2006 till
            2015 från 14 till 35 procent av bidragshushållen. Kvinnorna tenderar
            också att i högre grad än männen vara tvungna att leva på bistånd
            långa perioder (Socialstyrelsen 2016).
          </p>
          <p xml:id="i-2VT5RuwxbdbknzCiEgmeKp">
            Många står också helt utanför välfärdssystemen idag, t.ex. de
            som lever som papperslösa och EU-medborgare som får försörja sig
            på dåligt betalda svartarbeten och att tigga. Det har växt fram
            en ny typ av fattigdom i Sverige som vi inte haft på många decennier
            där många människor lever i extrem utsatthet.
          </p>
          <p xml:id="i-VdHF7Xbm9BkBFWa96yVzdq">
            Det har visat sig att många som t ex utförsäkras inte söker försörjningsstöd
            utan att de i stället försöker lösa situationen på andra sätt
            som att minska sina utgifter, arbeta mer, låna från släkt eller
            vänner. Det finns ett utbrett underutnyttjande av ekonomiskt bistånd.
            En del vet inte om att de har rätt till komplettering. Många har
            försökt söka men gett upp när kraven är för hårda. Förtroendet
            är väldigt lågt för socialtjänsten i denna fråga, och färre söker
            stödet om chansen att beviljas det är litet. Många människor anser
            också att det är skamligt att söka och få bistånd och söker därför
            inte (Gustafsson 2002).
          </p>
          <p xml:id="i-GHSTYEJpbqdNH5WJSPuvTf">
            Den svenska modellen bygger på att trygghetssystem som arbetslöshetsförsäkring
            och sjukförsäkring ska fånga upp människor. Men långvarigt sjuka
            stängs i dag ute från sjukförsäkringen. Arbetslöshetsförsäkringen
            omfattar knappt fyra av tio arbetssökande, och bland ungdomar
            är det endast en av tio (Inspektionen för arbetslöshetsförsäkringen
            2017). Vänsterpartiet vill att socialförsäkringarna ska återuppbyggas
            så att de som är sjuka och arbetslösa får rätt stöd. Vi har fått
            igenom viktiga förbättringar under den senaste mandatperioden.
            Den bortre tidsgränsen i sjukförsäkringen, den så kallade stupstocken,
            har tagits bort så att människor inte längre kan bli utförsäkrade
            bara för att dagarna tar slut. Taket i sjukpenningen har också
            höjts för första gången på många år. Vi har höjt sjuk- och aktivitetsersättningen
            för de långtidssjuka. Taket i a-kassan har höjts så att alla som
            har en månadsinkomst upp till 25 000 kronor får ut 80 procent
            av sin inkomst under de första 100 ersättningsdagarna, och vi
            har fått igenom bättre regler för a-kassa för deltid.
          </p>
          <head xml:id="i-25fFrhx3QZYUe3HzaTXcCZ" type="h2">
            5.1 Fattigdom påverkar hälsan
          </head>
          <p xml:id="i-2UHi4pcZivCyAoyE9g5NaQ">
            Ju högre inkomster en person har, desto friskare är denne och
            desto längre är den förväntade livslängden. Låga inkomster kan
            påverka hälsan på olika sätt. För det första får de en direkt
            effekt på så sätt att knappa ekonomiska resurser begränsar möjligheterna
            att göra goda val avseende sådant som motion, matvanor, vårdmöjligheter
            eller information om vad som befrämjar god hälsa. För det andra
            innebär låga inkomster en låg statusmässig position och att möjligheterna
            att upprätthålla och etablera sociala relationer begränsas. Inkomster
            är en viktig social och ekonomisk markör för hur människor positionerar
            sig statusmässigt. Låg status inskränker möjligheterna att fatta
            självständiga beslut om sitt eget liv och minskar graden av socialt
            engagemang.
          </p>
          <p xml:id="i-UztRi91tEPbK8TueZpzjj7">
            Ekonomisk stress påverkar såväl den psykiska som den fysiska
            hälsan. En del av denna stress handlar om att fattigas deltagande
            i olika sociala sammanhang minskar. Undersökningar har visat att
            den psykiska hälsan förbättrades signifikant för dem som fått
            höjningar av ersättningar i jämförelse med dem som inte fått höjningar.
            Effekten på hälsan var i stora drag jämförbar med den som antidepressiva
            läkemedel ger.
          </p>
          <p xml:id="i-Y55ScAmoX6uRTKGqnGBnyh">
            De största generella hälsovinsterna och den största effekten
            på ojämlik hälsa kan sannolikt uppnås genom att inkomsterna höjs
            i lägre inkomstskikt. Detta utpekas också emellanåt som ett av
            de viktigaste skälen till att samhällen med lägre nivåer av relativ
            fattigdom i genomsnitt har mer jämlik hälsa (Ekonomiskt bistånd:
            försörjningsvillkor och marginalisering – ett hinder för jämlik
            hälsa? Bergmark, Åke 2016).
          </p>
          <p xml:id="i-6bg86TtjqZBAASxtq6AzZb">
            För barn i utsatta familjer finns flera faktorer som avgör vilka
            förutsättningar som ges i livet. Det kan t.ex. röra sig om arbetslöshet
            och sjukdom hos föräldrarna. Förutom det har barn som växer upp
            i familjer med försörjningsstöd sämre hälsa och klarar skolan
            sämre än andra barn. Att växa upp i fattigdom är att inte ha samma
            möjligheter som barn som växer upp i rika familjer. Barn med hög
            social status, mätt som föräldrarnas inkomster och utbildning,
            uppvisar 40–45 procent lägre risk att skrivas in på sjukhus jämfört
            med barn med lägst social status.
          </p>
          <p xml:id="i-S7pB9QgvM9PnQEajARLEJR">
            Under själva uppväxten har barn i socialbidragshushåll väsentligt
            högre mortalitet och fler inskrivningar på sjukhus än andra barn.
            Senare i livet är skillnaderna särskilt tydliga för inskrivningar
            kopplade till psykisk sjukdom. Barn som vuxit upp i socialbidragshushåll
            har som vuxna en förhöjd risk för social utsatthet och hälsoproblem
            i termer av alkohol- och drogmissbruk, psykisk ohälsa, suicidförsök
            och mortalitet. Riskerna är i regel högre för barn uppvuxna i
            hushåll med långvarigt bidragstagande.
          </p>
          <head xml:id="i-DUAYJuCKqUoucpk8dFVB73" type="h2">
            5.2 Översyn av arbetet med ekonomiskt bistånd
          </head>
          <p xml:id="i-2omALq5kstwHUTLwHquNJe">
            Uppgiften att främja jämlikhet i levnadsvillkor är ett av socialtjänstens
            viktigaste åtaganden. Det innebär att allmänna standardförbättringar
            för stora grupper inom befolkningen också bör komma de ekonomiskt
            utsatta till del.
          </p>
          <p xml:id="i-6dGTvHQZv6Vf3AaDn3JGv7">
            Regeringen har beslutat att göra en översyn av socialtjänstlagen.
            Det man bl.a. vill se över är problem i tillämpningen av lagen.
            Socialtjänstlagen är konstruerad som en målinriktad ramlag men
            med åren har detaljregleringen ökat avsevärt, vilket minskar handlingsutrymmet
            för såväl kommuner som professionen. Av direktiven framgår dock
            att ekonomiskt bistånd inte ska ingå i utredningen, trots att
            detaljregleringen genom rättspraxis är väldigt stor just på det
            området. Det enda regeringen aviserat är en utredning av hur jämställdheten
            kan ökas vid handläggning och utbetalningar av försörjningsstöd.
            Det är självklart en viktig fråga, men det finns många områden
            som borde ingå i en översyn.
          </p>
          <p xml:id="i-M1AAyQWCSKMYMysgLTXUCS">
            I socialtjänstlagen framgår att ”den som inte själv kan tillgodose
            sina behov eller få dem tillgodosedda på andra sätt har rätt till
            bistånd till sin försörjning och för sin livsföring i övrigt”.
            Målet är att biståndet ska ge en skälig levnadsnivå. Lagen säger
            ingenting om vad som ska anses vara behov eller inte utan det
            handlar om att människor ska uppnå en skälig levnadsnivå. Vad
            det är har kommit att regleras av rättspraxis. Det finns problem
            med detta, olika domar kan vara motstridiga och vissa domar som
            t.ex. villkorar biståndet får stor betydelse i socialtjänstens
            handläggning. Bedömningar ska göras utifrån individuella behov,
            men utifrån tids- och resursbrist har handläggningen blivit alltmer
            riktlinje- och manualstyrd. Det finns en mängd problem med dagens
            system kring hantering av ekonomiskt bistånd. Därför bör tilläggsdirektiv
            utformas så att ekonomiskt bistånd ingår i översynen av socialtjänstlagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-Ud2KSQoUe4BHr3jNqmuox5" type="h3">
            5.2.1 Utvecklingen av ansökningar och avslag måste gå att följa
          </head>
          <p xml:id="i-5VVK7U8s3ogUt6GoDcA233">
            Det finns ingen nationell statistik över om antalet ansökningar
            eller avslag har ökat, vilket är ett sätt att mäta om beviljandet
            av biståndet blivit mer restriktivt. I de kommuner som har statistik
            över antalet avslag (t.ex. Malmö och Stockholm) framgår att dessa
            har ökat. I Stockholm har antalet avslag ökat markant från 2006
            fram till 2013 trots att antalet ansökningar har minskat. 2013
            fick 82 procent av hushållen avslag någon gång under året, vilket
            är den högsta nivå som uppmätts någonsin. År 2000 fick t.ex. mindre
            än hälften av hushållen avslag någon gång under året i staden
            (Årsrapport försörjningsstöd 2014, Stockholms stad). Man kan misstänka
            att det finns ett samband mellan minskade kostnader för ekonomiskt
            bistånd och ett ökat antal avslag i Stockholm. Lagstiftningen
            har dock inte genomgått några större förändringar som berättigar
            ett ökat antal avslag.
          </p>
          <p xml:id="i-J7ro5m2Y3SHvrepgTgdffy">
            Att det saknas nationell statistik kring antalet ansökningar
            och antalet avslag gör det svårt att följa utvecklingen. Det enda
            som framgår av Socialstyrelsens statistik är hur kostnaderna för
            ekonomiskt bistånd utvecklats, vilket inte säger något om huruvida
            restriktiviteten ökat eller minskat. Därför bör det utredas hur
            den nationella statistiken kan förbättras så att det går att följa
            utvecklingen av antalet ansökningar och avslag avseende försörjningsstöd.
            Detta bör riksdagen ställa sig bakom och ge regeringen till känna.
          </p>
          <head xml:id="i-KWaFW52jqSHv6tE7NStRcD" type="h3">
            5.2.2 Bistånd bör bedömas utifrån behov
          </head>
          <p xml:id="i-2aLFgFMhwQrBQTpTRjKeXK">
            Socialtjänsten har blivit väldigt belastad när övriga trygghetssystem
            monterats ned, framför allt de enheter som arbetar med ekonomiskt
            bistånd. Arbetet med ekonomiskt bistånd har två huvuduppdrag,
            dels att hjälpa människor med att tillgodose de grundläggande
            behoven och dels att hjälpa människor att på sikt kunna tillgodose
            sina behov själva genom arbete eller andra stödsystem. Fokus har
            lagts på det senare, och många kommuner har lagt stora resurser
            på att starta egna arbetssökande verksamheter. Det är självklart
            bra att arbeta mot självförsörjning, men när den principen hamnar
            i fokus riskerar den akuta situationen som handlar om att människor
            står utan pengar till mat och hyra att hamna i skymundan.
          </p>
          <p xml:id="i-CSqxppQV9a4czo4g7N8JZS">
            Försörjningsstödet riskerar också att inte vara det yttersta
            skyddsnätet om inte behovet står i centrum enligt lagens intention.
            Socialtjänstens arbete med arbetslösa personer riskerar att fokuseras
            än mer på arbetslöshet som ett individuellt problem snarare än
            ett strukturellt. Fokus riskerar också att hamna på de krav socialtjänsten
            ska ställa på den enskilde för att kunna bevilja ekonomiskt bistånd,
            i stället för hur man ska kunna ge stöd för att denne ska kunna
            hitta en annan försörjning.
          </p>
          <p xml:id="i-Cb4pWChTohhSvmwDgHosYu">
            Att en person inte anses stå till arbetsmarknadens förfogande
            kan leda till att hela försörjningsstödet dras in. För dem som
            är arbetslösa har det funnits krav om motprestation sedan 1990-talet,
            bl.a. genom rättspraxis. En skärpt lagstiftning infördes 2016
            som innebar ett förtydligande av redan rådande bestämmelser om
            att den som inte kan försörja sig men som kan arbeta inte har
            rätt till försörjningsstöd om den inte står till arbetsmarknadens
            förfogande.
          </p>
          <p xml:id="i-Gh8bUA7fLVMgCTPvNJPsGc">
            Bistånd kan nekas även om en person har sökt jobb och deltagit
            i arbetssökaraktiviteter. När man studerar avslagsbeslut och rättsfall
            kan man se att kravnivån om vad som anses vara att ”söka arbete”
            eller att ”delta i arbetsmarknadsåtgärder” har ökat från 1990-talet
            och framåt. Tidigare räckte det t.ex. med att delta i en verksamhet.
            Nu ställs kravet om full närvaro en dag, och avslag kan då ges
            en hel månad för att man är borta en timme. Att söka jobb innebar
            bara för några år sedan att lämna in listor på arbeten man sökt.
            I dag krävs ibland också bevis på att man sökt arbetena i form
            av inskickade ansökningshandlingar. Och det spelar då in i bedömningen
            hur ansökningshandlingarna ser ut (se t.ex. Förvaltningsrätten
            i Stockholm 2014-01-22 mål nr 24551-13 och 2014-02-10 mål nr 16171-13).
          </p>
          <p xml:id="i-THURTN8wPzMAt7HsP7Aoob">
            Då ekonomiskt bistånd villkoras på detta sätt utgår bedömningen
            inte längre från en persons behov, vilket det stadgas i portalparagrafen
            att den bör göra. Socialtjänstlagen har också en princip om att
            socialtjänsten har det yttersta ansvaret om ingen annan tar det.
            Att införa begränsningar i lagen som den om arbetsvillkoret kan
            krocka med principerna i socialtjänstlagen. Det bör därför utredas
            huruvida det s.k. arbetsvillkoret överensstämmer med socialtjänstlagens
            intention samt om principen om kommunens yttersta ansvar kan följas.
            Detta bör riksdagen ställa sig bakom och ge regeringen till känna.
          </p>
          <head xml:id="i-QH4szQyJ5pQFjWV8dZfnvC" type="h3">
            5.2.3 Barn bör garanteras ekonomisk trygghet
          </head>
          <p xml:id="i-Thbb9n7k3ME4BYo2KPKfaX">
            Barn har i Sverige ingen egen rätt till ekonomiskt bistånd. Runt
            150 000 barn lever på försörjningsstöd genom att föräldrar har
            låg eller ingen inkomst, många av dem i flera år. I socialtjänstlagens
            målparagraf finns en princip om barns bästa. Det står att ”barns
            behov särskilt ska beaktas”, och när det gäller vård- eller behandlingsinsatser
            ska det som är bäst för barnet ”vara avgörande”. Ett ”barnperspektiv”
            inom socialtjänstens arbete med ekonomiskt bistånd innebär då
            att olika perspektiv ska vägas mot varandra och att barnets bästa
            inte behöver väga tyngst. Det kan innebära att försörjningsstöd
            nekas med hänvisning till att barnets bästa är att föräldrarna
            får arbete och tjänar egna pengar. Ur barnets perspektiv torde
            det vara bättre att dess föräldrar får det stöd och den hjälp
            de behöver så att de kan stötta barnen på bästa sätt.
          </p>
          <p xml:id="i-VzaM9diUC1KjxiMfZzGWoq">
            I barnkonventionen står det att barnets bästa ska komma i främsta
            rummet i alla åtgärder som rör barn. Detta är starkare än att
            barnets bästa ska beaktas. I och med att barnkonventionen ska
            bli svensk lag bör detta ses över. En lagändring bör göras i socialtjänstlagen
            så att barnets bästa blir avgörande även i arbetet med ekonomiskt
            bistånd. Detta bör riksdagen ställa sig bakom och ge regeringen
            till känna.
          </p>
          <p xml:id="i-7eZd8BQxoFq4u6F686SBnm">
            Vänsterpartiet har i samarbete med regeringen höjt riksnormen
            för barn med 250 kronor mer per månad, vilket är bra. Men ett
            annat problem med försörjningsstöd är att barn också får avslag
            på bistånd i dag om föräldrarna får det. Det räcker med att en
            av föräldrarna inte anses ”stå till arbetsmarknadens förfogande”,
            så får hela familjen avslag på stöd. Även den del av biståndet
            som är till för barnen som ska gå till grundläggande behov som
            boende och mat samt till barnens kläder, fritid etc. dras in.
            Denna regel handlar om försörjningsplikten och finns inskriven
            i de flesta kommuners riktlinjer. Den grundar sig på en dom som
            kom från Regeringsrätten på 1990-talet. Försörjningsplikten är
            förenlig med principen om att biståndet ska vara det yttersta
            skyddsnätet. Om en person är gift eller sambo med någon som har
            inkomst ses det som att personen kan få sina behov tillgodosedda
            genom denne. Problemet uppstår när denna regel används till att
            avslå ansökningar om bistånd för familjen.
          </p>
          <p xml:id="i-cAA76kGhHRYVwZKRWE99W">
            Att barn drabbas av vad föräldrarna gör kan inte anses stämma
            överens med socialtjänstlagens intention om alla människors rätt
            till ekonomisk och social trygghet, eller med principen om barnets
            bästa. Därför bör det utredas om lagstiftning behövs för att principen
            om försörjningsplikt inte ska ta ifrån barn deras grundläggande
            försörjning. Detta bör riksdagen ställa sig bakom och ge regeringen
            till känna.
          </p>
          <head xml:id="i-QXb4MutuaWvpn8TVBH9qdR" type="h3">
            5.2.4 En skälig levnadsnivå bör följa levnadsstandarden i samhället
          </head>
          <p xml:id="i-37yt3PQFDQk9ifAdEqNUs8">
            I förarbetena till lagen klargörs att det är de politiska beslutsfattarnas
            ansvar att säkra följsamheten mellan den skäliga levnadsnivån
            och den allmänna standardutvecklingen. Eftersom biståndet är utformat
            för att vara kortvarigt lever många under en skälig levnadsnivå
            i dag. I relation till vanliga inkomstnivåer har ersättningsnivåerna
            också successivt fått ett lägre värde över tid. Detta är ett resultat
            av såväl faktiska policybeslut som kommunal praxis i tillämpningen
            av regelverket. Begreppet skälig levnadsnivå infördes i syfte
            att säkerställa möjligheter för biståndssökande att kunna leva
            ett drägligt liv, vilket innebar att inte bara livets nödtorft
            skulle tillgodoses utan också möjligheter att leva ett liv som
            liknade det stora flertalets. Av lagens förarbeten framgår att
            vad som är att betrakta som skälig levnadsnivå ska avgöras med
            hänsyn tagen till den standard och de förhållanden som präglar
            samtiden (prop. 1979/80:1).
          </p>
          <p xml:id="i-Mad5s2DxhkamSso9CkDgKM">
            När socialtjänstlagen utformades var ett syfte att den enskildes
            behov på ett tydligare sätt än tidigare skulle utgöra utgångspunkt
            för rätten till bistånd. Det var inte längre upp till myndigheterna
            att pröva rätten till ekonomiskt stöd utifrån bedömningar av den
            sökandes skötsamhet eller tidigare uppträdande. Tillsammans med
            ökade möjligheter för den sökande att överklaga socialtjänstens
            beslut bidrog detta perspektivskifte till att stärka socialbidragets
            status som rättighet. De problem som föranledde behovet av hjälp
            skulle betraktas som sammansatta och att man skulle undvika att
            ensidigt anlägga individperspektiv i arbetet. Det fokus på den
            enskildes behov som förordades i lagen innebar inte att dennes
            ekonomi skulle underkastas en detaljerad granskning. I stället
            förväntades bedömningarna bygga på en generellt fastställd beräkning
            av vad biståndet ska räcka till och utbetalas upp till en nivå
            som den enskildes egna inkomster inte täcker.
          </p>
          <p xml:id="i-L9wGBHd7V9fkd53YyEVqSo">
            Utvecklingen har dock tagit en annan riktning. Framför allt gäller
            detta hur prövningen av rätten till bistånd har utvecklats i praxis
            och i vilken utsträckning tankarna om en koppling till den allmänna
            standardnivån har kunnat upprätthållas.
          </p>
          <p xml:id="i-8MbEWV6U2Gkm49Zvmw5s9W">
            Att leva på den låga nivå som försörjningsstöd utgör under en
            kort period kan vara krävande. Men att leva på stödet under lång
            tid kan vara hälsofarligt. Därför anser Vänsterpartiet att det
            behövs specifika insatser för dem som fått försörjningsstöd över
            tio månader. Det bör utredas hur biståndet kan förändras så att
            det motsvarar en skälig levnadsnivå även vid långvarigt bistånd.
            Detta bör riksdagen ställa sig bakom och ge regeringen till känna.
          </p>
          <head xml:id="i-3jw4uVHCoGjNGaGpTV8B6J" type="h3">
            5.2.5 Normen bör ses över
          </head>
          <p xml:id="i-2swFvFDiFUG61nxNynFqxe">
            En avgörande omständighet i denna utveckling har handlat om fastställandet
            av socialbidragsnormen, det tänkta riktmärket för biståndets nivå.
            1998 infördes en riksnorm som var tänkt att vara en lägstanivå
            för hela landet. Den har dock kommit att bli en högstanivå i stället
            för en lägstanivå. Riksnormen omfattar endast vissa kostnader
            av det som kom att benämnas försörjningsstöd. Vid sidan om riksnormen
            lades en andra del av försörjningsstödet avseende poster där det
            skulle göras en individuell skälighetsbedömning av kostnaderna,
            t.ex. hyra och elkostnader. Även dessa har kommit att schabloniseras
            av kommunerna i allt högre grad, vilket har kommit att fastställas
            vara korrekt genom rättspraxis. Riksnormen räknas upp varje år,
            men klyftan mellan låginkomsttagare och mottagare av ekonomiskt
            bistånd har ökat kraftigt. (Ekonomiskt bistånd: försörjningsvillkor
            och marginalisering – ett hinder för jämlik hälsa? Bergmark, Åke
            2016).
          </p>
          <p xml:id="i-AGPbwHP8KNGXqAxU1xjiuf">
            Sådant som kan tyckas vara självklart att ha tillgång till i
            dag, t.ex. dator och bredband, ingår inte i normen, även om Socialstyrelsen
            numera i sina allmänna råd (2013:1) om ekonomiskt bistånd rekommenderar
            att dator med internetuppkoppling bör ingå i ett hems utrustning.
            Högsta förvaltningsdomstolen menar i en dom (HFD 2017-05-11) att
            man med nuvarande lagstiftning inte kan ersätta kostnader för
            internet med någon av posterna i riksnormen utan att det är att
            anse som livsföring i övrigt. Det innebär att sökande själva måste
            ansöka om bistånd till det, men många vet inte att det går att
            få och söker därför inte. Det bör utredas hur en lagförändring
            kan inkludera dator och bredbandskostnader i riksnormen för försörjningsstöd.
            Detta bör riksdagen ställa sig bakom och ge regeringen till känna.
          </p>
          <head xml:id="i-EHnGDAmhmwLABH3fxJwfTD" type="h3">
            5.2.6 Beräkning av inkomster bör ses över
          </head>
          <p xml:id="i-6HTS5Nc3iFuVLGAcq6VGtr">
            Vad som ska räknas som inkomster påverkar också nivån på försörjningsstödet.
            Det är reella inkomster som ska räknas enligt Socialstyrelsens
            allmänna råd, men allt oftare räknas även fiktiva inkomster. Den
            biståndssökande har exempelvis en skyldighet att söka andra förmåner
            i första hand. Om någon t.ex. inte söker bostadsbidrag kan motsvarande
            summa dras bort från försörjningsstödet. Detta förfarande har
            godkänts genom rättspraxis.
          </p>
          <p xml:id="i-LBo3Nz8MxfXWFB4STArnij">
            Även ideellt skadestånd räknas som inkomst vid beräkning av försörjningsstöd.
            Det innebär att om ett brottsoffer får skadestånd dras motsvarande
            summa bort från försörjningsstödet. Det innebär att den kompensation
            som är tänkt att ett brottsoffer ska få uteblir för dem med ekonomiskt
            bistånd. Därför bör det utredas hur ett utdömt skadestånd ska
            kunna kompensera även dem med försörjningsstöd. Detta bör riksdagen
            ställa sig bakom och ge regeringen till känna.
          </p>
          <head xml:id="i-JGDpaWz9fwb1Rj4RKyoHD7" type="h3">
            5.2.7 En rättssäker och individuell bedömning är viktig
          </head>
          <p xml:id="i-NkMRAocaX1gbqjwMeoj82S">
            Socialtjänsten måste handlägga alla ansökningar på ett rättssäkert
            sätt. Vissa menar att det ökade trycket lett till att hanteringen
            har gått från att vara rättighetsbaserad till att anpassas efter
            budgeten. SSR:s ordförande i Stockholm, Malin Fröjmark, säger
            i en intervju att hon hört många vittnesmål från socialsekreterare
            som säger att fokus läggs på att budgeten ska gå ihop i stället
            för på de sökandes behov av hjälp. Detta gör att många socialsekreterare
            som arbetar med ekonomiskt bistånd har slutat. På socialtjänstkontoren
            mäts hur många som beviljas ekonomiskt bistånd och det ses som
            en positiv utveckling när siffrorna pekar nedåt. Detta behöver
            dock inte betyda att behoven minskat utan snarare om att hindren
            för att få hjälp har blivit allt fler. (https://www.etc.se/inrikes/socialsekreterare-larmar-budget-gar-fore-behov).
          </p>
          <p xml:id="i-T8LyEk1wb9hmVqc57QH23j">
            Ju svårare det är att söka bistånd, desto färre söker (Gustafsson
            2002). I Stockholm har t.ex. vissa stadsdelar begränsat mottagandet
            av nya ansökningar till speciella telefontider. I receptionerna
            tar de inte emot ansökningar eller hjälper till att boka tid hos
            handläggare om man inte redan är inne i systemet. Genom att bara
            ta emot per telefon blir det svårt för icke svensktalande, som
            måste ordna hjälp för att ta kontakt. För vissa med psykisk ohälsa
            kan det också vara svårt att prata i telefon.
          </p>
          <p xml:id="i-Tqn8WZakMBptxG99wwJ3MA">
            I telefon får man svara på en mängd frågor för ett första avgörande
            av huruvida man har rätt till bistånd. Detta besked ges muntligt.
            Trots att människor muntligt ansöker om bistånd behandlas inte
            samtalet som en ansökan och inget skriftligt beslut lämnas. (Se
            socialtjänstinspektörernas granskningar av ekonomiskt bistånd
            i vissa stadsdelar i Stockholm 2010 och 2011). Det gör att besluten
            inte går att överklaga, vilket minskar rättssäkerheten.
          </p>
          <p xml:id="i-KiXmjQvPg3iv6DcWAisVyH">
            Om personen blir godkänd på telefonmottagningen får denne komma
            på ett personligt möte. Där ges information om vad man kan söka
            bistånd till och inte. Om socialsekreteraren säger att det inte
            går att få bistånd till vissa saker finns det en risk att människor
            inte söker om det de behöver eftersom de litar på en myndighetsperson.
            Detta trots att det enligt socialtjänstlagen går att ansöka om
            allt; det finns inga begränsningar.
          </p>
          <p xml:id="i-EbVkSkigcMnZCw6hXfjZi9">
            Det är alltid en individuell bedömning som ska göras. Ibland
            krockar det med en manualstyrd första bedömning. Ett exempel på
            detta är att en av de första frågorna är om en person är gift.
            En del som är nyanlända kanske är gifta, men har sin make/maka
            kvar i hemlandet där de väntar på uppehållstillstånd p.g.a. anknytning.
            Om de svarar att de är gifta vid första samtalet finns det risk
            för att de inte ens får göra en ansökan utan hänvisas till makens/makans
            försörjningsansvar. Om de får ansöka kan de få avslag om de inte
            kan bevisa att maken/makan inte har möjlighet att försörja dem.
            Det finns rättspraxis som stadgar att en person kan få bistånd
            även om makens/makans inkomster inte kan redovisas, om det inte
            går att få fram tillförlitliga handlingar från det landet, vilket
            ofta är fallet med t.ex. Somalia.
          </p>
          <p xml:id="i-AJJgm27HqyRTiaahyfdZUc">
            Ett annat problem rör bostadsrättsinnehavare och villaägare som
            därmed innehar stora tillgångar. Det kan vara rimligt att en person
            som äger en bostad inte får försörjningsstöd utan anmodas sälja
            den och därmed själv kunna försörja sig. Men problemet är att
            personer kan hamna i akut bostadslöshet och tvingas till dyra
            och kortsiktiga boendealternativ som snabbt gör att ett eventuellt
            överskott från en försäljning tar slut. Därför finns det möjligheter
            för socialtjänsten att ge ekonomiskt bistånd trots att någon har
            en bostadsrätt. Socialstyrelsen skriver i sina allmänna råd: ”En
            villa eller en bostadsrätt bör endast betraktas som realiserbar
            tillgång, om en försäljning bedöms kunna ge ett intäktsöverskott
            som motiverar åtgärden och det finns möjlighet att ordna annat
            boende. Även om ett överskott talar för en försäljning kan en
            sådan vara olämplig av andra skäl.” Då Socialstyrelsens råd inte
            är bindande behöver dock inte socialtjänsten följa dem. De flesta
            kommuner har som rutin att ge avslag om någon äger sin bostad,
            vilket också brukar godkännas av domstolarna eftersom det inte
            finns tydlig rättspraxis om detta. Vänsterpartiet anser att större
            hänsyn ska tas till konsekvenserna av att tvingas sälja sitt boende
            och bli bostadslös, speciellt när barn finns i hushållet. Det
            samma bör gälla för personer som äger och är beroende av en bil
            för att t.ex. vara aktivt arbetssökande. Med anledning av ovanstående
            ska individuella bedömningar göras utifrån den situation den sökande
            befinner sig i. Det bör utredas hur en ökad individuell bedömning
            kan göras inom socialtjänstens arbete med ekonomiskt bistånd.
            Detta bör riksdagen ställa sig bakom och ge regeringen till känna.
          </p>
          <head xml:id="i-3UeQzKXEBpPtujncWuThkx" type="h1">
            6 Stöd till barn och unga
          </head>
          <head xml:id="i-4FHwyjZWUhG4ZwaJsVZuCH" type="h2">
            6.1 Barnets rättigheter
          </head>
          <p xml:id="i-RVjzcR5vN8cuem7qLgMdRn">
            Alla barn har speciella rättigheter enligt barnkonventionen.
            Vänsterpartiet är mycket positivt inställt till det pågående arbetet
            med att inkorporera barnkonventionen i svensk lagstiftning. Sverige
            har på olika punkter fått återkommande kritik av FN:s barnrättskommitté
            för hur vi följer, eller snarare inte följer, barnkonventionen.
            Även om lagstiftningen inte är på plats än så torde vårt undertecknande
            av konventionen samt regeringens avsikt att göra barnkonventionen
            till lag innebära att regeringen även för en politik som genomsyras
            av ett starkt barnperspektiv och hänsyn till barnets bästa.
          </p>
          <p xml:id="i-HB4VWbXfzoXUhiBYj2bjcY">
            Under de senaste åren har regeringen i stället fört en politik
            som på ett antal områden tvärtom kränker eller inskränker barns
            rättigheter, t.ex. genom den nya restriktiva asyllagstiftningen
            och att barn fortfarande, trots stark kritik från FN-organ, placeras
            i häkten och åläggs restriktioner som i princip innebär isolering
            och avsaknad av mellanmänsklig kontakt. För Vänsterpartiet är
            rättighetsperspektivet centralt. Barns rättigheter, och alla barns
            lika rättigheter, måste värnas mycket tydligare. Barnrättsorganisationer
            som Bris, Barnombudsmannen och Barnrättsbyrån larmar om att arbetet
            med barn inom socialtjänsten inte alltid följer barnkonventionens
            bestämmelser.
          </p>
          <p xml:id="i-SFx46thTAaRGBDHnG53CuS">
            Vänsterpartiet anser att det är viktigt att resurser tillförs
            för att stärka barns rättigheter. Vi har därför tillsammans med
            regeringen fått igenom en satsning på 250 miljoner kronor årligen
            som ska stärka socialtjänstens insatser till barn och unga som
            far eller riskerar att fara illa. Arbetet med barn inom socialtjänsten
            bör anpassas till barnkonventionen. Detta bör riksdagen ställa
            sig bakom och ge regeringen till känna.
          </p>
          <head xml:id="i-Bk11HkcCXPmGoQ2CacDgL1" type="h2">
            6.2 Handläggningsprocessen
          </head>
          <head xml:id="i-kDFTQ2npdRzvUQUHLrjAP" type="h3">
            6.2.1 Orosanmälningar
          </head>
          <p xml:id="i-SVg6SnnmGCRnipcEsggdJr">
            Ett av socialtjänstens viktigaste arbetsområden är att se till
            att barn och ungdomar som bor i kommunen växer upp under trygga
            och goda förhållanden. Om någon misstänker att ett barn far illa
            kan detta anmälas till socialtjänsten. De som arbetar med barn
            i t.ex. förskola och skola har anmälningsplikt. Föräldrar kan
            också ansöka om stöd från socialtjänsten. Det finns ingen nationell
            statistik över anmälningar av barn som riskerar att fara illa.
            Om fallen läggs ned, utreds eller vilka insatser som görs för
            barnen, registreras inte heller. Socialstyrelsen fick 2012 i uppdrag
            att undersöka antalet anmälningar och inledda utredningar. De
            konstaterade att statistiksystemen i kommunerna var så olika att
            det inte gick att få fram säker statistik. Antal anmälningar,
            antal barn/unga och antal utredningar det undersökta året 2010
            uppskattades till ca 140 000 anmälningar, 60 000 barn och 30 000
            inledda utredningar i riket. De gav förslag på en förordningsförändring
            så att kommunerna skulle bli skyldiga att kunna lämna statistik
            kring detta. Tyvärr har inget hänt. 2015 konstaterade dock Socialstyrelsen
            att antalet anmälningar ökat genom regional och lokal statistik.
            Hälso- och sjukvårdens personal anmäler fortfarande i mindre omfattning
            än vad som kan vara motiverat. Utifrån detta väcks frågan om det
            finns tillräckliga kunskaper bland yrkesverksamma som möter barn
            i sin verksamhet om vad anmälningsskyldigheten innebär.
          </p>
          <p xml:id="i-YMSMUxok57PaxnjM2ttryG">
            Eftersom nationell statistik saknas är det också svårt att undersöka
            vilka riskfaktorer som finns gällande barn som riskerar att fara
            illa eller vad som ökar anmälningsbenägenheten. Av Socialstyrelsens
            utredning från 2012 framgår dock att personer med ekonomiskt bistånd
            samvarierar med anmälningarna. Analysen visade ett relativt starkt
            positivt samband på kommun- och stadsdelsnivå mellan ekonomiskt
            bistånd å ena sidan och anmälningar å den andra. Det innebär att
            barn till ekonomiskt utsatta har en större risk att bli utredda
            av socialtjänsten. Detta skulle behöva undersökas närmare.
          </p>
          <head xml:id="i-6siEgzqk4eLXQ2Yt9JwV99" type="h3">
            6.2.2 Vad det innebär att utredas
          </head>
          <p xml:id="i-AoGeGvwCGn7tYaTzKPAz1q">
            När en anmälan gjorts kan socialtjänsten först göra en förhandsbedömning
            där de undersöker om den information de fått in vid en anmälan
            är allvarlig och om barnets behov behöver utredas. Sedan beslutas
            om en utredning ska inledas och då påbörjar socialtjänsten en
            utredning direkt. Den ska gå fort och den ska vara avslutad senast
            inom fyra månader. De som utredningen handlar om ska få reda på
            det samt få information om hur utredningen går till. Ibland räcker
            det med ett par samtal med barnet och föräldrarna/vårdnadshavarna
            för att göra en utredning, ibland krävs det att socialtjänsten
            tar kontakt med personal på t.ex. skola, förskola, eller andra
            viktiga personer i barnets liv. Socialtjänsten får ta kontakt
            med personer de tycker är nödvändiga för att utreda den unges
            situation och behov av insatser även om barnet eller vårdnadshavaren
            inte vill att de personerna ska kontaktas. Dock ska utredningen
            så långt det bara går genomföras i samarbete med familjen.
          </p>
          <p xml:id="i-8mG6oA9FhWon3tkHg17BAm">
            2013 infördes vissa nya bestämmelser i socialtjänstlagen och
            lagen (1990:52) med särskilda bestämmelser om vård av unga (LVU)
            som var ämnade att stärka stödet och skyddet för barn och unga
            som far illa eller riskerar att fara illa. Socialstyrelsen har
            utrett hur de nya bestämmelserna påverkat socialtjänstens arbete
            (Nya bestämmelser för den sociala barn- och ungdomsvården – Uppföljning
            av 2013 års ändringar av SoL och LVU, 2015). Resultaten pekar
            på att de nya bestämmelserna har medfört ett utökat fokus på barnets
            bästa generellt inom den sociala barn- och ungdomsvården, och
            det verkar finnas en stor medvetenhet om att ett barns bästa ska
            vara avgörande vid beslut som rör barn. Samtidigt verkar den nya
            bestämmelsen om att ett barns bästa ska vara avgörande inte ha
            lett till några större förändringar i socialtjänstens arbetssätt.
          </p>
          <p xml:id="i-EtCKAED7nqM1LPYW4qyjtk">
            I förarbetena uttalas att bedömningen av barnets bästa ska vara
            en process i flera steg samt att det är viktigt att socialtjänsten
            dokumenterar de analyser som ligger till grund för bedömningen.
            Sådana barnkonsekvensanalyser var frånvarande i de akter som Socialstyrelsen
            har tagit del av under uppföljningen. Även vad gäller barns delaktighet
            och den ändrade lydelsen att så långt det är möjligt klarlägga
            barns inställning, har uppföljningen visat att socialtjänsten
            är väl medveten om detta men att den nya bestämmelsen inte har
            lett till förändrade arbetssätt.
          </p>
          <head xml:id="i-BMMfygXF13tmdLCyrvFoab" type="h3">
            6.2.3 Stöd till barn i utredningsprocessen
          </head>
          <p xml:id="i-H46pW726uARyTWGsy4zFZq">
            Socialtjänsten ska ha ett tydligt barnperspektiv i sina utredningar.
            De ska t.ex. ha ett enskilt samtal med alla barn där barnet ges
            möjlighet att berätta om sin situation utan påverkan från föräldrarna.
            Det enskilda mötet är även ett måste för att säkerställa att barnets
            röst blir hörd. I samtalen måste trygghet skapas så att barnen
            känner sig fria att berätta hur de har det. I Socialstyrelsens
            uppföljning av de nya bestämmelserna för den sociala barn- och
            ungdomsvården (2015) har det framkommit att socialsekreteraren
            under en utredning har möjlighet att träffa ett barn endast en
            eller kanske två gånger, vilket inte kan vara tillräckligt för
            att barnet ska känna sig tryggt och vilja berätta om sin situation.
          </p>
          <p xml:id="i-6KKQP6Pn7qh4rsx4mkCQwM">
            Socialtjänsten kan inte neka barn och ungdomar att ha någon med
            sig i kontakten med socialtjänsten och ska vara lyhörd för att
            barn och ungdomar som besöker dem vill ha med sig någon som de
            har förtroende för. Socialtjänsten ska även informera barnen och
            ungdomarna om denna möjlighet. Trots ett förtydligande i lagen
            från 2013 framgår av en utredning av Socialstyrelsen att endast
            hälften av socialsekreterarna hade som rutin att informera om
            detta.
          </p>
          <p xml:id="i-RSPbHAsuYt1oZeC84vgUKy">
            Alla barn har inte heller någon annan vuxen som de kan ta med
            sig på sådana möten. Det finns kommunala initiativ runt om i landet
            med lokala barnombudsmän, men de flesta har en mer strategisk,
            övergripande roll. Vissa tar emot samtal från barn och för klagomål
            vidare inom kommunen. Det behövs dock någon som kan hjälpa och
            företräda barn med alla frågor som rör deras rättigheter. Socialtjänsten
            bör erbjuda barn ett fristående ombud som ser till att barnet
            får sina rättigheter tillgodosedda och att de blir lyssnade på.
            Det bör undersökas om fristående barnombud går att införa för
            att tillvarata barns röster när de utreds eller får insatser av
            socialtjänsten. Detta bör riksdagen ställa sig bakom och ge regeringen
            till känna.
          </p>
          <head xml:id="i-FDZ2hmT95AzJG6NGhSa3Gn" type="h2">
            6.3 Placerade barn
          </head>
          <p xml:id="i-2vQLxEaRMeZDLro6Pz1TaY">
            I dag är minst ett barn i varje skolklass någon gång under sin
            uppväxt placerat på familjehem eller institution. Förra året handlade
            det om ca 30 000 barn som var placerade av socialtjänsten. Ensamkommande
            flyktingbarn är inte med i den siffran då endast barn med personnummer
            finns med i statistiken. Antalet barn som omhändertas och vårdas
            utanför hemmet i Sverige ökade kraftigt under 1990-talet, samtidigt
            som den slutna institutionsvården delvis ersattes av familjehemsvård
            och HVB-hem. De senaste åren har placeringarna ökat. Pojkar är
            oftare heldygnsplacerade än flickor, och ökningen över tid är
            också större för denna grupp (Socialstyrelsen 2017).
          </p>
          <p xml:id="i-ASpEo3vkGnjU3BAowXnRyF">
            Ett barn blir placerat antingen med stöd av socialtjänstlagen
            (SoL) eller lagen om vård av unga (LVU). Placeringar enligt SoL
            bygger på frivillighet och innebär att föräldrarna och barnet
            lämnar sitt samtycke till placeringen. LVU är en s.k. tvångslag
            som används när föräldrarna motsätter sig en placering och socialtjänsten
            bedömer att barnet ändå måste placeras eftersom det finns ”en
            påtaglig risk för att den unges hälsa eller utveckling skadas”.
            Ett barn omhändertas antingen p.g.a. brister i hemmiljön (70 procent
            av fallen) eller p.g.a. den unges eget beteende (25 procent av
            fallen). För 5 procent är orsaken en kombination (Socialstyrelsen
            2015).
          </p>
          <head xml:id="i-AJdBSMAVpvpFZDunfiGpTr" type="h3">
            6.3.1 Att omhänderta ett barn
          </head>
          <p xml:id="i-ScLr8HX5wsERjLK2QzpqoS">
            Att ta beslut om att omhänderta ett barn är en av de mest ingripande
            åtgärder samhället kan göra. Separationer mellan barn och föräldrar
            har generellt allvarliga konsekvenser, och de innebär att satsningarna
            måste ligga på det förebyggande arbetet. Det gäller satsningar
            på skolan, förskolan, fritidsaktiviteter, hälso- och sjukvården,
            men också insatser som kan hjälpa barn och föräldrar i individuella
            fall. Detta mot bakgrund av de entydiga kunskaper som finns om
            att det är socialt utsatta föräldrars barn som får sina barn omhändertagna.
            Precis som det finns ett samband mellan vilka barn som det anmäls
            oro för och ekonomisk utsatthet finns det en koppling mellan ekonomiskt
            utsatta föräldrar och omhändertagna barn. Många av föräldrarna
            saknar arbete och är bidragsberoende. Barnkonventionen ställer
            stränga krav på staten att behandla barn som är omhändertagna
            eller placerade i samhällsvård på ett sätt som främjar barnets
            känsla för värdighet och värde. Institutionsplacerade barn och
            ungdomar är en utsatt samhällsgrupp som ofta vårdas mot sin vilja
            genom det offentligas maktutövning. Det handlar om krav på delaktighet,
            rättssäkerhet, integritetsskydd och barnets bästa, flera principer
            som är skyddade i svensk grundlag och i internationell rätt. Socialtjänsten
            måste som samordnare av samhällets insatser för barn och unga
            som utsatts för våld och övergrepp vara mer känd, synlig och tillgänglig
            för barnen.
          </p>
          <head xml:id="i-YQUjE1UnJFL3BooL5TEb39" type="h3">
            6.3.2 Socialtjänstens ansvar för placerade barn
          </head>
          <p xml:id="i-Sx1mni6dSGTLpXyPJDDxp1">
            Om socialtjänsten fattar ett beslut om att placera ett barn utanför
            hemmet ska alltid en vårdplan upprättas, även om vården ska ges
            under frivilliga former. Vårdplanen ska beskriva de övergripande
            målen med vården, vilka insatser som behövs och på vilket sätt
            den unges umgänge med föräldrar, vårdnadshavare och närstående
            ska ordnas. Vårdplanen ska även innehålla den unges eller vårdnadshavarens
            synpunkter på planen. En vårdplan bygger på det material som insamlats
            i samband med utredningen. Även om det är socialnämnden som beslutar
            om innehållet i vårdplanen är det viktigt att den enskilde utifrån
            ålder och mognad får vara med i planeringen. Forskning visar att
            den unges delaktighet i planeringen av vården är en av framgångsfaktorerna
            för insatsen (Nya bestämmelser för den sociala barn- och ungdomsvården
            – Uppföljning av 2013 års ändringar av SoL och LVU, 2015).
          </p>
          <p xml:id="i-J2NJjCpG85eFP4UJ5LA2bu">
            Ett barn som en gång blivit omhändertaget har en högre risk för
            kriminalitet och missbruk, risk att själv bli bidragsberoende
            och större risk för dålig hälsa och självmord. Även tandhälsan
            är sämre än hos andra barn. Ju äldre ett barn är när det omhändertas,
            desto större risk för ohälsa finns. De som är äldre placeras också
            i högre grad på institution än de yngre. Placerade barn har också
            högre risk för oavslutad skolgång. 30 procent av kommunerna har
            ingen samverkan mellan socialtjänsten och skolan, vilket gör det
            svårt att följa upp och stötta barnen som många gånger har en
            bristfällig skolgång. 60 procent av långtidsplacerade pojkar har
            inga, ofullständiga eller låga betyg från årskurs nio jämfört
            med 20 procent av dem som inte varit omhändertagna (Socialstyrelsen
            2015). Ett barns skolgång avgör ofta hur det går senare i livet.
            Många omhändertagna barn har tidigare haft ett svagt stöd hemifrån
            och inte fått hjälp med läxor osv. Socialtjänsten bör därför ta
            större ansvar för placerade barns skolgång.
          </p>
          <p xml:id="i-ArMyS2i5aXktn6sMP94gdJ">
            Socialtjänsten ansvarar också för att en genomförandeplan, den
            s.k. behandlingsplanen, upprättas. Både vårdplanen och behandlingsplanen
            ligger till grund för de uppföljningar av vården som ska genomföras
            varje halvår. Tyvärr verkar denna bestämmelse inte efterlevas
            enligt Socialstyrelsens uppföljning (2015). Som en förstärkning
            av barns rättigheter infördes 2013 en lagändring om att placerade
            barn ska ha en särskilt utsedd socialsekreterare som enbart följer
            vården av barnet. Syftet med bestämmelsen var att garantera att
            det under hela den tid som vården pågår finns en person som ansvarar
            för kontakterna med barnet eller den unge för att se till att
            barnet eller den unge får god vård. Av förarbetena framgår att
            barnets socialsekreterare så långt det är möjligt bör ha en självständig
            ställning i förhållande till familjehemmet eller HVB, dvs. inte
            handlägga frågor som rör villkoren för uppdraget mellan socialtjänsten
            och hemmet. Dessvärre visar en uppföljning av Socialstyrelsen
            att denna bestämmelse inte följts, vilket kan leda till att missförhållanden
            i vården går oupptäckta. Att det inte finns en särskild socialsekreterare
            är särskilt vanligt bland de ensamkommande barnen eftersom många
            kommuner organiserar sitt arbete så att det är en eller flera
            socialsekreterare som arbetar uteslutande med de ensamkommande
            barnen. De har då ansvar för alla kontakter som rör barnets placering,
            dvs. med barnet och även med familjehemmet eller HVB.
          </p>
          <p xml:id="i-Sm8KvhUb4EhRPWGhP8ojsu">
            Även andra lagförändringar skedde 2013 för att tydliggöra samhällets
            ansvar för de barn som omhändertas. Tyvärr visar Socialstyrelsens
            uppföljning av förändringarna att de nya bestämmelserna inte påverkat
            socialtjänstens arbete så som förväntats. Bristen på resurser
            anges som en anledning till detta (Nya bestämmelser för den sociala
            barn- och ungdomsvården – Uppföljning av 2013 års ändringar av
            SoL och LVU, 2015). Barnen i samhällets vård behöver få samma
            livsvillkor som andra barn. Placeringarna som utförs i dag bör
            utvärderas med fokus på hur socialtjänsten ska kunna ge barnen
            en vård som möjliggör att de får samma livsvillkor som andra barn.
            Detta bör riksdagen ställa sig bakom och ge regeringen till känna.
          </p>
          <head xml:id="i-BReUYkLAZG82bx7XbGmtuE" type="h3">
            6.3.3 Familjehemmen måste vara bra för barn
          </head>
          <p xml:id="i-3vVPQThMfkjzHs1qF1kdsA">
            De flesta av de omhändertagna barnen placeras i familjehem, det
            gäller både de barn som placerats frivilligt enligt socialtjänstlagen
            och de som placerats enligt LVU. Socialnämnden ska i samband med
            beslut om placering ingå avtal med den som nämnden avser att anlita
            som familjehem, som har den direkta omvårdnaden om barnet. Socialstyrelsens
            uppföljning (2015) visar dock att socialnämnden inte alltid ingår
            avtal med de familjehem som har rekryterats via ett företag. I
            stället ingår socialnämnden avtal med företaget. Detta kan leda
            till att det är oklart vilket ansvar och vilka uppgifter familjehemsföräldrarna
            respektive socialnämnden har eftersom nämnden inte kan ha samma
            inflytande över och insyn i avtalsvillkoren som särskilt ska reglera
            barnets behov av stöd och skydd under placeringen. Barnet riskerar
            därmed att inte få det stöd och de insatser som han eller hon
            behöver.
          </p>
          <p xml:id="i-78WhgHfU2yMHygqAU3Wvw3">
            Vissa familjehem tar kontinuerligt emot flera barn från olika
            kommuner. I dessa fall blir familjehemsverksamheten i sig den
            huvudsakliga sysselsättningen. Sådana familjehem frångår grundtanken
            med att ett familjehem ska vara som en ”vanlig familj”. I dag
            finns det ingen övergripande bild av hur det ser ut i landet.
            Ett nationellt register skulle vara till hjälp vid kontrollen
            av antalet barn i olika familjehem. Ett register skulle även göra
            det möjligt att över tid kontinuerligt följa utvecklingen beträffande
            både familje- och jourhem. I dag finns ingen som har överblick
            över hur många barn familjehemmen tar emot. Om ett familjehem
            inte fungerat bra kan inte heller andra kommuner få reda på det
            som det ser ut i dag. Därför bör införande av ett nationellt familje-
            och jourhemsregister utredas. Detta bör riksdagen ställa sig bakom
            och ge regeringen till känna.
          </p>
          <p xml:id="i-CQmMqhd8TvQHdiMKfgUXDZ">
            Bristen på familjehem är ett ständigt problem. Risken blir därmed
            stor att socialtjänsten tvingas göra avkall på de höga krav som
            ska finnas. Vänsterpartiet anser därför att rekryteringsarbetet
            behöver ta ny fart. Ett nationellt och regionalt samordnande av
            informations- och rekryteringsinsatser bör ses över för att öka
            kunskapen hos allmänheten om behovet av familjehem. Detta bör
            riksdagen ställa sig bakom och ge regeringen till känna.
          </p>
          <head xml:id="i-NtBswANQvSN5R8duSAyacx" type="h3">
            6.3.4 HVB måste ge bra vård
          </head>
          <p xml:id="i-3ur7uXJXA8shBYiwkNcCkj">
            Den näst vanligaste placeringen är hem för vård eller boende
            (HVB) varav de flesta drivs i privat regi. Inspektionen för vård
            och omsorg (IVO 2013) har uttryckt oro över att HVB i stor utsträckning
            använder metoder som inte passar för barn och unga och som dessutom
            saknar vetenskapligt stöd. Att många verksamheter inte alls har
            redovisat några namngivna behandlingsinsatser eller definierade
            förhållningssätt är både anmärkningsvärt och oroväckande. Sedan
            IVO:s kritik har det tydliggjorts att detta är en del av kvalitetsarbetet
            och egenkontrollen. Verksamheterna ska i sin egenkontroll också
            analysera hur de placerade personerna har getts möjlighet till
            delaktighet och hur deras erfarenheter hämtats in och beaktas,
            vilket är positivt. Det behöver även utredas hur HVB kan arbeta
            med metoder som är forskningsbaserade. Detta bör riksdagen ställa
            sig bakom och ge regeringen till känna.
          </p>
          <p xml:id="i-MDn3WUcujdY7JNrVcedGEq">
            Det finns inte heller några speciella utbildnings- eller erfarenhetskrav
            på personal som anställs vid HVB, vilket kan bli ett problem.
            Det är viktigt att personal på HVB har kännedom om och förstår
            de behandlingsinsatser som verksamheten använder. Granskningen
            visar att hälften av personalen saknar utbildning med inriktning
            mot vård och behandling av barn och ungdomar och att drygt en
            tredjedel saknar utbildning utöver gymnasiet. Det är endast föreståndaren
            på HVB som har krav på högskoleutbildning med ett innehåll som
            är relevant för den verksamhet som ska bedrivas, krav på erfarenhet
            av liknande verksamhet och att vara personligt lämplig för uppgiften.
          </p>
          <p xml:id="i-E7XGTNjP4wBkafwjv2T6S8">
            HVB-sektorn har sedan flera år haft en stor del privata aktörer.
            Det går inte i dag att få tydliga svar på om privat verksamhet
            är bättre eller sämre för de placerade än den offentligt drivna.
            Däremot kan det konstateras att de privata hemmen till stor del
            ägs av vinstutdelande företag som inte återinvesterar överskottet
            av skattepengarna i verksamheten. Vänsterpartiet ser inga skäl
            till att detta ska få fortgå och vill därför begränsa möjligheterna
            att göra vinst på HVB. När många ensamkommande flyktingbarn kom
            samtidigt hösten 2015 höjde många privat drivna hem priserna till
            orimliga nivåer. Socialtjänsten hade inget annat val än att betala
            eftersom de enligt lag måste placera barnen. Därför bör en översyn
            av kostnader för köp av externa tjänster vid placering av barn
            göras. Detta bör riksdagen ställa sig bakom och ge regeringen
            till känna.
          </p>
          <head xml:id="i-Y7xgyMFbDMZkVWJTDq7thG" type="h3">
            6.3.5 Stödboende får inte bli ett billigare och sämre alternativ
          </head>
          <p xml:id="i-XnPMQTJZn8NugtVtg5oYat">
            Stödboende infördes som ny placeringsform för barn och unga den
            1 januari 2016, men enligt Socialstyrelsens delrapport är det
            fortfarande relativt få barn som placeras i sådan form (Socialstyrelsen
            2016). Bakgrunden till reformen är enligt proposition 2015/16:43
            att det behövs fler placeringsalternativ, särskilt en mindre ingripande
            insats för barn och unga. Stödboende är en placeringsform för
            barn och unga i åldern 16–20 år som bedöms kunna bo i eget boende
            med anpassat stöd. Målgrupperna som avsågs var ensamkommande flyktingbarn
            och andra som behövde mindre ingripande insatser och stöd.
          </p>
          <p xml:id="i-D858PJKSni1RAQpaMApAc">
            Ensamkommandes förbund menar att stödboende kan vara ett bra
            alternativ till HVB, som inte passar för alla, men att stödboendena
            generellt behöver mer resurser än de får i dag. Stödboende har
            i alltför stor utsträckning kommit att ses som ett billigare alternativ
            till HVB. Stödboende borde ha samma krav på föreståndare som HVB,
            enligt BO, som också betonar vikten av stöd från vuxna på boendena.
            De lyfter också behov av tydlighet kring vad som händer när placeringen
            upphör, något de anser saknas i dagens bestämmelser om stödboenden
            (se även motionen Ett värdigt och välkomnande mottagande av ensamkommande
            barn [2017/18:V241]).
          </p>
          <head xml:id="i-NyCrUrAgXA3tRoFePofYgL" type="h3">
            6.3.6 Stöd till föräldrar under placering
          </head>
          <p xml:id="i-JU1JiEibhsBPp6LbucAmUg">
            De flesta längre placeringar orsakas av att föräldrarna har problem,
            och föräldrarnas situation förvärras inte sällan när barnen kommer
            i samhällsvård. Föräldrarna behöver eget stöd för att kunna hjälpa
            sina barn på bästa sätt. Ofta fortsätter barnen att ha kontakt
            med sina föräldrar under placeringen och deras mående påverkas
            av hur föräldrarna har det även om de placerats utanför hemmet.
            Därför bör det utredas hur lagstiftningen kan skärpas så att socialtjänstlagens
            bestämmelse om föräldrastöd till föräldrar vars barn är placerade
            följs. Detta bör riksdagen ställa sig bakom och ge regeringen
            till känna.
          </p>
          <head xml:id="i-2JBMc9dY5Bdz1rme7K9LT1" type="h3">
            6.3.7 Utbildning för personal som arbetar med barn i utsatthet
          </head>
          <p xml:id="i-4SjqzYTfLjVefWoW8cp77Q">
            Att arbeta med placerade barn på institution är ett komplicerat
            och ansvarsfullt arbete som ofta innebär svåra bedömningar och
            som kan vara livsavgörande för barn, ungdomar och föräldrar. Att
            socialsekreterare som arbetar med barn har tillräcklig kompetens
            och erfarenhet är ett självklart krav, och 2014 kom nya lagbestämmelser
            om behörighet för att utföra socialsekreterares arbetsuppgifter
            inom socialtjänsten. En lägsta utbildningsnivå infördes motsvarande
            socionomexamen eller annan relevant examen.
          </p>
          <p xml:id="i-4AkrseMboH18i65BhbSqbB">
            Med tanke på hur utsatta placerade barns livsvillkor är, både
            under placeringen och under resten av livet, bör det även finnas
            utbildningskrav på dem som arbetar med placerade barn. Det är
            svårt att rekrytera, och utbildningssatsningar kanske behöver
            göras på den personal utan utbildning som redan finns. Därför
            behöver behovet av utbildning för dem som arbetar med placerade
            barn inom den sociala barn- och ungdomsvården utredas. Detta bör
            riksdagen ställa sig bakom och ge regeringen till känna.
          </p>
          <head xml:id="i-Rbs1W4tjQwZEd9eBRtqLSP" type="h3">
            6.3.8 Kompensation till barn som farit illa i samhällets vård
          </head>
          <p xml:id="i-SegxCTD9tp1kM3dTu487SE">
            Vanvårdsutredningen är en oerhört viktig dokumentation av hur
            ett stort antal barn och unga utsattes för mycket allvarliga kränkningar,
            grova försummelser, sexuella övergrepp och våld när de stod under
            samhällets beskydd. Försummelserna och övergreppen sträcker sig
            in i närtid. Utredningen har intervjuat personer som redogjort
            för vanvård som pågått under placeringar i den sociala barnavården
            mellan 1922 och 2003.
          </p>
          <p xml:id="i-PuyhvpV5KbHHQCDKpbzRx6">
            Upprättelseutredningen fick sedan i uppdrag att föreslå hur de
            personer som utsatts för vanvård skulle kunna få upprättelse och
            lämnade sitt betänkande i februari 2011. Förslagen handlade om
            en process i tre delar: ett erkännande av det som hade hänt och
            en ursäkt, kompensation till dem som utsatts samt åtgärder för
            att förhindra upprepning. Utredningen föreslog en ersättning på
            250 000 kronor till dem som utsatts för övergrepp och försummelse
            av allvarlig art. Först beslutade regeringen att ingen ersättning
            skulle betalas till dem som vanvårdats. Efter protester ändrade
            man sig och beslutade om en enhetlig ersättning på 250 000 kronor
            för dem som utsatts för vanvård, övergrepp och försummelse av
            allvarlig art. Efter att överenskommelsen om ersättning blivit
            klar hölls en ceremoni där talmannen, å hela Sveriges vägnar,
            bad de drabbade om ursäkt i Stockholms stadshus den 21 november
            2011.
          </p>
          <p xml:id="i-72QKxoVTkDCo7wK2hCNRAe">
            Ersättning omfattar bara dem som utsattes för övergrepp före
            1980. Årtalet fanns med i regeringens direktiv till Upprättelseutredningen
            och prövades därför aldrig. De som utsatts för vanvård och försummelse
            av allvarlig art när de omhändertagits av samhället och placerats
            på institution eller familjehem efter 1980 ställs på detta sätt
            helt utanför möjligheten till ersättning. Det har dock skett allvarliga
            övergrepp även efter 1980. Därför bör möjligheten att ge ersättning
            till dem som utsatts för övergrepp och försummelse av allvarlig
            art efter 1980 utredas. Detta bör riksdagen ställa sig bakom och
            ge regeringen till känna.
          </p>
          <p xml:id="i-48ZFT43Vd33S18qr1Jes3F">
            För att undvika upprepning av den vanvård som skett bör förslaget
            ovan om barnombud också vara till för placerade barn och ungdomar
            så att de kan vända sig dit med eventuella klagomål på vården.
            Ombudet ska också ha rätt att driva ärenden i domstol för att
            utverka skadestånd till barn som är i samhällets vård. Det senare
            ska kunna komma i fråga när de myndigheter som har ansvar för
            barnets vård försummat sitt ansvar.
          </p>
          <head xml:id="i-DnuAtiRjDmFV1Fs5jyWd5v" type="h2">
            6.4 Rättigheter för tvångsomhändertagna barn och unga
          </head>
          <head xml:id="i-SDiFeEw2LtoGzULGbmyvQ3" type="h3">
            6.4.1 Sis ungdomshem måste respektera barns rättigheter
          </head>
          <p xml:id="i-RgrnyGa12f3ixqPjr5dx3L">
            Statens institutionsstyrelse (Sis) är en statlig myndighet som
            bedriver individuellt anpassad tvångsvård och behandling av ungdomar
            med allvarliga psykosociala problem. Deras uppdrag gällande ungdomar
            är att ge dem bättre förutsättningar för ett socialt fungerande
            liv utan missbruk och kriminalitet. Placeringen sker på socialtjänstens
            uppdrag och ungdomarna vårdas enligt LVU. Det finns 24 särskilda
            ungdomshem med knappt 700 platser för akutplacering, utredningsplacering
            och behandlingsplacering. De flesta platserna är låsbara. De tar
            också emot ungdomar som har dömts till sluten ungdomsvård när
            de är i åldern 15–17 år. Det är ett tidsbestämt straff som ungdomarna
            avtjänar på ungdomshemmen. Den maximala strafftiden är fyra år.
          </p>
          <p xml:id="i-4os48pptL39xVN54QBgp4n">
            De senaste åren har hårresande fakta uppdagats vid granskningar
            av hemmen. Barn har varit avskilda från andra ungdomar i flera
            år utifrån en bestämmelse som heter ”vård i enskildhet” som använts
            på felaktiga grunder. Ungdomshemmen har upprepade gånger också
            fått kritik angående isolering. Isoleringsceller får bara användas
            i extrema undantagsfall och aldrig som bestraffning. Det har gjorts
            flera granskningar som visar att isolering använts på helt felaktiga
            grunder. Det ledde till att Statens institutionsstyrelse (Sis)
            för ett antal år sedan ändrade rutinerna och lovade bättring.
            Men fortfarande kan barn och unga bli isolerade utan att det finns
            lagligt stöd för det. Motiveringar kan vara att det var platsbrist
            eller att ungdomarna inte gör som de är tillsagda och gör motstånd
            när personalen försöker tvinga dem. Både Justitieombudsmannen
            och Inspektionen för vård och omsorg har tidigare kritiserat Statens
            institutionsstyrelse för att personal tvingar ungdomarna att vara
            på sina rum utan lagligt stöd. Ändå finns det många exempel på
            att barn isoleras efter att ha vägrat gå in på sina rum.
          </p>
          <p xml:id="i-DTKK2f4AgMK5zBNbTX1FNY">
            Nedläggning och fasthållning är andra metoder som används. Minst
            167 gånger förekom det att barn och unga blev nedlagda och fasthållna
            av personal på ungdomshem i Sis regi under 2015 enligt en annan
            granskning. Det kan ibland vara motiverade åtgärder vid t.ex.
            konflikter, men i nästan hälften av fallen var det personalen
            som först var fysisk mot den unge genom att till exempel föra
            denne till rummet, vilket eskalerat och lett till nedläggningar.
          </p>
          <p xml:id="i-B4ww2p14CgEYt6uMHAQdwJ">
            2016 genomförde IVO flera inspektioner av Lövsta ungdomshem,
            och i samtal med ungdomar framkom uppgifter om fysiskt våld och
            verbala kränkningar. Barn som bott där har bl.a. fått slag med
            handflator i bakhuvudet, blivit nypta i bröstet och utsatts för
            verbala kränkningar av anställda. Flickor har fått hånfulla kommenterar
            om sin vikt och hållits isolerade på sina rum när de, enligt anställda,
            ”uppträtt flamsigt”. Även en anställd psykolog kontaktade IVO
            och berättade om fysiskt övervåld. Avslöjandena ledde till att
            tre avdelningar på hemmet tillfälligt stängdes, och den tidigare
            institutionschefen valde att lämna sin post. Även andra anställda
            med olämpligt beteende har fått lämna ungdomshemmet. IVO pekade
            i beslutet på att barn på ungdomshemmet inte fått en trygg och
            säker vård utan i stället utsatts för fysiska övergrepp och allvarliga
            kränkningar. Från Sis sida har man medgett brister och lovat ett
            antal åtgärder. Tyvärr tyder IVO:s fortsatta granskningar på att
            problemen kvarstår.
          </p>
          <p xml:id="i-4RhQCQR4on3iN6eueygadu">
            De senaste fyra åren har antalet placeringar på Sis ungdomshem
            fördubblats. Många av placeringarna utgörs av ensamkommande flyktingbarn.
            Det finns ingen samlad statistik över var alla placeras, det är
            bara de olika kommunerna som vet hur många som är placerade på
            något av Sis ungdomshem. Ensamkommande flyktingbarn placeras ihop
            med ungdomar som har problem med missbruk och kriminalitet. Personal
            på bl.a. Bärby ungdomshem ger flera exempel på placeringar på
            låst avdelning p.g.a. relativt ringa förseelser och hyser en stark
            oro för ungdomarnas rättssäkerhet. De menar att ungdomshemmet
            inte är anpassat för ensamkommande. Ensamkommandes rättigheter
            hamnar i fara när socialtjänsten önskar låsta placeringar för
            att undvika rymningar under asylprocessen. Av de intagna ensamkommande
            på Bärby har socialtjänsten beskrivit 72 procent som avvikningsbenägna.
            Sis egna rapporter generellt bekräftar också denna förskjutning
            från vård till förvar (Socialpolitik nr 2014).
          </p>
          <p xml:id="i-6wq9uaSTTwpUMi7cqZjN79">
            En översyn bör skyndsamt göras av samtliga ungdomshem i syfte
            att säkerställa att barns rättigheter tillvaratas. Detta bör riksdagen
            ställa sig bakom och ge regeringen till känna.
          </p>
          <head xml:id="i-Wi4LZRHJkLHoLHB5uqVT4F" type="h3">
            6.4.2 LVU bör bli en rättighetslagstiftning
          </head>
          <p xml:id="i-TvyeXm3GJ4axYLQuymeJ1Q">
            I de senaste rekommendationerna till Sverige uppmanar FN:s barnrättskommitté
            Sverige att utförligt reglera förfaranden som rör omhändertagande
            av barn från sina familjer och säkerställa att omhändertagande
            alltid noga utreds, är förenligt med barnets bästa och används
            som en sista utväg.
          </p>
          <p xml:id="i-9mGf3MrPMaE7rWrEWPhfK6">
            2015 kom slutbetänkandet Barns och ungas rätt vid tvångsvård
            – Förslag till ny LVU (SOU 2015:71) om att stärka barnrättsperspektivet
            och rättssäkerheten för de barn och unga som ändå måste tvångsvårdas
            enligt LVU. Den kom fram till att barnen inom den sociala barnavården
            måste ha rätt till en säker, trygg och kvalitativ vård. Förslagen
            innebär i sin helhet ett nytt förhållningssätt till barns rättigheter
            i lagstiftningen. Av rättssäkerhetsskäl är det viktigt att en
            lag som reglerar så ingripande åtgärder som tvångsvård har en
            tydlig, begriplig och pedagogisk struktur. Ambitionen måste vara
            att utformningen av lagen är så tydlig att barn och unga samt
            deras anhöriga och närstående kan överblicka de regler som styr
            vården och förstå innebörden av dem.
          </p>
          <p xml:id="i-BTwynkUKbN6KGqWr3HxU93">
            Eftersom barnkonventionen ska bli svensk lag är det också viktigt
            att reglerna om tvångsvård för barn tar ett tydligt avstamp i
            barns rättigheter precis som utredningen föreslår. Enligt barnkonventionens
            artikel 20 har ett barn som berövats sin hemmiljö rätt till särskilt
            stöd och bistånd från statens sida. Vidare ger artikel 25 barn
            som omhändertagits av behöriga myndigheter rätt till omvårdnad,
            skydd eller behandling av sin fysiska eller psykiska hälsa och
            regelbunden översyn av den behandling som barnet får och alla
            andra omständigheter rörande barnets omhändertagande. För att
            samhället ska kunna tillgodose barns rättigheter måste det finnas
            en tydlig tanke med de olika vårdformerna så att placerade barn
            och unga får den vård och det stöd de har behov av och rätt till.
          </p>
          <p xml:id="i-KoQAEz18DC24K6njPEonz">
            Regeringen bör skyndsamt ta fram lagförslag på hur LVU kan bli
            en rättighetslagstiftning. Detta bör riksdagen ställa sig bakom
            och ge regeringen till känna.
          </p>
        </div>
        <div xml:id="i-CUTwvvEJcApJHyNpHp55ju" type="motSignatures">
          <list xml:id="i-9QNzdhWjQzxD4V2gMBWSdL">
            <item xml:id="i-Sz8xWRyrsu46uoWv5Z9Yhs">
              Jonas Sjöstedt (V)
            </item>
            <item xml:id="i-4gZirKMfcr9tq7aVw98Nqo">
              Jens Holm (V)
            </item>
            <item xml:id="i-NvfF6ZCFnTkRMp5zpU5MMC">
              Karin Rågsjö (V)
            </item>
            <item xml:id="i-A8fBTiJodibgcwbYbSXyDx">
              Linda Snecker (V)
            </item>
            <item xml:id="i-BmJLrhtirfe65KbD3NbYsQ">
              Mia Sydow Mölleby (V)
            </item>
            <item xml:id="i-LEU4thU7554ZBFJH4gNqbQ">
              Maj Karlsson (V)
            </item>
          </list>
        </div>
      </div>
    </body>
  </text>
</TEI>
