<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-NU-00323">
  <teiHeader>
    <fileDesc>
      <titleStmt>
        <title>Landsbygden</title>
        <author corresp="i-FAhoYDeAxVXRZmnF5LnHgv">av Kent Persson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Landsbygden</title>
          <idno type="rdwebb">GY02N323</idno>
          <rs type="number">N323</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/GY02N323/text</ref>
          <ref type="dokument_url_html">http://data.riksdagen.se/dokument/GY02N323</ref>
          <ref type="dokumentstatus_url_xml">http://data.riksdagen.se/dokumentstatus/GY02N323</ref>
          <ref type="doc">http://data.riksdagen.se/fil/ACF8A147-F506-49CF-AA83-AA7250D05D0D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-JJ69vJNUdWpLSXMvG4wu2A" type="signed"/>
        <correspContext corresp="i-JJ69vJNUdWpLSXMvG4wu2A">
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-PPZKpwNr5kqkWArvESGC5X"/>
        </correspContext>
        <correspAction xml:id="i-PfFGykt1n8CnZBw67ojKmB" type="numbering">
          <date when="2010-10-28"/>
        </correspAction>
        <correspAction xml:id="i-SUxy4uuXwB9CLgwWqPVnWW" type="submission">
          <date when="2010-10-26"/>
        </correspAction>
        <correspAction xml:id="i-9FHWbZ3ugnaoqsGc9LMwxG" type="transfer">
          <date when="2010-10-26"/>
        </correspAction>
        <correspAction xml:id="i-BoXLCbeaorECctjAm7QqHQ" type="assigned"/>
        <correspContext corresp="i-BoXLCbeaorECctjAm7QqHQ">
          <ref type="assignedTo">Näringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-EFMvM3QUJRb1EUJsPEJdqA" type="motBody">
        <div xml:id="i-Dxpv7oRsxUmZCd8vc4FX4Q" type="TOC">
          <head xml:id="i-A64Kh4rbymj9rSuSYW42BT">
            1 Innehållsförteckning
          </head>
          <list xml:id="i-TWbGntAxt5UWf2KC9qREXv">
            <item xml:id="i-SNNBnGyRNPAMqr2gpg76R2">
              1 Innehållsförteckning 1
            </item>
            <item xml:id="i-M2jCwAXDTPzkDAqHgyQSCk">
              2 Förslag till riksdagsbeslut 2
            </item>
            <item xml:id="i-63LutYGCYE4TzEMc49VnbE">
              3 Inledning 4
            </item>
            <item xml:id="i-TL6BXBTeszGY5gMWF92Rki">
              4 Villkoren för att utveckla landsbygden 5
            </item>
            <item xml:id="i-JiQmqrgR9gg2x7jkfBq6EQ">
              4.1 Den egna förmågan Vänsterpartiets alternativ 5
            </item>
            <item xml:id="i-WiX8AkDXrvhC175pzoDAhX">
              5 Nedifrån och upp-perspektivet 6
            </item>
            <item xml:id="i-JdCrxYTyEc95d2Ka2CKu7q">
              6 De långa avståndens land 7
            </item>
            <item xml:id="i-QktoP6Su1UGtr2NWmj7eVP">
              7 Kunskap för utveckling 8
            </item>
            <item xml:id="i-MT83MgrqKYzuVx2VaBvPqe">
              8 Statliga verk och myndigheter 9
            </item>
            <item xml:id="i-T3y9iq1XobU74E7yDZ4q4B">
              9 Servicenivån i de landsbygdsdominerade regionerna 10
            </item>
            <item xml:id="i-M4S35bUmCmx2KTUu923jeh">
              10 Bostadsbyggandet i stå 12
            </item>
            <item xml:id="i-5jSYpKYUAbLd4UNDa5gJMH">
              11 Lanthandel och bensinmackar 12
            </item>
            <item xml:id="i-NaJra8y6yY2VBg3wiTAor7">
              12 Återbäringen till de utsatta regionerna 14
            </item>
            <item xml:id="i-AxpNkhHFkapGzmHKqgfNRV">
              13 Starka kommuner skapar lokal utvecklingskraft 14
            </item>
            <item xml:id="i-T1xo5KG9ZfwWYzAUYQACa8">
              14 Bred mobilisering stärker framtidstron 15
            </item>
            <item xml:id="i-TiWGuojdY98HJe9Boe7SMy">
              15 En ny utredning av den regionala utvecklingspolitiken 16
            </item>
          </list>
        </div>
        <div xml:id="i-3w26QKysUVGQ4QNxHr1ovb" type="motProposal" subtype="förslag">
          <head xml:id="i-6yQCLAFCKKtqWSCDMK3sN4">
            2 Förslag till riksdagsbeslut
          </head>
          <list xml:id="i-HYNmCDR79GmD6FbJCgdHLi" style="ol">
            <item xml:id="i-PcPyx52L3MLXn8aUZV8wQh">
              Riksdagen tillkännager för regeringen som sin mening vad som
              anförs i motionen om villkoren för att utveckla landsbygden.
            </item>
            <item xml:id="i-6RUWw8svNwxges5F94d64N">
              Riksdagen tillkännager för regeringen som sin mening vad som
              anförs i motionen om den regionala utvecklingspolitikens mål.
            </item>
            <item xml:id="i-AEhbojUiMEk4w7UaVYQMfW">
              Riksdagen begär att regeringen lägger fram förslag på hur målformuleringar
              om sysselsättning och servicegrad kan vidareutvecklas så att de
              även innefattar en ambition om att minska de regionala obalanserna.
            </item>
            <item xml:id="i-FrLmu2DuYz4m5EdVxMz3GD">
              Riksdagen tillkännager för regeringen som sin mening vad som
              anförs i motionen om nationella och lokala planer för arbetsmarknadsregionerna.
            </item>
            <item xml:id="i-Sy6H4ury8uHxErjQ3uRd98">
              Riksdagen tillkännager för regeringen som sin mening vad som
              anförs i motionen om utbildning i de landsbygdsdominerade regionerna.
              1
            </item>
            <item xml:id="i-VgEv1zwCrRp9zr3hq6XAak">
              Riksdagen tillkännager för regeringen som sin mening vad som
              anförs i motionen om omlokaliseringar av statliga myndigheter
              och företag.
            </item>
            <item xml:id="i-Js421czQr7r83Bh974fRhs">
              Riksdagen tillkännager för regeringen som sin mening vad som
              anförs i motionen om tydligare direktiv för samverkan. 2
            </item>
            <item xml:id="i-JnNm5TMZztRf35f1H8q56t">
              Riksdagen tillkännager för regeringen som sin mening vad som
              anförs i motionen om samverkan som det normala mellan statliga
              myndigheter. 2
            </item>
            <item xml:id="i-QLXuSVq9A5EPaXyvHKXWuq">
              Riksdagen tillkännager för regeringen som sin mening vad som
              anförs i motionen om utvidgade servicekontor. 2
            </item>
            <item xml:id="i-RPAQ8b4qmstk75jeHjESDC">
              Riksdagen tillkännager för regeringen som sin mening vad som
              anförs i motionen om fysiska kontor och IT. 2
            </item>
            <item xml:id="i-DgKFgQyitqoYgL1Vm5uzbb">
              Riksdagen tillkännager för regeringen som sin mening vad som
              anförs i motionen om bostadsbyggandet. 3
            </item>
            <item xml:id="i-Kjo6cNvVSUsK4FXHubFKSf">
              Riksdagen tillkännager för regeringen som sin mening vad som
              anförs i motionen om ett initiativ för samorganisation för landsbygdsbutikerna.
            </item>
            <item xml:id="i-UskJsGYqAtnd9TUnmRRgFR">
              Riksdagen tillkännager för regeringen som sin mening vad som
              anförs i motionen om bensinmackarna och landsbygden.
            </item>
            <item xml:id="i-H7QSUX9WtDfwMwKtP1v8aA">
              Riksdagen begär att regeringen lägger fram ett förslag enligt
              vad som anförs i motionen om hur en del av de värden som vattenkraften,
              vindkraften och mineralutvinningen genererar ska kunna återföras
              till de regioner som är aktuella.
            </item>
            <item xml:id="i-UPYbWppZJBiZvDy51EppPE">
              Riksdagen tillkännager för regeringen som sin mening vad som
              anförs i motionen om starka kommuner och utvecklingskraft. 4
            </item>
            <item xml:id="i-UDzopDQXaSR6LdHbzq8UdG">
              Riksdagen tillkännager för regeringen som sin mening vad som
              anförs i motionen om att utveckla möjligheterna för kommunmedborgare
              att delta i den lokala utvecklingen inom väsentliga områden. 2
            </item>
            <item xml:id="i-LgTjZCwR75QzKoHQmdgGX5">
              Riksdagen tillkännager för regeringen som sin mening vad som
              anförs i motionen om fördjupad lokaldemokrati. 2
            </item>
            <item xml:id="i-KzMULdmoRfRxUtWbFtrgg4">
              Riksdagen tillkännager för regeringen som sin mening vad som
              anförs i motionen om att tillsätta en ny regionalpolitisk utredning.
            </item>
          </list>
          <p xml:id="i-MiMxL5WAwpQ4nhthd9vyH4">
            1 Yrkande 5 hänvisat till UbU.
          </p>
          <p xml:id="i-6uZVNT4X16qEnquE16tcB4">
            2 Yrkandena 710, 16 och 17 hänvisade till KU.
          </p>
          <p xml:id="i-YW1XRu3aXwvmsuzGnwuoij">
            3 Yrkande 11 hänvisat till CU.
          </p>
          <p xml:id="i-8Ef49o7NcgZuhnMDqSbNWe">
            4 Yrkande 15 hänvisat till FiU.
          </p>
        </div>
        <div xml:id="i-UdxHR769rXayR6SMYcbNXw" type="motContent">
          <head xml:id="i-2WktqWrKNPSMGa4vxmb1kf" type="h1">
            3 Inledning
          </head>
          <p xml:id="i-7u3NMULR2N2gkKQWHP5DrZ">
            Den demografiskt betingade sårbarheten är särskilt stor i landets
            glesare delar. En aspekt av detta är att ungdomar i hög utsträckning
            flyttar från gles- och landsbygder till större städer och regioncentra.
            Inflyttningen till gles- och landsbygder är lägre och bland de
            inflyttade finns en underrepresentation av kvinnor. Även vissa
            tätorter i gles- och landsbygden har en minskande och åldrande
            befolkning. (regeringens skrivelse 2009/10:221). Att ta för givet
            att befolkningsutvecklingen i framtiden skall följa dessa aktuella
            trender är enligt Vänsterpartiet att göra sig till offer för en
            ödesstyrd framtidstro. Landsbygdsregionerna har stora utvecklingsmöjligheter,
            vilket bl.a. den parlamentariskt sammansatta Landsbygdskommittén
            (SOU 2006:101) konstaterade i sin utredning hösten 2006. Efter
            det har staten snarast motarbetat dessa utvecklingsmöjligheter
            istället för tvärtom.
          </p>
          <p xml:id="i-F3Nx1boFUcL2QKRnh6V8mu">
            Förutsättningarna för att lyckas med offensiva framtidssatsningar
            är emellertid att i första hand staten men även företagen och
            kommunerna ger landsbygden sådana villkor att man kan tillgodogöra
            sig alla positiva resurser. Här finns enligt vår mening det mesta
            kvar att göra. Regeringens skrivelse till riksdagen (2008/09:167)
            kring Landsbygdskommitténs förslag och landsbygdsskrivelsen (2009/10:221)
            visar enbart den handlingsförlamning och det ointresse som regeringen
            hittills visat de cirka 3 miljoner medborgare som bor och verkar
            utanför de större städerna. Att inte ta till vara landsbygdens
            stora möjligheter skadar landets framtid och vår sociala, miljömässiga
            och ekonomiska utveckling.
          </p>
          <p xml:id="i-QPXPb6Dyfn4LK6DLXVuYuS">
            Sett i ett konkret framtidsperspektiv kan landsbygdsregionerna
            komma att bli den potential för en mer hållbar samhällsutveckling
            som de flesta riksdagspartier nu säger sig kräva. De omständigheter
            och resurser vi bl.a. tänker på är:
          </p>
          <list xml:id="i-7YuSdrvthxtafjoj7PeaC5" style="ul">
            <item xml:id="i-8G6pX4kK6ejGeUQ7e1wQnA">
              omställningen till förnybar energianvändning med bl.a. ökad användning
              av biobränslen, vindkraft och nya energigrödor på obrukad åker-
              och ängsmark
            </item>
            <item xml:id="i-hq8i7TLASH95pQ2zcp9FU">
              mycket stora skogstillgångar i väl skötta skogar av hög kvalitet
            </item>
            <item xml:id="i-EuCcJUwfEL6t4pn3magBj3">
              den ökade efterfrågan på byggmaterial, möbler och finsnickerier
              i trä
            </item>
            <item xml:id="i-Bzr9kFoUHkxL92y2KhsG1e">
              den ökade efterfrågan på ekologisk produktion av livsmedel kräver
              större odlingsområden, där idag obrukade markarealer behöver tas
              i anspråk
            </item>
            <item xml:id="i-HMwijUV989Fw9jayMyZFgL">
              det väl utvecklade jordbruket internationellt sett har en stor
              potential för expansion och kvalitativ utveckling
            </item>
            <item xml:id="i-Bg43wCRR5zkyG1xWk4cD2r">
              miljöanpassad upphandling i offentlig sektor gynnar lokalproducerade
              och ekologiska livsmedel och skapar jobb lokalt
            </item>
            <item xml:id="i-T96qSi4W7tj51rbDGm7BFy">
              den stora mängden av småföretag inom alla näringssektorer som
              med en bättre omgivande infrastruktur har stora expansionsmöjligheter
            </item>
            <item xml:id="i-7f6YQQXkBHouEtVMTXavT1">
              landets stora mineraltillgångar för industriell utveckling
            </item>
            <item xml:id="i-KHWwANMNkuMLgpNfySh1BG">
              det stora antalet företag med omfattande primärproduktion av
              metaller, pappersmassa och träråvara som med en framsynt satsning
              på vidareförädling via forsknings- och utvecklingssatsningar kan
              ge landet och landsbygden en stor sysselsättningsökning och starkt
              ökade exportintäkter
            </item>
            <item xml:id="i-R7b5dDEJ1o63V5Yh4r1ctx">
              landsbygdens människors stora och breda yrkeskunskaper som i
              sig även utgör en stor möjlighet för ett väsentligt utökat entreprenörskap
            </item>
            <item xml:id="i-Cv6q8cUUhouwcUddA9xZjc">
              turismens stora möjligheter, där särskilt fjäll- och landsbygdsturismen
              måste stå i fokus i en landsbygdspolitik
            </item>
            <item xml:id="i-6h59eY1Gzhe9PWLAbiFGV7">
              landsbygdens attraktiva boendemiljöer med stora expansionsytor
              för en ökad befolkning
            </item>
            <item xml:id="i-PjqGUpofjSDBnUzWPwZQ3A">
              landsbygdens mångsidiga kulturproduktion, starka nätverk och
              omfattande föreningsverksamheter som en stor social tillgång för
              en ökad befolkning.
            </item>
          </list>
          <head xml:id="i-6JLbdVKJSwmE851pj1xNKF" type="h1">
            4 Villkoren för att utveckla landsbygden
          </head>
          <p xml:id="i-AvnqHEQbm6obU2ncyKwmZJ">
            För att tillgodogöra sig alla dessa sammanlagt mycket stora utvecklingsmöjligheter
            behöver i första hand staten men också andra aktörer som de privata
            och kooperativa företagen samt kommunerna skapa en långsiktig
            strategi för att göra Sveriges landsbygdsregioner till ännu mer
            attraktiva framtidsmiljöer för människor i Sverige och övriga
            länder. Till de viktiga insatsområdena hör enligt vår mening följande
            politiska beslutsområden:
          </p>
          <list xml:id="i-AtDztZRZSWjNHQazEvHUcB" style="ol">
            <item xml:id="i-BECFgQX3foHdHJSp1Qtsm5">
              en väl fungerande infrastruktur i hela landet,
            </item>
          </list>
          <list xml:id="i-HwBSP17Q6Gxv3bZRhnfYXi" style="ol">
            <item xml:id="i-GF825hXpBbZemzC2dfq1Y2">
              ett brett och kvalificerat serviceutbud av offentliga, privata
              och kooperativa tjänster. T.ex. måste kommunernas roll inom sjuk-
              och hälsovården stärkas. Hela hemsjukvården, även den i ordinärt
              boende, bör vara ett obligatoriskt kommunalt ansvar. Det är viktigt
              att det även finns distriktssköterskor på landsbygden,
            </item>
            <item xml:id="i-Jh22Ws3m3VsBXMgUyFR5jK">
              en slagkraftig och uthållig finansiell infrastruktur som garanterar
              strategiskt viktiga investeringar i landsbygdsdistrikten,
            </item>
            <item xml:id="i-HzVDpwFaYYdKResZQhTQe">
              ett stort, brett och flexibelt utbildningssystem för unga och
              vuxna medborgare,
            </item>
            <item xml:id="i-T73xVB2EC7TSKaQXzKRDMj">
              ett stabilt och utvecklingsinriktat skatteutjämningssystem för
              kommunerna i landet där utflyttningskommuner, landsbygd och en
              del av storstädernas, förortsområden får särskild uppmärksamhet
              även utanför utjämningssystemet,
            </item>
            <item xml:id="i-5fx4ZZh2RS8pTzX5uWD86W">
              ökade möjligheter för landsbygden att få ett stort inflytande
              över i första hand investeringsmedel för infrastruktur och offentlig
              service,
            </item>
            <item xml:id="i-EGPpTcs8PnhQWrGLD9vJeC">
              ökade möjligheter för landsbygdsbefolkningen att själva få bygga
              upp lokala strukturer för viss service, entreprenörskap och finansier-ing.
            </item>
          </list>
          <head xml:id="i-JeQfYMK8XxW4EKRfbj2goi" type="h2">
            4.1 Den egna förmågan Vänsterpartiets alternativ
          </head>
          <p xml:id="i-7iW2RXac73qtwuNaMT4imv">
            Som en kontrast till regeringens defensiva och passiva politik
            vill Vänsterpartiet stoppa landsbygdens uttunning och ökade regionala
            klyftor. Vänsterpartiet vill bidra till att den optimism och folkliga
            handlingskraft som finns i Sverige tas tillvara. Vänsterpartiet
            vill demokratisera den svenska regionala utvecklingspolitiken
            och svensk landsbygdspolitik. Det handlar om makt och fördelning
            av resurser, men också om att mobilisera utvecklingskraften i
            alla regioner.
          </p>
          <p xml:id="i-8ZmtwMcrtwymWu5zYEwNZx">
            Sveriges anslutning till EU och internationaliseringen i övrigt
            innebär en stor strukturomvandling på kapitalets villkor samt
            att regionernas roll ökar. I denna situation måste demokratin
            och medborgarnas delaktighet i samhällsutvecklingen förstärkas.
            I den framtida politiken får man inte bara se till problem och
            brister utan istället se till regionens och den lokala ortens
            möjligheter. Utan en stark tilltro till den egna förmågan och
            den egna bygdens möjligheter hjälper det inte med stöd.
          </p>
          <p xml:id="i-SX3KezC8SUSdmBPF2qJ1nc">
            Det som ovan anförs om utveckling av landsbygden bör riksdagen
            som sin mening ge regeringen till känna.
          </p>
          <head xml:id="i-7vzbp9zhD2TsPiyGXiHBof" type="h1">
            5 Nedifrån och upp-perspektivet
          </head>
          <p xml:id="i-WMPbbft7KLm2WKKeVbGMNK">
            Nedifrån och upp-perspektivet måste få råda. Det är först då
            man kan ta till vara de offentliga resurserna effektivt. Det vill
            säga att den regionala utvecklingspolitikens mål måste vara att
            ge likvärdiga förutsättningar för individer, hushåll och företag,
            oberoende av bostadsregion. Medlet kan vara en offensiv regionalpolitik
            som inriktas mot regioner som har förutsättningar för en framtida
            självgående tillväxt. Detta bör riksdagen som sin mening ge regeringen
            till känna.
          </p>
          <p xml:id="i-UnqkA1g6zz1izAS5yKfDS8">
            Den borgerliga regeringen har sitt intresse vänt åt ett helt
            annat håll och vänder ryggen åt de utsatta regionerna. Inlandsfonden
            är i stora delar ett bra initiativ från regeringen. De rödgrönas
            riskkapitalförslag skulle dessutom vara ett bra komplement. Det
            blir dock endas ett enstaka nedslag istället för en systematisk
            långsiktig förändring mot minskade regionala klyftor. Bit för
            bit försämras möjligheterna för Norrlands inland, landsbygder
            och storstädernas miljonprojektområden för att sänka skatter och
            öka inkomster för de som bor i välbärgade områden. Den borgerliga
            regeringen urholkar en solidarisk kommunal skatteutjämning, vilket
            hindrar tillväxt, service och välfärd i våra lands- och glesbygder.
            Det blir mindre pengar till kommuners och landstings satsningar
            på vård, skola och omsorg. Privatisering inom skolan och omsorgen
            bidrar med kostnadsökningar för såväl kommuner som den enskilde,
            vilket innebär att skolor och annan välfärdservice läggs ner på
            mindre orter.
          </p>
          <p xml:id="i-9D5t3SjJisWc5Y5ur6mBUa">
            Regeringen tar inte sitt nationella ansvar. I det nationella
            ansvaret ligger enligt Vänsterpartiet att skapa likvärdiga förutsättningar
            för individer, hushåll och företag oberoende av bostadsregion.
            Det måste vara den regionala utvecklingspolitikens mål. Det betyder
            att det är statens ansvar att se till att den egna försörjningen
            kan upprätthållas även i tid av personlig eller ekonomisk kris,
            antingen genom direkta statliga stöd vid t.ex. arbetslöshet eller
            höga boendekostnader eller genom statsbidrag till kommuner som
            t.ex. försörjningsstöd. Det är även statens ansvar att se till
            att Sveriges olika regioner har tillgång till en fungerande infrastruktur
            i vid mening. Bredband, vägar och järnvägar är en del av den helt
            avgörande infrastrukturen för en regions överlevnad. Andra delar
            är vård, skola, omsorg och kultur. Ta exemplet kultur. Kulturen
            har en given roll även för landsbygden. En ort med rikt kulturliv
            är viktigt för landsbygdskommunernas framtida utveckling. Teater
            och dans ska finnas i hela landet där den regionala spridningen
            är ett nationellt ansvar och staten måste garantera finansieringen.
            Digitalbio i hela landet bör främjas, så att även mindre orter
            kan ta del av den bredd i filmutbudet som finns i de större städerna.
            Kultur- och musikskolan skall hålla en god kvalitet och vara tillgänglig
            för alla, oavsett var man bor. Det räcker med att en del av denna
            helhet försvagas, så försvagas dessa regioners möjlighet att utvecklas
            och växa till.
          </p>
          <p xml:id="i-6agUNX9178kdsAQXTMH2gP">
            Vänsterpartiet anser att vi behöver formulera mer offensiva och
            operativa mål som höjer ambitionsgraden för att få en rättvisare
            och jämnare utveckling av tillväxt och sysselsättning i landet.
            Dessa mål kan sedan ligga till grund för en mer medveten styrning
            av resurser där ett helhetsgrepp kan tas för aktiva insatser som
            skapar bättre möjligheter till tillväxt, stärker lokala arbetsmarknader,
            samordnar statliga företags strategier och lokalisering osv.
          </p>
          <p xml:id="i-FBbRfeuUXy4dJBzLKYF5sk">
            Vi föreslår därför att riksdagen begär att regeringen lägger
            fram förslag på hur målformuleringar om sysselsättning och servicegrad
            kan vidareutvecklas så att de även innefattar en ambition om att
            minska de regionala obalanserna.
          </p>
          <head xml:id="i-3LfXErsibsuR5Gg9j372i6" type="h1">
            6 De långa avståndens land
          </head>
          <p xml:id="i-8gbLa8vyw9tq8vHwPcUxyU">
            Vi vet att skillnaden mellan olika regioners ekonomiska utveckling
            beror på förhållanden som folkmängd, möjligheter till transporter
            och andra former av kommunikationer, men även faktorer som närhet
            till utbildning och forskning spelar stor roll.
          </p>
          <p xml:id="i-HfZx9SGHqpjtZYKMq5aGZ">
            Vänsterpartiet vill göra en storsatsning på infrastruktur i hela
            landet. Det handlar om nya järnvägar, som Norrbotniabanan och
            kraftfullt ökat banunderhåll i hela landet. Särskilt viktigt för
            landsbygden är satsningar dels på lågtrafikerade banor och kapillärspår,
            dels underhåll och tjälsäkring av befintliga vägar. Den rödgröna
            infrastrukturuppgörelsen möjliggör just satsningar inom dessa
            områden.
          </p>
          <p xml:id="i-TZftgfDfPtavtnsYmW9mV9">
            Regeringen vill efter en av de hårdaste vintrarna på länge med
            stora tjälskador minska anslaget för tjälsäkring.
          </p>
          <p xml:id="i-LXTVMaVZdkmPDDZN1pD9RH">
            Vänsterpartiet anser att man i de olika arbetsmarknadsregionerna
            måste öka ansträngningarna väsentligt för att få till de smartaste
            och mest attraktiva kollektiva transportlösningarna för arbetspendlande.
            Det kan handla om att tidtabeller kan kroka i varandra så att
            väntetiderna blir så korta som möjligt vid övergången mellan olika
            färdmedel och att de kollektiva transporterna har högre turtäthet,
            blir snabbare och bekvämare för att kunna konkurrera med bilen
            som färdmedel. Vänsterpartiet ser också stora behov av satsningar
            för att utveckla kollektivtrafiken i landsbygd. De förslag som
            Vänsterpartiet föreslagit i den rödgröna infrastrukturuppgörelse
            som tagits fram tillsammans med Socialdemokraterna och Miljöpartiet
            möjliggör nödvändiga satsningar på landsbygden.
          </p>
          <p xml:id="i-95K3CTrfsqXDtbRkFQ8mbP">
            De flesta företag säljer på en lokal marknad. Två av fem av dessa
            företag anser enligt en undersökning från Glesbygdsverket 2007
            (starta, leva, växa solo- och mikroföretag i gles- och landsbygden)
            att deras varor eller tjänster skulle kunna säljas på en nationell
            och internationell marknad. Här behövs insatser för att vidga
            marknaden. Vi nämner i den rödgröna budgetmotionen frågan om exportstöd
            men även nationellt måste myndigheter och organisationer hjälpa
            till med informationsinsatser och andra stöd till marknadsutvidgning.
            Genom flexibilitet, förmåga till kundanpassning och genom samarbete
            mellan de små företagen kan man kompensera för ett perifert läge.
            Vänsterpartiet vill därför se en nationell plan för hur vi skall
            möta de utmaningar som vi står inför när det gäller att alltmer
            dels smälta samman arbetsmarknadsregionerna till en helhet, dels
            utveckla Sveriges samlade ekonomi och gemensamma välstånd. Detta
            eftersom vi är övertygade om att varje region behövs i detta arbete.
            Men det krävs också lokala planer inom varje arbetsmarknadsregion
            som analyserar var problemen för ett utökat arbetspendlande ligger.
            Detta bör riksdagen som sin mening ge regeringen till känna.
          </p>
          <head xml:id="i-A48cYLP2HaETkTZNa3Bv2G" type="h1">
            7 Kunskap för utveckling
          </head>
          <p xml:id="i-AjGWqcEM8r5jEBAKg3nRE4">
            En allt större del av produktionen sker inom tjänste- och servicesektorn.
            Även inom den traditionella industrin ökar kunskapsinnehållet
            i förädlingsprocesserna. Efterfrågan på välutbildad arbetskraft
            ökar. Men utan kunskap tenderar även enkla göromål bli svårhanterliga.
            Det gäller att kunna använda datorer och Internet för att klara
            av att betala räkningar, att kunna programmera den nya TV-apparaten
            och 1 000-tals andra nya krav i vår närmiljö.
          </p>
          <p xml:id="i-4pSx56dNocxF9Fv7S8zeQR">
            Utbildning och forskning var under lång tid knuten till ett fåtal
            orter. Regionaliseringen av högskolorna har betytt mycket för
            att jämna ut skillnaderna i utbildningsnivåer mellan storstäder
            och övriga Sverige. Vänsterpartiet anser att högskolorna i ökad
            omfattning måste stärka sin närvaro till fler orter och kunna
            erbjuda kvalificerad yrkesutbildning, samt aktivt medverka i landsbygdens
            näringslivsutveckling. Ökade satsningar på vidareutbildning, även
            vid folkhögskolor och studieförbund, är åtgärder som kan stärka
            landsbygdens utvecklingskraft. Vi vill dessutom satsa på renoveringen
            av skolor mot mer energieffektiva skolor.
          </p>
          <p xml:id="i-XFpytcQJNVxNfXUhFG1QrW">
            Bland de första åtgärder den borgerliga regeringen vidtog var
            att dra ner på komvux- och AMS-utbildningarna. Detta slog särskilt
            hårt mot redan hårt drabbade regioner eftersom utbildningsnivån
            generellt där är lägre än i övriga landet. Vänsterpartiets inriktning
            på utbildning i de landsbygdsdominerade regionerna motverkar en
            sådan utveckling. Detta bör riksdagen som sin mening ge regeringen
            till känna.
          </p>
          <head xml:id="i-VEBTbFgae7iWKMmjiBdCbA" type="h1">
            8 Statliga verk och myndigheter
          </head>
          <p xml:id="i-PyQmJhwrUoonsAJcY2RNw9">
            De statliga myndigheterna och statliga affärsverken skall ha
            ett tydligare ansvar vad gäller lägsta garanterad servicenivå
            och delta i samordnade lösningar. Regeringen måste skärpa det
            regionalpolitiska ansvaret i regleringsbrev och avtal, och statliga
            myndigheter och bolag skall ges i uppdrag att återrapportera,
            t.ex. i årsredovisningarna, hur de uppfyllt de regionalpolitiska
            målen under året.
          </p>
          <p xml:id="i-R18sjv3oXjC5zvDwKi4mGT">
            De regionala arbetsmarknaderna i Sverige ser mycket olika ut
            både vad gäller antal arbeten och i vilka sektorer dessa arbeten
            finns. Enligt tidigare erfarenheter från t.ex. 1960 och 1970-talen
            genomfördes med framgång omlokalisering av statens verksamheter.
            Dessa lokaliseringar har haft mycket stor betydelse för de orter
            som kommit i fråga. Dessa omlokaliseringar berörde i den största
            omflyttningen ca 11 000 tjänster. En utvärdering kom bl.a. fram
            till att omlokaliseringarna under den första tiden innebar påfrestningar
            för såväl berörda myndigheter som enskilda individer. Samtidigt
            påverkades mottagningsortens befolkningsunderlag och skatteunderlag
            positivt, samt att arbetsmarknaden breddades. Ny personal har
            också vitaliserat ett flertal myndigheter. Riksrevisionens rapport
            (RiR 2009:30) bekräftar bilden när de analyserat två omlokaliseringar
            Konsumentverket till Karlstad och Statens folkhälsoinstitut till
            Östersund som är en följd av försvarsnedläggningar. Ett nytt faktum
            som kom fram i rapporten är att många av dem som arbetade inom
            försvaret stannade kvar på orten och därmed minskade behovet av
            kompensation till regionen.
          </p>
          <p xml:id="i-LS8fKSKKKRmqerqM4H7efi">
            Omlokalisering av statlig verksamhet kan således vara ett verktyg
            både för att främja en myndighets utveckling och för den regionala
            utvecklingen i Sverige. Tidigare har statlig verksamhet av tradition
            och logistiska skäl placerats i huvudstaden, när regional närvaro
            inte varit nödvändig. Den alltmer avancerade informationstekniken
            gör nu också myndigheter mer lättrörliga. Den borgerliga regeringens
            nedläggning och omstrukturering av ett antal myndigheter kommer
            istället att negativt påverka arbetsmarknadsregionerna utanför
            storstäderna.
          </p>
          <p xml:id="i-EbjArtqxSgpDn7siKiN1qm">
            Vänsterpartiet menar däremot att statliga myndigheter och företag
            bör kunna etableras på många orter. Vänsterpartiet vill understryka
            att varje beslut om omlokalisering av befintlig verksamhet eller
            lokalisering av nya myndigheter bör föregås av noggranna överväganden.
            De möjligheter som står till buds för att åstadkomma en bättre
            regional balans måste så långt som möjligt tas till vara. En plan
            för omlokalisering bör upprättas. Omlokaliseringsplanen bör vara
            långsiktig på fem alternativt tio års sikt. Detta bör riksdagen
            som sin mening ge regeringen till känna.
          </p>
          <head xml:id="i-4mL6bfgxgsCJhCXVo718P3" type="h1">
            9 Servicenivån i de landsbygdsdominerade regionerna
          </head>
          <p xml:id="i-7hKXQ2q8CV48NkB1Fn8QVD">
            De genomgripande nedskärningar av servicen som Försäkringskassan
            (Fk), Skatteverket och Arbetsförmedlingen (Af) har genomfört har
            i hög grad drabbat landsbygdens tre miljoner invånare. Detta är
            en utveckling som också skall ses mot bakgrunden av polisens nästan
            totala frånvaro i många kommuner, nedläggningen av Svensk Kassaservice,
            SJ:s prioritering av storstadstrafiken, nedläggningen av många
            apotek i mindre kommuner m.m. från större delen av landet och
            infrastrukturens sämre utveckling utanför storstäderna.
          </p>
          <p xml:id="i-6piywNs8RWnacLJ4NiNqgc">
            Vänsterpartiet anser att tillgången till läkemedel ska säkras
            även på landsbygden. På sikt görs detta bäst genom att återskapa
            det statliga apoteksmonopolet kombinerat med en basförsäljning
            via apoteksombud i lanthandeln eller liknande. Bilprovningen är
            nu också utsatt för konkurrens som, för så gott som alla bedömare
            utom regeringen, befaras leda till glesare antal bilprovningsställen
            på landsbygden och en högre kostnad för den enskilde.
          </p>
          <p xml:id="i-9hv44su2zq6P83HHPgY4cg">
            Inom den privata sektorn har många storbanker lagt ner kontor
            på mindre orter, vilket försämrat kreditmöjligheterna för företagare.
            De lokala sparbankerna har blivit en allt viktigare aktör för
            landsbygden. Vänsterpartiet stöttar utvecklingen av fler bankkontor
            och särskilt de lokala sparbankernas möjlighet att konkurrera.
            Landsbygden behöver banker med lokal närvaro, stor personkännedom
            och samhällsengagemang. Vi ser gärna att Sverige följer Norges
            exempel med ett flertal fristående sparbanker med egenkapitalbevis
            som haft en stark positiv regional påverkan. Bankkonkurrensen
            behöver också breddas med fler alternativ till de stora affärsbankerna.
          </p>
          <p xml:id="i-PSzFe9PH4gmEVWJkvP1ZB9">
            En anledning till att större delen av Sverige får en allt sämre,
            i första hand statlig, service är att regeringen via bolagsbildning
            gjort företagsekonomin viktigare än huvudmålet bra service till
            alla medborgare. En annan orsak är att regeringarna glömt eller
            struntat i att via ägardirektiv och regleringsbrev se till att
            den statliga servicen och infrastrukturen har en hög kvalitet
            i hela riket. Vanföreställningar om effektivitet, kvalitet och
            kompetens i de statliga verkens ledningar spelar också roll när
            vi skall försöka förklara varför det som nu sker tillåts att fortsätta.
          </p>
          <p xml:id="i-EUE6GwTLbGBtZBTEdGnPMf">
            Resultatet visar sig genom att t.ex. ett sämre serviceutbud minskar
            en orts attraktionskraft och i förlängningen påverkar flyttströmmarna.
            Det blir svårt att behålla den personal man har och att nyanställa
            blir nästan omöjligt. I en postenkät som Glesbygdsmyndigheten
            gjorde 2007 säger åtta av tio företagare att service har viss
            eller stor betydelse för deras möjlighet att utveckla och driva
            företaget. Många har dessutom varit tvungna att ta från sin arbetstid
            (och därmed sin vinst!) för att lägga ner tid på att bevara bygdens
            serviceutbud.
          </p>
          <p xml:id="i-5EsPtzfS32NprZkbMTZVBE">
            Vänsterpartiet har också i många år drivit frågan om polisnärvaro
            i hela landet. Servicekontor skulle mycket väl kunna ha polisen
            som en del i kontoret. En annan väg mot bättre service är servicebussar
            som kan hantera tillståndsansökningar, stöldanmälningar, pass
            och rådgivning för att öka allmänhetens tillgång till polisen.
            Ett annat är bemannande på särskilda tider. Utvecklad verksamhet
            och utbildning på landsbygden kan också få yngre personer att
            söka sig till tjänster ute i landet. Vi anser även att en regionalpolitisk
            utredning särskilt ska ge förslag på hur polisservicen ska kunna
            öka på landsbygden.Vi vill också underlätta för gränsöverskridande
            samverkan mellan polisen i de nordiska länderna.
          </p>
          <p xml:id="i-LrteumYtoxGFqgvmigko6E">
            Vänsterpartiet menar att det nedifrån och upp-perspektiv som
            partiet står för direkt motsvarar det krav som nu förs fram i
            den statliga utredningen Lokal service i samverkans huvudbetänkande
            Se medborgarna för bättre offentlig service (SOU 2009:92) om att
            sätta medborgaren i centrum. Utredningen pekar också på ett antal
            andra villkor som måste uppfyllas för att den negativa utvecklingen
            skall vändas. Dessa står väl i samklang med Vänsterpartiets regionala
            politik.
          </p>
          <p xml:id="i-NXn89hWThvsoUY1H72b5xt">
            I utredningen förs fram krav på att myndigheter skall ha en skyldighet
            att samverka. Ingen tar idag ansvar för helheten, saker trillar
            mellan stolarna och enskilda medborgare men även kommuner råkar
            illa ut. Detta faktum måste förändras genom tydligare direktiv
            från regeringen. Detta bör riksdagen som sin mening ge regeringen
            till känna.
          </p>
          <p xml:id="i-N1kimEPw9hagJTjJT9MvBg">
            Samverkan skall vara det normala inte undantag. Det kan verka
            förvånande att ett land som Sverige med en månghundraårig förvaltningstradition
            ännu inte har lyckats skapa en statlig service som i högre utsträckning
            fått ett medborgarperspektiv. Fortfarande är stuprörsprincipen
            normen. De initiativ som funnits har antingen varit relativt halvhjärtade
            eller drivits fram av eldsjälar. Eldsjälar är bra men skapar en
            sårbarhet som inte bör råda på detta område. Hela samverkansmodellen
            har förblivit ad hoc-lösningar.
          </p>
          <p xml:id="i-XuaVBs76t9TysFwqJgQEm8">
            Offentliga och privata resurser skall kunna agera tillsammans
            och de ideella organisationernas resurser skall tillvaratas. Den
            rena landsbygdens serviceproblem måste få särskild uppmärksamhet.
            Det som ovan anförs om samverkan bör riksdagen som sin mening
            ge regeringen till känna.
          </p>
          <p xml:id="i-TDZckGMrPDB3yrxQtbdr5i">
            Idag fungerar samordning och samverkan mellan statliga och kommunala
            serviceleverantörer mycket ojämnt eller inte alls. Kommunerna
            har kunskapen om vårt dagliga liv och vår verksamhet på ett sätt
            som staten inte har. Man har därför en överlägsen möjlighet att
            analysera vilka behov den enskilde medborgaren har. Länsstyrelsen
            kan sedan vara den länk över till staten som behövs. En sådan
            framtida ordning skulle betyda att planerings- och styrprocessen
            skulle utgå från kommunens analyser och förbättra regeringens
            beslutsunderlag.
          </p>
          <p xml:id="i-PKT3WdjYzCT6WjoVrKTGa3">
            Medborgarkontor är i många kommuner ett inarbetat begrepp. Nu
            skapas statliga servicekontor men endast med tre statliga aktörer
            som medlemmar Af, Fk och Skatteverket. I en ny anda av samverkan
            mellan stat och kommun skall naturligtvis dessa verksamheter samordnas
            och eventuella problem med huvudmannaskap undanröjas. På denna
            punkt vill vi ha utvidgade servicekontor enligt utredningen om
            lokal service, förslag där också ideella och privata servicegivare
            kan delta i samverkan. Detta bör riksdagen som sin mening ge regeringen
            till känna.
          </p>
          <p xml:id="i-SNbkuWSFoBkC5MFuEFsTbE">
            Enligt Vänsterpartiet har medborgarna och företagen rätt att
            förvänta sig att på ett likvärdigt sätt erhålla offentligt organiserad
            service. Det skall inte ha någon betydelse om man är ung eller
            gammal eller har svårt eller lätt att ta till sig information.
            Det skall inte heller ha någon betydelse om man bor i tätort eller
            på landsbygden. En sådan politik betyder att människor i små tätorter
            och på landsbygden kan förvänta sig fysiska kontor som kombineras
            med IT-service. Även här fordras att regeringen tar ett fastare
            tag om verksamheten och tydliggör myndigheternas roll i denna
            utveckling. Viss kompensation kan nås genom att Internet kan användas
            och jämna ut bristen på service. I de mest glesa och perifera
            områdena är vinsterna som störst. Det betyder att ett fungerande
            bredband blir än viktigare i dessa områden. Detta bör riksdagen
            som sin mening ge regeringen till känna.
          </p>
          <head xml:id="i-U8LHEWg3bTjBKXcM3gvipt" type="h1">
            10 Bostadsbyggandet i stå
          </head>
          <p xml:id="i-CcHeCxACJQSeAL7rZz77oh">
            Sedan mer än tio år tillbaka har hindren för byggandet av bostäder
            i små tätorter och på landsbygden i övrigt varit så stora att
            bostadsproduktionen helt stannat av i ett stort antal kommuner.
            Detta har fortsatt trots en konstaterad och i många kommuner ökad
            kö av bostadssökande till både lägenheter och småhus. Risken för
            höga kostnader vid outhyrda lägenheter bör minska.
          </p>
          <p xml:id="i-AHyd3KaJLD3fxJxEgZZeWJ">
            De största hindren har emellertid varit en kraftig kostnadsökning
            för nyproduktionen och oviljan hos affärsbankerna att finansiera
            nya bostadsbyggen utanför storstäder och residensorter. Oligopolsituationen
            i många underleverantörsled och utslagningen av ett stort antal
            små lokala byggbolag har i förening med en lågkonjunktur bidragit
            till en så kraftig kostnadsökning i hela landet att kommunerna
            tvekat att sätta igång nya flerfamiljshusbyggen trots den förbättrade
            efterfrågan. Endast i områden med lokala sparbanker har byggandet
            av främst småhus kunnat hållas igång, men på en låg nivå även
            där.
          </p>
          <p xml:id="i-WR9yK64esKqZrWkvj1CAt9">
            Vänsterpartiet vill utifrån det läge på bostadsmarknaden, som
            vi nu kan konstatera existerar i majoriteten av landets kommuner,
            pröva en rad nya åtgärder för att öka byggandet även utanför de
            större tätorterna. Vi vill införa ett investeringsstöd för nyproduktion
            av bostäder, framförallt hyresrätter. I varje kommun bör det finnas
            minst ett allmännyttigt bostadsbolag. Vänsterpartiet kräver obligatorisk
            avgiftsfri bostadsförmedling. För att få en helhetsinriktad och
            regionalt utvecklande bostadspolitik behöver en ny regionalpolitisk
            utredning ta hänsyn till ett skapande av en långsiktigt hållbar
            policy för en socialt ansvarsfull och miljöriktig bostadsstrategi.
            Att få igång byggandet särskilt på landsbygden har dessutom stor
            betydelse för att stärka den ekonomiska tillväxten utanför storstadsregionerna.
            Detta bör riksdagen som sin mening ge regeringen till känna.
          </p>
          <head xml:id="i-UHwUyP3pSAnAaouatyqRc7" type="h1">
            11 Lanthandel och bensinmackar
          </head>
          <p xml:id="i-RSGCGFkUMQNU1oGn2QGfYv">
            Landsbygden har på grund av outvecklad infrastruktur aldrig fått
            en ärlig chans att visa hela sina utvecklingskraft i en tid då
            dessa regioners rika resurser blir alltmer efterfrågade. Lanthandeln
            och bensinmackarnas fortsatta utglesning är ett direkt hot mot
            möjligheten att fortsätta att bo i vissa delar av landet. Lanthandeln
            i Sverige kännetecknas både av positiva eldsjälar och pessimistiska
            handlare. Tyvärr domineras denna del av dagligvaruhandeln av butiksägare
            som håller på att ge upp eller nyligen gjort sorti från marknaden.
          </p>
          <p xml:id="i-XacopoVPrpAPsNmfBihTFZ">
            Människor måste kunna känna sig trygga i förvissningen om att
            ha tillgång till nödvändiga dagligvaror. Inte minst gäller det
            äldre personer, särskilt många kvinnor, som inte har tillgång
            till bil eller körkort. Landsbygden i Sverige har en framtid,
            många, särskilt barnfamiljer, önskar flytta till och bo i både
            tätortsnära och längre bort liggande landsbygd. Men för att det
            skall vara möjligt måste det finnas tillgång till bl.a. skola
            och butik inom rimligt avstånd.
          </p>
          <p xml:id="i-5kr7mYUFuRhLfX9ucAx291">
            Omkring 100 000 hushåll har mer än 10 km till sin närmaste butik.
            Närmare 35 % av de 1 100 butiker som är sist kvar på sin ort bedöms
            ha låg omsättning, vilket gör att sannolikheten för nedläggning
            är stor den närmaste tiden. Anledningarna till denna utveckling
            är flera. Att lågprishandeln ständigt utökar sina domäner är en
            stor orsak. Vidare har de tre stora kedjorna ICA, Coop och Axfood
            satsat på stora butiker i större orter och det innebär att de
            direkt eller indirekt lägger ned butikerna på landsbygden. Lanthandeln
            får så höga priser av de oligopolägda grossisterna att de inte
            klarar konkurrensen.
          </p>
          <p xml:id="i-98RJoYAPaXFFnMXFvnsHQP">
            Vänsterpartiet anser att denna utveckling är oacceptabel eftersom
            den missgynnar landsbygdsbefolkningen så mycket att det hämmar
            den lokala ekonomiska utvecklingen, start av nya företag, en ökad
            inflyttning, ett fortsatt kvarboende och hela den närservice som
            gör boende på landsbygden till ett positivt alternativ. Utan en
            fungerande lokal service kan inte någon berörd kommun eller något
            landsbygdsdistrikt överleva. För de människor som bor på landsbygden
            är livsmedelshandelns nedmontering ett stort problem. Vänsterpartiet
            menar att regeringen bör ta initiativ till en samorganisation
            för alla de små landsbygdsbutikerna som skulle ge dessa möjligheter
            till storinköpsrabatter som de idag inte har del av. Detta bör
            riksdagen som sin mening ge regeringen till känna.
          </p>
          <p xml:id="i-DPZ9cwpKzckkW49mG17L3S">
            Liknande problem står de mackar som finns kvar på landsbygden
            inför. På två år har nära 700 mackar försvunnit. Därmed har också
            fler människor fått längre till närmaste tappställe. Samtidigt
            är det positivt att invånarna själva på olika ställen i landet
            har lyckats ta över och driva vidare vissa mackar. De stora bensinbolagen
            inskränker sin service och ställer allt hårdare krav på volym.
            Nya typer av bränslen försämrar också tillfälligt ekonomin för
            mackägare. Den rödgröna oppositionen föreslår nu satsningar på
            mackarna för att få ut biogasen i pumpar. Ytterligare insatser
            kommer säkert att behövas. Norge har genom en flexibilitet och
            påhittighet lyckats hejda utvecklingen mot färre mackar i många
            landsbygdsdistrikt. Vi anser att denna fråga måste vara en av
            de viktigare i en ny utredning om den regionala utvecklingspolitiken.
            Detta bör riksdagen som sin mening ge regeringen till känna.
          </p>
          <head xml:id="i-ScPDdYU1p3mmx2num8EKiH" type="h1">
            12 Återbäringen till de utsatta regionerna
          </head>
          <p xml:id="i-B2SpUxpb5DVsgqJADW1LM1">
            Många svenska älvar är reglerade och används för produktion av
            elektricitet. I samband med utbyggnaden skapades många arbetstillfällen
            och en livskraft till kommuner framför allt i inlandet. Dessa
            kommuner i de sju skogslänen står för 90 procent av elen från
            vattenkraften. Kommunerna med störst vattenkraftsproduktion är
            Jokkmokk, Sollefteå och Ragunda. Regleringen av älvarna medförde
            samtidigt att möjligheterna till att utveckla traditionella näringar
            försvann. I dag har inlandet stora svårigheter att etablera nya
            företag och därmed nya jobb.
          </p>
          <p xml:id="i-M5u3LCFNtUSNbcaSck91st">
            Bristen på riskkapital är ett stort problem. Den låga värderingen
            av fastigheter medför att det är svårt att belåna dem, vilket
            också bidrar till den utveckling som beskrivits ovan. Detta blir
            också ett hinder för expansion för etablerade företag.
          </p>
          <p xml:id="i-8bn6FywM6Q99uG2P2jgXgG">
            Föreningen Sveriges Vattenkraftskommuner (FSV) med knappt ett
            40-tal kommuner från de sju skogslänen i sin medlemsmatrikel har
            t.ex. gjort analyser och kommit fram till att en överföring av
            mer medel från vattenkraften till de berörda regionerna måste
            till. En utvecklingsfond med inriktning mot nyföretagande, samverkan
            och kompetenshöjning m.m. bör skapas. FSV anger att 600 miljoner
            kr är en rimlig summa att återföra årligen till berörda regioner.
            Tekniskt kan det bestå av ett öresuttag per kilowattimme. Alternativa
            vägar kan vara en fastighetsskatt på elproduktionsenheter eller
            ökade ersättningar för intrång, samt omförhandling av vattendomstolar.
          </p>
          <p xml:id="i-PNaDePje7CXJn3AxKMT9AQ">
            När nu utbyggnaden av vindkraften genom de gröna certifikaten
            och högre elpriser äntligen har tagit fart skall vi inte göra
            om samma misstag som gjordes när vattenkraften byggdes ut. Markägare
            erhåller ersättning som kompensation för skada och intrång. Vindkraften
            har dock en påverkan på sin omgivning som långt ifrån enbart begränsas
            till den enskilde fastighetsägarens mark. Vi anser att en del
            av det värde som vindkraften genererar ska stanna kvar i berörda
            bygder i form av ett årligt lokalt utvecklingskapital. Detta kommer
            också att kunna påskynda utbyggnaden och överklagandena blir sannolikt
            färre. Vi önskar även en översyn av hur en del av mineralutvinningens
            vinster kan gå tillbaka till berörda bygder som ett lokalt utvecklingskapital.
          </p>
          <p xml:id="i-BNAQcA898jhNyivnQXYnj3">
            Riksdagen bör därför, i enlighet med ovanstående, begära att
            regeringen återkommer med förslag på hur en del av de värden som
            vattnet, vinden och gruvorna skapar kan återföras till berörda
            bygder.
          </p>
          <head xml:id="i-3BoihvPjaRxEkBzj2Cbt2r" type="h1">
            13 Starka kommuner skapar lokal utvecklingskraft
          </head>
          <p xml:id="i-4JBrcDp2v8ponKcFzyCx2L">
            I Sverige och Norden har samtliga länder gjort den lokala demokratin
            till en grundläggande princip för ett starkt medborgarskap och
            en långt driven decentralisering av beslut och verkställighet
            kring välfärdsproduktionen. Våra kommuner är internationellt sett
            mycket självständiga när det gäller att fatta viktiga beslut om
            medborgarnas service och lokala infrastruktur. Kompetensnivån
            är hög, vilket också gynnar entreprenörskap och ekonomisk/social
            utveckling i samtliga regioner.
          </p>
          <p xml:id="i-YMBa7u8WAKRa7JvJFnsBMg">
            Trots att den demokratiska grundstrukturen är väl utvecklad i
            Sverige finns det ändå ett påtagligt utrymme för att stärka kommunerna
            ytterligare i deras roll att få den lokala ekonomin att växa genom
            en hög kvalitet på den lokala servicen från bostadsbyggande till
            en kvalitetshöjning av vården, skolan och omsorgerna.
          </p>
          <p xml:id="i-DRB5FbGLrWJtgpZuLov1ET">
            För Vänsterpartiet är en stark och långsiktigt trygg kommunal
            ekonomi en hörnpelare för kommunernas kompetens och självstyre.
            Här finns utrymme för förändringar som en förstärkning av skatteutjämningssystemet
            som ger samtliga kommuner en mer stabil grund för ekonomisk/social
            utveckling, möjligheter för kommunerna att samverka på fler områden
            utan krångliga och hindrande regelsystem samt betydligt bättre
            möjligheter för kommunerna i gränstrakterna till våra grannländers
            kommuner att kunna samverka över gränserna utan omfattande byråkratiska
            och praktiska hinder. Det som ovan anförs bör riksdagen som sin
            mening ge regeringen till känna.
          </p>
          <p xml:id="i-P7zTBykDM6BvXMqFf83oyz">
            Vänsterpartiet är också övertygat om att en väsentlig del av
            kommunernas roll i framtiden är förknippad med att kommunerna
            utvecklar sitt samarbete med lokala medborgarorganisationer samt
            det lokala näringslivet. Här finns stora möjligheter till många
            positiva förändringar (se avsnittet nedan) där utredningen om
            lokal service har kommit fram till en rad konstruktiva förslag.
          </p>
          <head xml:id="i-3gyptYpRPv6WnpGJBeZspp" type="h1">
            14 Bred mobilisering stärker framtidstron
          </head>
          <p xml:id="i-TZfrjZuKqAucLTG1ihcovn">
            Erfarenheterna från de senaste 20 årens samhällsutveckling på
            särskilt landsbygden visar att aktiva kommuner med ett brett program
            för samverkan med sina kommunmedborgare uppnår en rad olika fördelar
            i sin dagliga verksamhet och framtidsplanering. I kommuner som
            Åre, Malung-Sälen, Svenljunga, Årjäng, Orsa, Kalix och många fler
            har aktivt medborgarengagemang lett till att den lokala servicen
            har kunnat räddas kvar eller utvecklas, att nya småföretag kunnat
            etableras och att den kommunala ekonomin kunnat hantera de ständiga
            utmaningar som den lokala demokratin ständigt utsätts för.
          </p>
          <p xml:id="i-JYDKUEg4h5mU9JC1NePXKk">
            Vi i Vänsterpartiet ser det som ytterst väsentligt att vi kan
            utveckla fler vägar för kommunmedborgarna att delta i den lokala
            utvecklingen på alla väsentliga områden. I områden där sådana
            processer vuxit fram under senare decennier har fler invånare
            blivit mer samhällsintresserade och stärkt de lokala partiernas
            rekryteringar, fler människor satsat på en mer kvalificerad utbildning
            och har själva blivit entreprenörer inom olika branscher samt
            bidragit till att kommunerna förändrat och framtidsorienterat
            serviceformer, miljöpolicyn och integrationspolitiken, den långsiktiga
            investeringsplaneringen och det lokala bostadsbyggandet. Detta
            bör riksdagen som sin mening ge regeringen till känna.
          </p>
          <p xml:id="i-8RKzWV83nH7ARXJcgZrb6R">
            Vänsterpartiet vill som en konsekvens av dessa positiva erfarenheter
            av medborgarnas ökade engagemang i den lokala politiken initiera
            en statlig utredning om hur medborgarnas och de ideella organisationernas
            engagemang kan stärkas i den lokala politiken. I utredningen vill
            vi se över möjligheten om de kommuner som vill utveckla den lokala
            demokratin via ökat medborgardeltagande skall kunna erhålla statliga
            anslag för att få pröva nya och fördjupade former för att stärka
            samverkan mellan kommunerna och invånarna. Detta bör riksdagen
            som sin mening ge regeringen till känna.
          </p>
          <head xml:id="i-Nh2K5NNUkGYiP9W8WTyxie" type="h1">
            15 En ny utredning av den regionala utvecklingspolitiken
          </head>
          <p xml:id="i-DSynTb6sMW9bWFpm2D6yJq">
            Utvecklingen i världen går i en rasande takt och detta gäller
            naturligtvis även Sverige. Den senaste statliga utredningen och
            de regionala utvecklingsvillkoren är nu tio år gamla. Utredningen
            Lokal service i samverkan är ett bra initiativ. Det betyder dock
            att stora delar av den komplexa regionala politiken inte blir
            belysta. Vi anser därför att det är hög tid att få en samlad bild
            av tillståndet i regionerna idag och utvecklingen framåt. Enstaka
            insatser på vissa områden av olika statliga myndigheter kan vara
            nog så förtjänstfulla, men nu behövs en bred parlamentarisk utredning
            som ger underlag till den diskussion, den uppmärksamhet och det
            helhetsgrepp som landets regioner så väl förtjänar. Riksdagen
            bör begära att regeringen tillsätter en sådan utredning.
          </p>
        </div>
        <div xml:id="i-VYhhpA8pt8MFpATxkz2Muh" type="motSignatures">
          <list xml:id="i-QddEkawPtWMDtWWbzWUQDR">
            <item xml:id="i-RnPzbf4NC6tKUucBfpGdAT" who="i-FAhoYDeAxVXRZmnF5LnHgv">
              Kent Persson (V)
            </item>
            <item xml:id="i-QsMuyxzPx3AuhXhh4SBTQe" who="i-Beux79YM43dDCxrVuBqfWw">
              Torbjörn Björlund (V)
            </item>
            <item xml:id="i-4Q9SNrSYCkhvnTkk58RMJ6" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-DMhyn6R4Dc3JUuF2ZvsG5j" who="i-5CH7vHLGXLfDB5Tn7xx95V">
              Siv Holma (V)
            </item>
            <item xml:id="i-URS6v4tBvM21bQ4wbuNz6z" who="i-K3yJ7rruozYUK99nj91ffc">
              Hans Linde (V)
            </item>
            <item xml:id="i-5mbP3NETDHHXVydvixGNqX" who="i-PPZKpwNr5kqkWArvESGC5X">
              Jonas Sjöstedt (V)
            </item>
          </list>
        </div>
      </div>
    </body>
  </text>
</TEI>
