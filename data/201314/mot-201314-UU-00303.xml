<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UU-00303">
  <teiHeader>
    <fileDesc>
      <titleStmt>
        <title>En rättvis värld</title>
        <author corresp="i-9KG7jeGdkJDsSQQb3gKA2U">av Urban Ahlin m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En rättvis värld</title>
          <idno type="rdwebb">H102U303</idno>
          <rs type="number">U303</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H102U303/text</ref>
          <ref type="dokument_url_html">http://data.riksdagen.se/dokument/H102U303</ref>
          <ref type="dokumentstatus_url_xml">http://data.riksdagen.se/dokumentstatus/H102U303</ref>
          <ref type="doc">http://data.riksdagen.se/fil/99B81D48-8BF9-483A-A0BA-56AE98846C94</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-4dHfDoweVJM2iAJu9BCQqo</idno>
            <name>Tommy Waidelich</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-XGshyFMh8wg9ExkBGYPjsr</idno>
            <name>Désirée Liljevall</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-KQxWPJnyf11EdYqLLtXqDf" type="signed"/>
        <correspContext corresp="i-KQxWPJnyf11EdYqLLtXqDf">
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-4dHfDoweVJM2iAJu9BCQqo"/>
          <note type="signatory" corresp="i-RZNwwHohbyBgLVVG4Dy1Bj"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-XGshyFMh8wg9ExkBGYPjsr"/>
        </correspContext>
        <correspAction xml:id="i-UtE24kUkZGoAvm8RQ169bE" type="numbering">
          <date when="2013-10-08"/>
        </correspAction>
        <correspAction xml:id="i-137A9654r99utYyFhfoypQ" type="submission">
          <date when="2013-10-04"/>
        </correspAction>
        <correspAction xml:id="i-JEdW49rroViBC6Ssbvbpyn" type="transfer">
          <date when="2013-10-04"/>
        </correspAction>
        <correspAction xml:id="i-W14FQ3BGtXDES7PDqvF35u" type="assigned"/>
        <correspContext corresp="i-W14FQ3BGtXDES7PDqvF35u">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-ENbUa9toBq8JTuXENNBDfm" type="motHeader"/>
      <div xml:id="i-9sXHXkrvwHC4NzfWfAxsiE" type="motBody">
        <div xml:id="i-FYHihetq97rPszYeas1Psn" type="TOC">
          <head xml:id="i-SdyUs5qpZrNAc8VcwLR9Az">
            Innehållsförteckning
          </head>
          <list xml:id="i-RK4XdPjTbEmpgqawtJ7uNj">
            <item xml:id="i-RJFxDdVSV4PrPi4TZ21Qs9">
              Förslag till riksdagsbeslut 1
            </item>
            <item xml:id="i-Nm2b1hYB6VZrrCcCh6GeVP">
              Innehållsförteckning 7
            </item>
            <item xml:id="i-Af5BVMbmRTJA4vB6UmKUvK">
              1 Inledning 10
            </item>
            <item xml:id="i-2zym2XVBhg3ZBSey6ZZyG7">
              2 Utvecklingspolitik 12
            </item>
            <item xml:id="i-AgT2eArMvSHURSCz5NBcqY">
              2.1 Inledning utvecklingspolitik 12
            </item>
            <item xml:id="i-SERioCoc8qNNnmRMRdrGVg">
              2.2 Globala utmaningar och möjligheter 12
            </item>
            <item xml:id="i-GhTcUaZZdPUR9rS7Jt7b3m">
              2.3 Mål för internationell utveckling 14
            </item>
            <item xml:id="i-AHkFwQhNNjJJCF4R7umRTh">
              2.4 Politik för en rättvis och hållbar global utveckling 15
            </item>
            <item xml:id="i-WJmtHiT5Qua3McMxwWWCC9">
              2.5 Tillväxt och jobb 16
            </item>
            <item xml:id="i-R5cdsWVWCy3YNchE7jwMSm">
              2.5.1 Goda jobb 17
            </item>
            <item xml:id="i-5T14ecRoRqSHCzHprrbiqL">
              2.5.2 Livsmedelsförsörjning 18
            </item>
            <item xml:id="i-VH86Hi5Wps8XPShch1eu3v">
              2.6 Utbildning och forskning 19
            </item>
            <item xml:id="i-LavsWRtG6yFTdKXPFvgvBU">
              2.7 Hälsa 20
            </item>
            <item xml:id="i-WvMaJTWDtfbVob5NPN1hqw">
              2.8 Vatten och sanitet 20
            </item>
            <item xml:id="i-UTXZyR4ztD8mv3YfaMxfxj">
              2.9 God och demokratisk samhällsstyrning 21
            </item>
            <item xml:id="i-N1W8SBnUNN1j8mdo1MPoEs">
              2.9.1 Trygghetssystem 21
            </item>
            <item xml:id="i-WoEka25rksvDv68HPURQDy">
              2.9.2 Kapitalflykt 22
            </item>
            <item xml:id="i-5HQn8duQAXHUU61bkydBin">
              2.10 Demokrati och mänskliga rättigheter 22
            </item>
            <item xml:id="i-9tUNiePEsYAU9HSbjSYJRG">
              2.11 Jämställdhet och kvinnors rättigheter 23
            </item>
            <item xml:id="i-6VRFWv5otWzwYqyFZiU9P8">
              2.12 Klimat och miljö 24
            </item>
            <item xml:id="i-6bLFEfQ9fMhgkRMxGPWnYv">
              2.13 Civilt fredsfrämjande och konflikt- och krishantering 24
            </item>
            <item xml:id="i-U4We39DZheRm3oSrkBBYRq">
              2.14 Det civila samhällets utvecklingssamarbete 25
            </item>
            <item xml:id="i-WbzJriVnknvw7tJfhF7jqP">
              2.15 EU:s utvecklingssamarbete 26
            </item>
            <item xml:id="i-S2JUWMhy43TRc8JnjKhL62">
              2.16 Multilateralt utvecklingssamarbete 26
            </item>
            <item xml:id="i-2EaZvCNVacmdZ2ap4PHa48">
              2.17 En procent av BNI till utvecklingssamarbete 27
            </item>
            <item xml:id="i-AfeoeP7SvgoaJSz5oxZDiZ">
              2.18 Resultat, effektivitet och uppföljning 28
            </item>
            <item xml:id="i-4g1zB9272XZjtCtDESzQDb">
              2.19 Se över organisation, roller och hantering 30
            </item>
            <item xml:id="i-14FhPaEXDnU9y5YpmbEgGM">
              2.20 Framtiden – en utvecklingsagenda efter 2015 30
            </item>
            <item xml:id="i-QTrunCYfuA7Ns3bVYGe7zi">
              3 Globalisering 31
            </item>
            <item xml:id="i-DhFkiZh9QTNgv8eBB85rFE">
              3.1 Den svenska välfärdsmodellen behövs i globaliseringen 32
            </item>
            <item xml:id="i-47WxppA7e3mG3izXjE22bD">
              3.2 Fri, rättvis och hållbar handel 33
            </item>
            <item xml:id="i-Ecr6yNreWXgG9boa7AAHwL">
              3.3 Finansiella institutioner 37
            </item>
            <item xml:id="i-Js8QGd7YPAiorcPTqCRJTx">
              3.4 Tygla spekulationsekonomin 37
            </item>
            <item xml:id="i-EEKMcmFsaqoL7Lzc76caan">
              3.5 Avskaffa jordbrukssubventionerna 38
            </item>
            <item xml:id="i-PiKbABi6bsAZ27fDD9uhtA">
              3.6 Miljö och klimat kräver samarbete över gränserna 38
            </item>
            <item xml:id="i-LuCe2PG7DW62tk5YQCZk9x">
              3.7 Företagens ansvar 40
            </item>
            <item xml:id="i-EKLCZkYxSXMtYbADeLb6s">
              4 Mänskliga rättigheter 40
            </item>
            <item xml:id="i-65qhZytmEsSYk2qmgAn2Ra">
              4.1 Regelverk kring mänskliga rättigheter 41
            </item>
            <item xml:id="i-ETtA7t9hddUQFnAcJdv4fr">
              4.2 Dödsstraff och tortyr 42
            </item>
            <item xml:id="i-5eY5jqZ5UWoxyvXKD9QCn8">
              4.3 Mänskliga rättigheter i arbetslivet 44
            </item>
            <item xml:id="i-Ubtxj5Cz6FkPsfukQgxmj6">
              4.4 Kvinnors rättigheter 46
            </item>
            <item xml:id="i-E3Xguea4ogNn1JrKcmfsgC">
              4.5 Handel med människor 49
            </item>
            <item xml:id="i-3uGsMMC4g4yHTd6FDxVQ5H">
              4.6 Situationen för minoriteter 50
            </item>
            <item xml:id="i-BdC997fWuyZyv9GwQmqiQb">
              4.7 Hbt-personers rättigheter 51
            </item>
            <item xml:id="i-LCfu29yBTwGZYT7kGpio8b">
              4.8 Rättssäkerhet i kampen mot terrorism 52
            </item>
            <item xml:id="i-9dJ9gBMZdFCTa5Ti8AXmeB">
              4.9 Enskilda fall och Dawit Isaak 52
            </item>
            <item xml:id="i-WbttGUYpnSqo5BWJTighG7">
              4.10 FN:s råd för mänskliga rättigheter 53
            </item>
            <item xml:id="i-AqY3mMAQAQT3fFenyjiwTb">
              4.11 Internationella brottmålsdomstolen 54
            </item>
            <item xml:id="i-CoSqu1DsPXYmaAc44y2Dn6">
              4.12 Skyldigheten att skydda 55
            </item>
            <item xml:id="i-UYXBVoQGTx7XdCncHUgy9i">
              4.13 Barn i världen 56
            </item>
            <item xml:id="i-HBUi9WRyRYuSfqSVBWVfg8">
              5 FN och folkrätten 57
            </item>
            <item xml:id="i-W8w1V8qYsyJtkqFRATYhZR">
              6 Säkerhetspolitik 62
            </item>
            <item xml:id="i-4jNKWRFuqQjnNQAEgY7yAr">
              6.1 Nya hot och en modern säkerhetspolitik 62
            </item>
            <item xml:id="i-8ysJUr9S9JtZzr43ExMQnb">
              6.2 Kvinnor i konflikter 66
            </item>
            <item xml:id="i-FWpdquyAqeF1d9mubCAttL">
              6.3 EU:s krishantering 68
            </item>
            <item xml:id="i-VMG1w8fKQF9GG5LEtLkw66">
              7 En offensiv nedrustningspolitik 69
            </item>
            <item xml:id="i-66AapLdqArSV4VfxdM3vqG">
              7.1 Massförstörelsevapen 71
            </item>
            <item xml:id="i-89jJVTjfkkMkCrGww8kbt8">
              7.2 Konventionella vapen 73
            </item>
            <item xml:id="i-TXGjjXYPq6t2RPwzKCfVfz">
              7.3 Klustervapen 73
            </item>
            <item xml:id="i-9VAbyruonc4TVbwpsDaT8y">
              7.4 Krigsmateriel 74
            </item>
            <item xml:id="i-LTgnYQHV7hTVQ5e57WQWcz">
              7.5 Socialdemokraternas tolvpunktsprogram för nedrustning: En
              svensk offensiv mot massförstörelsevapen och för nedrustning 75
            </item>
            <item xml:id="i-CF2y6SNxatgJPigwxvfJLD">
              8 Närområdet: Nordiskt samarbete, Östersjön och Barents 77
            </item>
            <item xml:id="i-6sPYU3SnZ3FQ7uNw6ndufy">
              8.1 Det nordiska samarbetet 77
            </item>
            <item xml:id="i-NFmmoCj1yhYznqbdhjxyds">
              8.2 Samarbete i norra Europa: Barentsregionen och den arktiska
              regionen 78
            </item>
            <item xml:id="i-LPGn2mZpJyvXLUsa2XGmKq">
              8.3 Arktiskt samarbete 78
            </item>
            <item xml:id="i-QLTBFiKhA6wgVEv69VvtHw">
              8.4 Miljöarbetet 80
            </item>
            <item xml:id="i-9Bzj2BTtrECmUv7j2CeSuR">
              8.5 Gränshinder 80
            </item>
            <item xml:id="i-7ADH91xuwabVqfvmGr8YEw">
              8.6 Nordiska rådet 82
            </item>
            <item xml:id="i-3KbKxKoqRQDuDP4VmKCrNi">
              8.7 Närområdet 82
            </item>
            <item xml:id="i-5NoUyVcpKHnNbeZ2xHAnDM">
              8.8 Barentssamarbetet 83
            </item>
            <item xml:id="i-Qy7rtc1LaZak1b3oX92fL9">
              8.9 Östersjön 85
            </item>
            <item xml:id="i-RDSSNCn2heHK3cE7kL1A9R">
              9 Europa och Europeiska unionen 86
            </item>
            <item xml:id="i-WuQrCwF5fFriHJAJw7bATq">
              9.1 Grunden för EU-samarbetet 86
            </item>
            <item xml:id="i-XsJVcc5dVtPHvLBfiDZq7W">
              9.2 EU:s grannskap 89
            </item>
            <item xml:id="i-FjDyJjpvgwnRMQRgWqe2Tp">
              9.3 Öster om EU 89
            </item>
            <item xml:id="i-WAqyhjdxfor2CqemGfQZ2i">
              9.4 Söder om EU 91
            </item>
            <item xml:id="i-FirUPHNhYfn8kznDdhjkC5">
              9.5 Ökad öppenhet och insyn inom EU 93
            </item>
            <item xml:id="i-Dt62ePqYVwjKF9aYU1uyHh">
              9.6 Ett föredöme för det internationella samarbetet 93
            </item>
            <item xml:id="i-N2LorqVkLggrqM9TrbF2m3">
              9.7 En bättre värld 94
            </item>
            <item xml:id="i-6UspMxDdoSGL6uPdXF24Ws">
              9.8 Europaparlamentets säte 95
            </item>
            <item xml:id="i-3LE4ZCbKPstGXhXxg3mCoz">
              10 Afrika 96
            </item>
            <item xml:id="i-FJNrbcctxkFRBpHrDTS1Ba">
              10.1 Afrikapolitiken, ett samarbete i förändring 96
            </item>
            <item xml:id="i-VJyjvRnCS2wZRXnKchA9RE">
              10.2 Arbete, tillväxt och fackliga rättigheter 97
            </item>
            <item xml:id="i-8y2qvf8HtcZ48sFgLRsPLw">
              10.3 Utvecklingssamarbete och partnerskap 100
            </item>
            <item xml:id="i-8TmotNhGUwqL5zznsLagja">
              10.4 Avkolonisering, demokrati, mänskliga rättigheter och god
              samhällsstyrning 100
            </item>
            <item xml:id="i-B2PwFsKNxYhUBqLRE3xgdY">
              10.5 Hälsa och utbildning – grundläggande rättigheter 101
            </item>
            <item xml:id="i-LBDcWrFjFhM7KMwhTqFSmp">
              10.6 Ett jämställt samhälle 102
            </item>
            <item xml:id="i-EHXhWMndmq8ZKxtguya4TG">
              10.7 Miljö, energi, klimat och hållbar utveckling 103
            </item>
            <item xml:id="i-7qDusreWg3VHmfMcYSsTV5">
              10.8 Säkerhet och konflikter 103
            </item>
            <item xml:id="i-TbQbMcmGcTWR5YHCV4MFX2">
              10.9 Afrikas horn 104
            </item>
            <item xml:id="i-SgD1V63S3KdyGdN6gnaVsg">
              10.10 Sahel 105
            </item>
            <item xml:id="i-AiTYkHfmWBan83c9S32G2D">
              10.11 Etiopien 106
            </item>
            <item xml:id="i-UHzWT8Z8ADfa8tJDN6SLEy">
              10.12 Eritrea 107
            </item>
            <item xml:id="i-CG12ZC4mTKtdGEKMBJ8j3N">
              10.13 Sudan och Sydsudan 107
            </item>
            <item xml:id="i-LKRYpxcmdXkfWjoXwBa4R">
              10.14 Västsahara 107
            </item>
            <item xml:id="i-5KVQ58vWJN9R4SCsxkGHRv">
              10.15 Zimbabwe 108
            </item>
            <item xml:id="i-JrhyxqpqgHdTov5TzRrMas">
              10.16 Kongo 108
            </item>
            <item xml:id="i-VsggiWgauUa95KXgWJtKAE">
              11 Mellanöstern 109
            </item>
            <item xml:id="i-2VjAgEKyzocGq62W95gD7d">
              11.1 Israel och Palestina 109
            </item>
            <item xml:id="i-4mnZArmiMMUdEafjm418D3">
              11.2 Syrien 111
            </item>
            <item xml:id="i-ECVJ52VuBv6XNPLexDV98r">
              11.3 Iran 111
            </item>
            <item xml:id="i-C3dS3xCmnGANeE62zWZgw4">
              12 Asien 112
            </item>
            <item xml:id="i-VJguvp9Tku4Y33A8VdMgMh">
              12.1 Demokrati, mänskliga rättigheter och jämställdhet 113
            </item>
            <item xml:id="i-3vBDEvtWxpN6Pw5HVf61XZ">
              12.2 Relationer med Asien 115
            </item>
            <item xml:id="i-7SpBrgNsRFsKdoS6RAaHDg">
              12.3 Kina 116
            </item>
            <item xml:id="i-2Lin3eTPh2GhCc3gwLYLe3">
              13 Latinamerika 118
            </item>
            <item xml:id="i-QpRZWthjSJB1HXogds24jB">
              13.1 Colombia 119
            </item>
            <item xml:id="i-8TzH9HbRd3RGukZHDWtz3Q">
              13.2 Chile 120
            </item>
            <item xml:id="i-LZQ36ntvqdUr8Cri6HXQBX">
              13.3 Mexiko 120
            </item>
            <item xml:id="i-WZGGPbwJLBJNteegHrBfgp">
              13.4 Kuba 120
            </item>
            <item xml:id="i-GCEkFrXquZjdnMXEJdGk9y">
              13.5 Nicaragua 121
            </item>
            <item xml:id="i-RVTS3sWePKL2mhirKTDK4M">
              14 Europarådet 122
            </item>
            <item xml:id="i-41v3ur3TiZu6qdXHJ4Rt6r">
              15 OSSE:s parlamentariska församling 123
            </item>
            <item xml:id="i-8BjAoj5MLruJkL2PaDUxEg">
              16 Sveriges representation i världen 125
            </item>
          </list>
        </div>
        <div xml:id="i-Cfv7X9iK3rLuGBcoutqy64" type="motProposal" subtype="förslag">
          <head xml:id="i-SDtEgeyGrr4gSB4YktGa7D">
            Förslag till riksdagsbeslut
          </head>
          <list xml:id="i-LvnS6Mpra72vHDJCh6hjGC" style="ol">
            <item xml:id="i-2XarfXXq8fkXpoc7VRpsAF">
              Riksdagen tillkännager för regeringen som sin mening vad som
              anförs i motionens avsnitt 1 Inledning.
            </item>
            <item xml:id="i-2VaUoMBMqTxQitAeDSaJ3a">
              Riksdagen tillkännager för regeringen som sin mening vad som
              anförs i motionens avsnitt 2.1 Inledning utvecklingspolitik .
            </item>
            <item xml:id="i-Gpw1qKzKpeJnsJfnSYk59T">
              Riksdagen tillkännager för regeringen som sin mening vad som
              anförs i motionens avsnitt 2.2 Globala utmaningar och möjligheter.
            </item>
            <item xml:id="i-6L32t8AXEYngogViNqMMMV">
              Riksdagen tillkännager för regeringen som sin mening vad som
              anförs i motionens avsnitt 2.3 Mål för internationell utveckling.
            </item>
            <item xml:id="i-GCCheUYB86JV7r8RNvJwuH">
              Riksdagen tillkännager för regeringen som sin mening vad som
              anförs i motionens avsnitt 2.4 Politik för en rättvis och hållbar
              global utveckling.
            </item>
            <item xml:id="i-8tdbvL3kTsLhj9821Qjy7L">
              Riksdagen tillkännager för regeringen som sin mening vad som
              anförs i motionens avsnitt 2.5 Tillväxt och jobb.
            </item>
            <item xml:id="i-VWTPxFQdGd3Mci2zNpCMeb">
              Riksdagen tillkännager för regeringen som sin mening vad som
              anförs i motionens avsnitt 2.5.1 Goda jobb.
            </item>
            <item xml:id="i-2mWXLksK3mAgS3heCGKTrh">
              Riksdagen tillkännager för regeringen som sin mening vad som
              anförs i motionens avsnitt 2.5.2 Livsmedelsförsörjning.
            </item>
            <item xml:id="i-Tvk4obD7dJHp6QELgoCh56">
              Riksdagen tillkännager för regeringen som sin mening vad som
              anförs i motionens avsnitt 2.6 Utbildning och forskning.
            </item>
            <item xml:id="i-W8Fm86GvykLkxDX8jLzmmn">
              Riksdagen tillkännager för regeringen som sin mening vad som
              anförs i motionens avsnitt 2.7 Hälsa.
            </item>
            <item xml:id="i-KZ2yVtRERrR4keQSaqvFqY">
              Riksdagen tillkännager för regeringen som sin mening vad som
              anförs i motionens avsnitt 2.8 Vatten och sanitet.
            </item>
            <item xml:id="i-UK9Lo1hjJccxX1NhxxnWp8">
              Riksdagen tillkännager för regeringen som sin mening vad som
              anförs i motionens avsnitt 2.9 God och demokratisk samhällsstyrning.
            </item>
            <item xml:id="i-EJR9qLZMwU9PD27yinuwox">
              Riksdagen tillkännager för regeringen som sin mening vad som
              anförs i motionens avsnitt 2.9.1 Trygghetssystem.
            </item>
            <item xml:id="i-5BWWwkHfTroVDMNt3Nonnb">
              Riksdagen tillkännager för regeringen som sin mening vad som
              anförs i motionens avsnitt 2.9.2 Kapitalflykt.
            </item>
            <item xml:id="i-3ggNvpJJsPPiqVY7FBKSyi">
              Riksdagen tillkännager för regeringen som sin mening vad som
              anförs i motionens avsnitt 2.10 Demokrati och mänskliga rättigheter.
            </item>
            <item xml:id="i-JJgSB2mWBd3LmPcDmtD8Nt">
              Riksdagen tillkännager för regeringen som sin mening vad som
              anförs i motionens avsnitt 2.11 Jämställdhet och kvinnors rättigheter.
            </item>
            <item xml:id="i-Wn87tkgsaqjHTQQH4Z8HKq">
              Riksdagen tillkännager för regeringen som sin mening vad som
              anförs i motionens avsnitt 2.13 Civilt fredsfrämjande och konflikt-
              och krishantering.
            </item>
            <item xml:id="i-MRXCNzKYKUnEt8ei3FwrjP">
              Riksdagen tillkännager för regeringen som sin mening vad som
              anförs i motionens avsnitt 2.14 Det civila samhällets utvecklingssamarbete.
            </item>
            <item xml:id="i-LKJiB8yw37BCx5KtLhKnnH">
              Riksdagen tillkännager för regeringen som sin mening vad som
              anförs i motionens avsnitt 2.15 EU:s utvecklingssamarbete.
            </item>
            <item xml:id="i-ECe1BGtXGAhcPdxXJutNBB">
              Riksdagen tillkännager för regeringen som sin mening vad som
              anförs i motionens avsnitt 2.16 Multilateralt utvecklingssamarbete.
            </item>
            <item xml:id="i-NZUjN65CxZMohs9Wq8dfBU">
              Riksdagen tillkännager för regeringen som sin mening vad som
              anförs i motionens avsnitt 2.17 En procent av BNI till utvecklingssamarbete.
            </item>
            <item xml:id="i-YBVZoQGGjDreorzi9oEKm3">
              Riksdagen tillkännager för regeringen som sin mening vad som
              anförs i motionens avsnitt 2.18 Resultat, effektivitet och uppföljning.
            </item>
            <item xml:id="i-hZ2ivjWQWpS37aoEi6bWa">
              Riksdagen tillkännager för regeringen som sin mening vad som
              anförs i motionens avsnitt 2.19 Se över organisation, roller och
              hantering.
            </item>
            <item xml:id="i-R3H3Fp8gspe474YMoFK1fk">
              Riksdagen tillkännager för regeringen som sin mening vad som
              anförs i motionens avsnitt 2.20 Framtiden – en utvecklingsagenda
              efter 2015.
            </item>
            <item xml:id="i-85aaPcn2RR9PzvaS24wMrG">
              Riksdagen tillkännager för regeringen som sin mening vad som
              anförs i motionens avsnitt 3 Globalisering.
            </item>
            <item xml:id="i-RZ2y5n1vwQdXRnwKtLsX4d">
              Riksdagen tillkännager för regeringen som sin mening vad som
              anförs i motionens avsnitt 3.1 Den svenska välfärdsmodellen behövs
              i globaliseringen.
            </item>
            <item xml:id="i-S3gpcrEmMD7EwCDtkRcr1T">
              Riksdagen tillkännager för regeringen som sin mening vad som
              anförs i motionens avsnitt 3.2 Fri, rättvis och hållbar handel.
              1
            </item>
            <item xml:id="i-My6PTSRucCWmz8t86MZL3h">
              Riksdagen tillkännager för regeringen som sin mening vad som
              anförs i motionens avsnitt 3.3 Finansiella institutioner.
            </item>
            <item xml:id="i-CDEzrg3WW8pe5nmzHWh5W1">
              Riksdagen tillkännager för regeringen som sin mening vad som
              anförs i motionens avsnitt 3.4 Tygla spekulationsekonomin.
            </item>
            <item xml:id="i-Wmj1H1jcfFTfSfX3D81y6C">
              Riksdagen tillkännager för regeringen som sin mening vad som
              anförs i motionens avsnitt 3.5 Avskaffa jordbrukssubventionerna.
              1
            </item>
            <item xml:id="i-9nuVuuF1NdPNnSFCL6eV1r">
              Riksdagen tillkännager för regeringen som sin mening vad som
              anförs i motionens avsnitt 3.6 Miljö och klimat kräver samarbete
              över gränserna.
            </item>
            <item xml:id="i-M9zDfumzNyC6bRXu8kyTPR">
              Riksdagen tillkännager för regeringen som sin mening vad som
              anförs i motionens avsnitt 3.7 Företagens ansvar.
            </item>
            <item xml:id="i-Hfjd2N4MQJKLu3BtivtwJj">
              Riksdagen tillkännager för regeringen som sin mening vad som
              anförs i motionens avsnitt 4 Mänskliga rättigheter.
            </item>
            <item xml:id="i-R4nuB98yFaV9LQdGRzFWEH">
              Riksdagen tillkännager för regeringen som sin mening vad som
              anförs i motionens avsnitt 4.1 Regelverk kring mänskliga rättigheter.
            </item>
            <item xml:id="i-G66yDw8pWzjpeyYZAi5thm">
              Riksdagen tillkännager för regeringen som sin mening vad som
              anförs i motionens avsnitt 4.2 Dödsstraff och tortyr.
            </item>
            <item xml:id="i-JLr3WHY6Ltd9fg71C4YobV">
              Riksdagen tillkännager för regeringen som sin mening vad som
              anförs i motionens avsnitt 4.3 Mänskliga rättigheter i arbetslivet.
            </item>
            <item xml:id="i-NUd2m3by9jN8Dt46VwRMd3">
              Riksdagen tillkännager för regeringen som sin mening vad som
              anförs i motionens avsnitt 4.4 Kvinnors rättigheter.
            </item>
            <item xml:id="i-ARkgGW7kK2vxEJGjDMGoep">
              Riksdagen tillkännager för regeringen som sin mening vad som
              anförs i motionens avsnitt 4.5 Handel med människor.
            </item>
            <item xml:id="i-XrCTWWCuxvHZ69yEdEr68S">
              Riksdagen tillkännager för regeringen som sin mening vad som
              anförs i motionens avsnitt 4.6 Situationen för minoriteter.
            </item>
            <item xml:id="i-36zvWPvJqjbZRQ4qXknVfF">
              Riksdagen tillkännager för regeringen som sin mening vad som
              anförs i motionens avsnitt 4.7 hbt-personers rättigheter.
            </item>
            <item xml:id="i-P9PvbSednN8ahsWHJ7kgxw">
              Riksdagen tillkännager för regeringen som sin mening vad som
              anförs i motionens avsnitt 4.8 Rättssäkerhet i kampen mot terrorism.
            </item>
            <item xml:id="i-7Gyymiz7BQbwpsmfYqiXAk">
              Riksdagen tillkännager för regeringen som sin mening vad som
              anförs i motionens avsnitt 4.9 Enskilda fall och Dawit Isaak.
            </item>
            <item xml:id="i-97vFjXeykhsVRjE6fzNhUm">
              Riksdagen tillkännager för regeringen som sin mening vad som
              anförs i motionens avsnitt 4.10 FN:s råd för mänskliga rättigheter.
            </item>
            <item xml:id="i-B6e1mwjxxU1CWTsy3raLU1">
              Riksdagen tillkännager för regeringen som sin mening vad som
              anförs i motionens avsnitt 4.11 Internationella brottmålsdomstolen.
            </item>
            <item xml:id="i-CPzVhTjtnnu2f57ccTUJRM">
              Riksdagen tillkännager för regeringen som sin mening vad som
              anförs i motionens avsnitt 4.12 Skyldigheten att skydda.
            </item>
            <item xml:id="i-PDPsj9Si7Kr7sLKfEzhLuM">
              Riksdagen tillkännager för regeringen som sin mening vad som
              anförs i motionens avsnitt 4.13 Barn i världen.
            </item>
            <item xml:id="i-Mmu5SdFEv6ypHCkJqQzRtB">
              Riksdagen tillkännager för regeringen som sin mening vad som
              anförs i motionens avsnitt 5 FN och folkrätten.
            </item>
            <item xml:id="i-TZ6LnZ3ir3TTU9yfDj1s9F">
              Riksdagen tillkännager för regeringen som sin mening vad som
              anförs i motionens avsnitt 6.1 Nya hot och en modern säkerhetspolitik.
            </item>
            <item xml:id="i-5AEwVtj6TQxKFeRvEigAt1">
              Riksdagen tillkännager för regeringen som sin mening vad som
              anförs i motionens avsnitt 6.2 Kvinnor i konflikter.
            </item>
            <item xml:id="i-DZyrQdDpfkoVTZcS1kxzfH">
              Riksdagen tillkännager för regeringen som sin mening vad som
              anförs i motionens avsnitt 6.3 EU:s krishantering.
            </item>
            <item xml:id="i-6Cnzh5RTFcVoc2aSg1Sqwz">
              Riksdagen tillkännager för regeringen som sin mening vad som
              anförs i motionens avsnitt 7 En offensiv nedrustningspolitik.
            </item>
            <item xml:id="i-NJxhVzeFKDDYiy9acdj2ir">
              Riksdagen tillkännager för regeringen som sin mening vad som
              anförs i motionens avsnitt 7.1 Massförstörelsevapen.
            </item>
            <item xml:id="i-TmxiE7tAUBp749MJao9PbC">
              Riksdagen tillkännager för regeringen som sin mening vad som
              anförs i motionens avsnitt 7.2 Konventionella vapen.
            </item>
            <item xml:id="i-HjesnABhqmGy6Uc96DB4HA">
              Riksdagen tillkännager för regeringen som sin mening vad som
              anförs i motionens avsnitt 7.3 Klustervapen.
            </item>
            <item xml:id="i-2aT8hoLjMtdZ1oFd5bFB2D">
              Riksdagen tillkännager för regeringen som sin mening vad som
              anförs i motionens avsnitt 7.4 Krigsmateriel.
            </item>
            <item xml:id="i-MMAyFMDgcdNpAsyKhVEAKD">
              Riksdagen tillkännager för regeringen som sin mening vad som
              anförs i motionens avsnitt 7.5 Socialdemokraternas tolvpunktsprogram
              för nedrustning: En svensk offensiv mot massförstörelsevapen och
              för nedrustning.
            </item>
            <item xml:id="i-Tr9fS8xyjBLAZjKz9GSMdi">
              Riksdagen tillkännager för regeringen som sin mening vad som
              anförs i motionens avsnitt 8.1 Det nordiska samarbetet.
            </item>
            <item xml:id="i-FRjAR5HDWWhJqR7ymyiDo9">
              Riksdagen tillkännager för regeringen som sin mening vad som
              anförs i motionens avsnitt 8.2 Samarbete i norra Europa: Barentsregionen
              och den arktiska regionen.
            </item>
            <item xml:id="i-3PXx1gLfLf3Q9WdCwDt7uX">
              Riksdagen tillkännager för regeringen som sin mening vad som
              anförs i motionens avsnitt 8.3 Arktiskt samarbete.
            </item>
            <item xml:id="i-PQfUepeEsvXSH8L7VVq6tm">
              Riksdagen tillkännager för regeringen som sin mening vad som
              anförs i motionens avsnitt 8.4 Miljöarbetet.
            </item>
            <item xml:id="i-8N25VtbkwVb79WZXF3yrbC">
              Riksdagen tillkännager för regeringen som sin mening vad som
              anförs i motionens avsnitt 8.5 Gränshinder.
            </item>
            <item xml:id="i-TfwLaaA5Q7Jc46pNv2GMGg">
              Riksdagen tillkännager för regeringen som sin mening vad som
              anförs i motionens avsnitt 8.6 Nordiska rådet.
            </item>
            <item xml:id="i-QwkxqdWA3HwrVC5ukrykvA">
              Riksdagen tillkännager för regeringen som sin mening vad som
              anförs i motionens avsnitt 8.7 Närområdet.
            </item>
            <item xml:id="i-QSBoekdmwmFaVxw1FtXRTV">
              Riksdagen tillkännager för regeringen som sin mening vad som
              anförs i motionens avsnitt 8.8 Barentssamarbetet.
            </item>
            <item xml:id="i-UY5yVv5i8yxeu4tT7weFhW">
              Riksdagen tillkännager för regeringen som sin mening vad som
              anförs i motionens avsnitt 8.9 Östersjön.
            </item>
            <item xml:id="i-SxaVWcQJaXVaDi8oHUJ2Qi">
              Riksdagen tillkännager för regeringen som sin mening vad som
              anförs i motionens avsnitt 9.1 Grunden för EU-samarbetet.
            </item>
            <item xml:id="i-5fPTyMD5pU4mEWPsheUkMk">
              Riksdagen tillkännager för regeringen som sin mening vad som
              anförs i motionens avsnitt 9.2 EU:s grannskap.
            </item>
            <item xml:id="i-E2VcWBNYYAfE6fd7P6ehZr">
              Riksdagen tillkännager för regeringen som sin mening vad som
              anförs i motionens avsnitt 9.3 Öster om EU.
            </item>
            <item xml:id="i-JNiX8E2XiHZDZFYdVvz92N">
              Riksdagen tillkännager för regeringen som sin mening vad som
              anförs i motionens avsnitt 9.4 Söder om EU.
            </item>
            <item xml:id="i-QSsgS4JhcrYDi8E3z9Benr">
              Riksdagen tillkännager för regeringen som sin mening vad som
              anförs i motionens avsnitt 9.5 Ökad öppenhet och insyn inom EU.
              2
            </item>
            <item xml:id="i-BgcYfBD3AKo1vrMgP7KBio">
              Riksdagen tillkännager för regeringen som sin mening vad som
              anförs i motionens avsnitt 9.6 Ett föredöme för det internationella
              samarbetet.
            </item>
            <item xml:id="i-SZdyfAjMN2WaaJNFxqC3X8">
              Riksdagen tillkännager för regeringen som sin mening vad som
              anförs i motionens avsnitt 9.7 En bättre värld.
            </item>
            <item xml:id="i-TmqbTLvpyKLXkb24H5NynX">
              Riksdagen tillkännager för regeringen som sin mening vad som
              anförs i motionens avsnitt 9.8 Europaparlamentets säte. 2
            </item>
            <item xml:id="i-Dv5Teug2TiUoZmjziX1eio">
              Riksdagen tillkännager för regeringen som sin mening vad som
              anförs i motionens avsnitt 10.1 Afrikapolitiken, ett samarbete
              i förändring.
            </item>
            <item xml:id="i-HDBiJWbrQ7uJjkQh9KBChi">
              Riksdagen tillkännager för regeringen som sin mening vad som
              anförs i motionens avsnitt 10.2 Arbete, tillväxt och fackliga
              rättigheter.
            </item>
            <item xml:id="i-Rk8tAvqFGB8DC3BshjzNDy">
              Riksdagen tillkännager för regeringen som sin mening vad som
              anförs i motionens avsnitt 10.3 Utvecklingssamarbete och partnerskap.
            </item>
            <item xml:id="i-AUGB9z2F7Mnb61NsmzogAo">
              Riksdagen tillkännager för regeringen som sin mening vad som
              anförs i motionens avsnitt 10.4 Avkolonisering, demokrati, mänskliga
              rättigheter och god samhällsstyrning.
            </item>
            <item xml:id="i-6qxZE1LPTTamWD4dQnSs8S">
              Riksdagen tillkännager för regeringen som sin mening vad som
              anförs i motionens avsnitt 10.5 Hälsa och utbildning – grundläggande
              rättigheter.
            </item>
            <item xml:id="i-Sw4WtKne9jTJhMyRsgEsmA">
              Riksdagen tillkännager för regeringen som sin mening vad som
              anförs i motionens avsnitt 10.6 Ett jämställt samhälle.
            </item>
            <item xml:id="i-5dTCoL2JyUidhi4kTgFu1u">
              Riksdagen tillkännager för regeringen som sin mening vad som
              anförs i motionens avsnitt 10.7 Miljö, energi, klimat och hållbar
              utveckling.
            </item>
            <item xml:id="i-GQd6pef9RWqS22NubrshZW">
              Riksdagen tillkännager för regeringen som sin mening vad som
              anförs i motionens avsnitt 10.8 Säkerhet och konflikter.
            </item>
            <item xml:id="i-LogFW3d2UMVf415RmfqGFY">
              Riksdagen tillkännager för regeringen som sin mening vad som
              anförs i motionens avsnitt 10.9 Afrikas horn.
            </item>
            <item xml:id="i-CxvDhX86iawK5gFpZYa8fT">
              Riksdagen tillkännager för regeringen som sin mening vad som
              anförs i motionens avsnitt 10.10 Sahel.
            </item>
            <item xml:id="i-Je6nHSyca3piTf9sYE3CMj">
              Riksdagen tillkännager för regeringen som sin mening vad som
              anförs i motionens avsnitt 10.11 Etiopien.
            </item>
            <item xml:id="i-WXHcp951qSsSE6DTf7ba4r">
              Riksdagen tillkännager för regeringen som sin mening vad som
              anförs i motionens avsnitt 10.12 Eritrea.
            </item>
            <item xml:id="i-JpXEa3M26hGsrq1N84S21Y">
              Riksdagen tillkännager för regeringen som sin mening vad som
              anförs i motionens avsnitt 10.13 Sudan och Sydsudan.
            </item>
            <item xml:id="i-3HyPEH9ThiDNR6oXeg4gEE">
              Riksdagen tillkännager för regeringen som sin mening vad som
              anförs i motionens avsnitt 10.14 Västsahara.
            </item>
            <item xml:id="i-L274gxLhCqtbWdDCgLPNj1">
              Riksdagen tillkännager för regeringen som sin mening vad som
              anförs i motionens avsnitt 10.15 Zimbabwe.
            </item>
            <item xml:id="i-H3oY6uLH32aTxpdhUHkURQ">
              Riksdagen tillkännager för regeringen som sin mening vad som
              anförs i motionens avsnitt 10.16 Kongo.
            </item>
            <item xml:id="i-R4C2hBhhARaPefYLd8uCZL">
              Riksdagen tillkännager för regeringen som sin mening vad som
              anförs i motionens avsnitt 11.1 Israel och Palestina.
            </item>
            <item xml:id="i-8kpsEfbHTiMV55Ynnu5Msq">
              Riksdagen tillkännager för regeringen som sin mening vad som
              anförs i motionens avsnitt 11.2 Syrien.
            </item>
            <item xml:id="i-8y5Fe57rcfFSzgpDz3pG8Q">
              Riksdagen tillkännager för regeringen som sin mening vad som
              anförs i motionens avsnitt 11.3 Iran.
            </item>
            <item xml:id="i-PEgFL9twLPhpgxoyTRjge1">
              Riksdagen tillkännager för regeringen som sin mening vad som
              anförs i motionens avsnitt 12 Asien.
            </item>
            <item xml:id="i-5p3AEFquuGS5jymnyvTre8">
              Riksdagen tillkännager för regeringen som sin mening vad som
              anförs i motionens avsnitt 12.1 Demokrati, mänskliga rättigheter
              och jämställdhet.
            </item>
            <item xml:id="i-WDLUEEN8hz6N1FjEtGG5es">
              Riksdagen tillkännager för regeringen som sin mening vad som
              anförs i motionens avsnitt 12.2 Relationer med Asien.
            </item>
            <item xml:id="i-XCKL582tEg1n8PxKUJknTN">
              Riksdagen tillkännager för regeringen som sin mening vad som
              anförs i motionens avsnitt 12.3 Kina.
            </item>
            <item xml:id="i-Xi1dvEfY7Kd1j14tF7h72P">
              Riksdagen tillkännager för regeringen som sin mening vad som
              anförs i motionens avsnitt 13 Latinamerika.
            </item>
            <item xml:id="i-JpqBsn52eRK4ghZzQQec8D">
              Riksdagen tillkännager för regeringen som sin mening vad som
              anförs i motionens avsnitt 13.1 Colombia.
            </item>
            <item xml:id="i-V8uaP9HEwCVdRgHZ1yehu5">
              Riksdagen tillkännager för regeringen som sin mening vad som
              anförs i motionens avsnitt 13.2 Chile.
            </item>
            <item xml:id="i-EbH6gp47WNRAetPxMidYxT">
              Riksdagen tillkännager för regeringen som sin mening vad som
              anförs i motionens avsnitt 13.3 Mexiko.
            </item>
            <item xml:id="i-UjTJ2syyi6MLhPjqYTgtXT">
              Riksdagen tillkännager för regeringen som sin mening vad som
              anförs i motionens avsnitt 13.4 Kuba.
            </item>
            <item xml:id="i-Xwv29UbrJ8rNqbRCuHfPL4">
              Riksdagen tillkännager för regeringen som sin mening vad som
              anförs i motionens avsnitt 13.5 Nicaragua.
            </item>
            <item xml:id="i-BnFEDeZJwHW6wJpPTaES2q">
              Riksdagen tillkännager för regeringen som sin mening vad som
              anförs i motionens avsnitt 14 Europarådet.
            </item>
            <item xml:id="i-5srVvv7mM2KiDC1fjjRZ56">
              Riksdagen tillkännager för regeringen som sin mening vad som
              anförs i motionens avsnitt 15 OSSE:s parlamentariska församling.
            </item>
            <item xml:id="i-4VHQrdt3qkQGELYZdyCNxX">
              Riksdagen tillkännager för regeringen som sin mening vad som
              anförs i motionens avsnitt 16 Sveriges representation i världen.
              2
            </item>
          </list>
          <p xml:id="i-KMfXHHN6oLzKbAiRGMomA6">
            1 Yrkandena 27 och 30 hänvisade till NU.
          </p>
          <p xml:id="i-RDSPRqjsjSLQYmMzyDPVZ">
            2 Yrkandena 70, 73 och 105 hänvisade till KU.
          </p>
        </div>
        <div xml:id="i-JtJWYpVteFaMVKSgGqD5Fr" type="motContent">
          <head xml:id="i-Wn2TmdXEm1HHAFGeo8ZDcz" type="h1">
            1 Inledning
          </head>
          <p xml:id="i-85k6xsMSJpv2Rr8JpUkc5b">
            Med denna kommittémotion presenteras socialdemokratisk utrikespolitik
            inom ett flertal områden.
          </p>
          <p xml:id="i-HvTtFue5QKqb95CQwbnxGW">
            För att hantera utmaningarna i dagens föränderliga värld vill
            Socialdemokraterna se en ny inriktning på Sveriges utrikespolitik.
            Arbetet mot klimatförändringar, opålitliga finanssystem och orättvisor
            samt kampen för demokrati och mänskliga rättigheter måste bedrivas
            med kraft.
          </p>
          <p xml:id="i-SJYJStknYyLKAmJseF2sGU">
            I dagens värld angår allt alla. Vaclav Havel.
          </p>
          <p xml:id="i-3CZFMdvPQXdd1ZmPhbVVqs">
            En rättvis värld är möjlig. Det är alla människors frigörelse,
            utveckling och rätten till arbete vår internationella politik
            syftar till. Vi vill utrota fattigdomen, skapa en säkrare värld,
            stärka demokratin och värna respekten för de mänskliga rättigheterna.
          </p>
          <p xml:id="i-M8D5cfJ8g8PgrvNmsmVWe9">
            Globaliseringen fortsätter att öppna världen för Sverige och
            att öppna Sverige för världen. Det är en i grunden mycket positiv
            utveckling. Den snabba tekniska utvecklingen och tillgången på
            information, de globala marknaderna och handeln, rörligheten på
            arbetsmarknaden och det ökande resandet – utvecklingen har gjort
            oss alltmer till globala medborgare. Kopplingarna är tydliga mellan
            utvecklingen i världen och våra jobb, vår miljö och vår mat, vår
            säkerhet och hälsa här i Sverige.
          </p>
          <p xml:id="i-8EA5cpyNaafaQ9j9tBsM2W">
            Vi socialdemokrater har alltid varit en del av en internationell
            rörelse med ett engagemang för människor i andra länder och den
            värld vi har gemensamt. Fattigdom, miljöförstöring, förtryck och
            orättvisor har upprört socialdemokrater i alla tider. Idag delas
            känslan av globalt gemensamt ansvar av så många fler, och över
            detta gläds vi. Det är en styrka idag när så många av våra utmaningar
            delas globalt.
          </p>
          <p xml:id="i-CPKae9fMyJZwPMvt8AN3FW">
            Klyftorna ökar mellan fattiga och rika människor inom våra länder,
            och mellan fattiga och rika länder. Finansmarknadens bonusstinna
            aktörer har genom girighet och omdömeslöshet maximerat sina vinster
            och som kastade världen in i en finansiell katastrof. De ekonomiska
            och finansiella kriserna har avlöst varandra och utgör tydliga
            exempel på hur de globala klyftorna påverkar oss i vardagen, våra
            jobb, vår välfärd och ekonomi, var vi än bor i världen. Allra
            hårdast drabbas de fattigaste. Stigande arbetslöshet rycker tusentals
            från välfärd och utveckling. Det leder till ökade sociala spänningar
            i alla länder. Kraftigt varierande tillgång och prisutveckling
            på livsmedel har drabbat de fattiga hårt. Omkring en miljard människor
            hungrar i världen.
          </p>
          <p xml:id="i-HCHzPZBLaxLzNe84qs9sqc">
            Både opålitligheten hos finansmarknaderna och klimatkrisen kräver
            att globala politiskt hållbara lösningar med bindande regler kommer
            till stånd. Vi måste alla, demokratiskt, hjälpas åt att vrida
            utvecklingen i hållbar riktning – ekonomiskt, socialt och miljömässigt.
          </p>
          <p xml:id="i-YN7KRMf1mJt7bBsdwN6jDA">
            Vi ser idag de klassiska politiska motsättningarna på den globala
            arenan. Internationella företag kan utnyttja den gränslösa världen
            och placera sin produktion där arbetare inte ens har ett grundläggande
            skydd. Fria fackföreningar och fackliga rättigheter är viktiga
            i kampen för global rättvisa. Vi socialdemokrater har ett särskilt
            ansvar för att stödja det internationella fackliga arbetet och
            för att i alla sammanhang stå upp för människors fri- och rättigheter
            på en alltmer globaliserad arbetsmarknad. Sverige bör vara en
            pådrivande kraft för att ILO:s kärnkonventioner implementeras
            i alla länder.
          </p>
          <p xml:id="i-Cbz4AFymhgLKKdFQqNbwv6">
            De mänskliga rättigheterna utgör en okränkbar helhet. Vi anser
            att de medborgerliga, politiska, ekonomiska, sociala och kulturella
            fri- och rättigheterna är universella, odelbara och individuella.
            De får inte inskränkas. Respekten för de mänskliga rättigheterna
            är ett uttryck för socialdemokratins grundläggande värderingar
            och en förutsättning för demokrati. Därför är det självklart för
            oss att kritisera regimer som kränker de mänskliga rättigheterna,
            samtidigt som vi måste leva upp till våra egna nationella åtaganden.
          </p>
          <p xml:id="i-6o9hf2N2SBjoWUZcPopFTR">
            Den arabiska vårens kraftfulla krav på frihet och demokrati måste
            få omvärldens stöd för att möjliggöra en omvandling från auktoritära
            regimer till demokratiska samhällen.
          </p>
          <p xml:id="i-S6tK8gYSZvWFh1oW8UAvCU">
            I Europa har vi sett en fantastisk utveckling de senaste decennierna,
            även om vi i dagsläget ser allvarligt på att utvidgningsagendan
            förlorat fart. Genom att dörren hölls öppen för nya medlemmar
            till Europeiska unionen har fler tidigare kommunistdiktaturer
            reformerats och demokratiserats. Framväxten av EU-samarbetet har
            varit avgörande för vår kontinents välstånd.
          </p>
          <p xml:id="i-Qw8KY1QBKM4ShMecyYKzth">
            EU måste fortsätta utvecklas inom de områden där EU bäst kan
            skapa gemensamma lösningar på gemensamma problem. Vi vill att
            EU ska vara en union för hållbar tillväxt och full sysselsättning.
            Ett väl fungerande EU bidrar till ett starkt och tryggt Sverige.
            Klimat- och miljöarbetet inom EU är ett av de bästa exemplen på
            hur vi gemensamt kan möta hot som inget land kan klara ensamt.
            Vi vill också stärka EU som global aktör för utveckling, rättvisare
            handel och försvarare av demokratin. EU:s arbetsformer måste bli
            öppnare och effektivare.
          </p>
          <p xml:id="i-HPadUmgC26gMm2VEEtbBRS">
            EU måste fortsätta att utveckla en politik som genomsyras av
            folkrätten och de mänskliga rättigheterna. Samarbetet med FN måste
            stärkas.
          </p>
          <p xml:id="i-7N6HfZgicaEMQBsGPfSm41">
            I Ryssland ser vi oroande tecken på att mänskliga rättigheter
            och pressfrihet kränks. Sverige måste klara att skapa ett förtroendefullt
            samarbete med Ryssland samtidigt som vi ska kritisera det vi anser
            är fel i rysk politik.
          </p>
          <p xml:id="i-MCWZXpHaE9WZWtuCJMgSvZ">
            I Asien har det skett en remarkabel minskning av antalet fattiga
            genom en stark ekonomisk tillväxt under lång tid. Asien har genom
            det fått en alltmer ökad ekonomisk och politisk makt.
          </p>
          <p xml:id="i-SzehsX9ChGCmy2ntK6rPc8">
            Efter demokratiseringsvågen i Latinamerika ökar kontinentens
            politiska och ekonomiska betydelse i takt med framgångsrika sociala
            och ekonomiska reformer i länder som Brasilien.
          </p>
          <p xml:id="i-JXQUM5XzieSd9dfvEESxWB">
            I Afrika finns fortfarande konflikter och fattigdom men vi ser
            också ökad tillväxt, demokratisering och utveckling. Vårt politiska
            program för Afrika bygger på uthålliga relationer och långvarigt
            partnerskap.
          </p>
          <p xml:id="i-6XH8eWx8fvSwHpnbZ2stNB">
            Vi socialdemokrater vill att globaliseringens fördelar ska komma
            alla till del. Det kräver att människan sätts före marknaden.
            Fred, demokrati, respekt för de mänskliga rättigheterna och ekonomisk
            utveckling är grundläggande och att vi lyckas demokratisera globaliseringen
            och globalisera demokratin. I en värld som blir alltmer gränslös
            behöver demokratin bryta igenom för att påverka globalt. Större
            ansträngningar måste satsas på att öka antalet demokratiska stater
            i världen. Ett lands inflytande på global nivå måste vara beroende
            av ett eget demokratiskt styrelseskick.
          </p>
          <p xml:id="i-HTfXyFNvdF1vAzLcSzR1YJ">
            Vi socialdemokrater tror inte på ödet. Det är vår övertygelse
            att världen formas av de människor som befolkar den. Kan människor
            förstöra och förtrycka, så kan människor i samverkan skapa en
            bättre värld.
          </p>
          <head xml:id="i-Y9FjJJpAN6mebAPQ6oQNdS" type="h1">
            2 Utvecklingspolitik
          </head>
          <head xml:id="i-XuVnJZyqKpZSpmCiCMj27A" type="h2">
            2.1 Inledning utvecklingspolitik
          </head>
          <p xml:id="i-52Rz1Uv7G26mmAApe6yWuK">
            Detta är socialdemokraternas biståndspolitik i sin helhet. För
            vår politik och våra förslag specifikt med anledning av budgetpropositionen
            hänvisas till vår motion på utgiftsområde 7.
          </p>
          <p xml:id="i-CxZpDVfWrS89bgwv21oDNq">
            Socialdemokraternas politik för internationellt utvecklingssamarbete
            tar sin utgångspunkt i grunden för socialdemokratisk politik:
            Genom människors möjlighet till organisering, arbete och egen
            försörjning skapas frihet och välstånd. Det som har tagit vårt
            land från svält och förtryck till dagens välstånd gäller också
            globalt. Alla människor i hela världen ska kunna leva ett bättre
            liv och känna frihet och framtidstro.
          </p>
          <p xml:id="i-GUJbqizrkFuvsMNpoRW542">
            Världen förändras och politiken måste förändras med den. Politiken
            vilar på våra värderingar, men metoderna utvecklas och förändras.
            Vi har också under de senaste åren sett hur den borgerliga regeringen
            har försämrat det svenska utvecklingssamarbetet. Sammantaget gjorde
            detta att vår politik behövde en genomlysning och en uppdatering.
            Vi lade därför fram ett utkast till Agenda för global utveckling
            i en öppen remissomgång, och den färdiga Agenda för global utveckling
            ligger till grund för avsnitt två i denna kommittémotion.
          </p>
          <p xml:id="i-MJwCPspLoJm5t4P5MXQK7D">
            Rubriken Agenda för global utveckling speglar det faktum att
            de globala utvecklingsfrågorna spänner över många politikområden.
            Det krävs en bred agenda både för att kunna ta tillvara globaliseringens
            möjligheter och för att kunna motverka hinder för utveckling.
            Den svenska samstämmighetspolitiken för hållbar global utveckling,
            PGU, är därför kärnan i vår utvecklingspolitik. Agendans underrubrik
            Fokus på internationellt utvecklingssamarbete anger de avgränsningar
            som det dokumentet rör sig inom. Texten där är koncentrerad kring
            det svenska bilaterala utvecklingssamarbetet. Den berör även kort
            EU:s utvecklingssamarbete och Sveriges bidrag till det multilaterala
            utvecklingssamarbetet utöver detta. Men utvecklingssamarbetet
            utgör en del av hela politiken för global utveckling och därför
            berörs i korthet i agendan även några andra områden.
          </p>
          <head xml:id="i-3cEgn4u6nKAJYN7HKZE2hD" type="h2">
            2.2 Globala utmaningar och möjligheter
          </head>
          <p xml:id="i-AXGuy3Hwo3atLBwrWTdrew">
            Den generella utvecklingen i världen går framåt. Fler länder
            har demokratiskt styrelseskick än tidigare, några av FN:s millenniemål
            har redan uppnåtts och för första gången i historien kan fattigdomen
            göras till historia – om den politiska viljan finns.
          </p>
          <p xml:id="i-Jq9MbDDeYExxtmvC1jmrrG">
            Samtidigt präglas världen av djupa orättvisor inom och mellan
            länder. Närmare en miljard människor lägger sig hungriga varje
            kväll och många miljarder lever i fattigdom. 1,5 miljarder människor
            är dubbelt drabbade genom att de lever i fattigdom i sviktande
            stater präglade av våld och konflikt. Här kommer inte millenniemålen
            att uppnås. Människors grundläggande rättigheter respekteras inte.
          </p>
          <p xml:id="i-6384xCc2scvGSevvCRBPE9">
            Parallellt med den snabba tillväxten ökar också sociala och ekonomiska
            klyftor. Klimatförändringarna hotar både människor och utveckling.
            Människor ställer krav på demokrati, mänskliga rättigheter, värdighet,
            säkerhet och social trygghet. Sambandet är tydligt mellan demokrati
            och ekonomisk och social utveckling.
          </p>
          <p xml:id="i-2hW8cucaCcDPyKeFKsmcpd">
            Globaliseringen är en stark och drivande kraft. Handel, migration,
            teknisk utveckling, möten och rörlighet närmar människor och länder
            varandra. Problem liksom lösningar är idag än mer gemensamma än
            de varit tidigare. Vi människor är ömsesidigt beroende av varandra
            i högre grad än förut. En globaliserad värld kräver ett starkare
            internationellt samarbete. Gränsöverskridande utmaningar kan inte
            hanteras endast inom nationsgränserna. Gemensamma internationella
            och multilaterala forum måste stärkas.
          </p>
          <p xml:id="i-BdS1X6V5rVWKqK2SRXHtGQ">
            Vår politik för global utveckling handlar om att utrota fattigdomen
            och främja ekonomisk, social och miljömässig utveckling. Utgångspunkterna
            är människors egna drivkrafter att skapa utveckling och de perspektiv
            som politiken för global utveckling vilar på.
          </p>
          <p xml:id="i-2EtcBxFC2JdBXkDjA7U9V2">
            Socialdemokraterna tror på globaliseringens möjligheter men vi
            ser också att många människor och länder inte kan utnyttja dessa
            möjligheter. En förändring krävs. Under de senaste åren har ekonomiska
            kriser drabbat världen och konsekvenserna har blivit enorma. Fattigdom,
            arbetslöshet sociala spänningar följer i dess spår. Hårdast drabbas
            de fattigaste. De drabbas även av att kriserna har lett till att
            många länder inte lever upp till gjorda åtaganden gällande biståndet
            och minskning av finansiella flöden som handel och investeringar
            samt remitteringar, de pengar som migranter sänder till familjen
            i hemlandet.
          </p>
          <p xml:id="i-Q8ajXwkUTxwbqvXqHwYjDp">
            Klimat- och finansiella kriser kan få förödande konsekvenser.
            Detta visar att det krävs globala hållbara lösningar med bindande
            regler för att vrida utvecklingen i hållbar riktning – ekonomiskt,
            socialt och miljömässigt. I dag är den internationella utvecklingspolitiken
            under förändring. Nya länder kliver fram som ekonomiska och politiska
            stormakter i världspolitiken. Maktbalansen i världen förändras.
            Fler aktörer kommer till i utvecklingssamarbetet och andra finansiella
            flöden än traditionellt bistånd spelar allt större roll. En global
            medelklass växer fram. Positiva trender ska tas tillvara samtidigt
            som de negativa, exempelvis skatteflykt och korruption, måste
            bekämpas.
          </p>
          <p xml:id="i-WYanQ171H19DMZjXdZ9W4D">
            Det krävs en bred samstämmighetspolitik för att kunna hantera
            utvecklingsfrågor på olika områden. Utvecklingssamarbetet utgör
            endast en del. Det är dock en viktig del eftersom biståndet kompletterar
            eller möjliggör insatser på andra områden.
          </p>
          <p xml:id="i-8RSVrdXq7jWvwF3Dspje6y">
            Afrika har länge stått i centrum för utvecklingssamarbetet men
            det är hög tid att också inse kontinentens mångfald och möjligheter.
            Det krävs ett nytt förhållningssätt med större tyngdpunkt på jämbördigt
            partnerskap, fri och rättvis handel, ekonomiska investeringar
            och kunskap.
          </p>
          <p xml:id="i-EvaVFCh6XBRqgujzWBSCDh">
            Afghanistan kommer att bli det största enskilda samarbetslandet
            för svenskt bilateralt utvecklingssamarbete. Det svenska engagemanget
            för fred, utveckling och kvinnors rättigheter i Afghanistan är
            långsiktigt. Utmaningarna är stora, inte minst gällande korruptionen.
            Därför är det viktigt att bland annat tillse att Sverige har kompetens
            och bred närvaro i landet.
          </p>
          <p xml:id="i-PZLi5Dr9d62zViarKpFodS">
            Majoriteten av världens fattiga människor lever idag i medelinkomstländer.
            Den gamla indelningen i utvecklingsländer respektive utvecklade
            länder räcker inte längre för att beskriva världen. Det internationella
            utvecklingssamarbetet och -politiken bör dels bekämpa fattigdomen
            i låginkomstländer, dels genom andra typer av insatser stödja
            fattiga människor i medelinkomstländer.
          </p>
          <p xml:id="i-2xw7HhAcntAUwW5j9hK5TF">
            Indelningen ovan utgör ett trubbigt instrument, inte minst på
            grund av att utvecklingen är vitt skild också inom kategorierna
            och inom länderna. De används ändå här för att tydliggöra att
            vi vill att svenskt utvecklingssamarbete även ska syfta till att
            stödja fattiga människor i medelinkomstländer. Huvudparten av
            utvecklingssamarbetets finansiella resurser bör gå till fattiga
            länder men också i de länder som i högre grad har egen ekonomisk
            kapacitet behövs samarbete inom olika områden. I de fattigaste
            länderna bör fokus vara större på att mer direkt stödja ländernas
            utveckling av grundläggande samhällsfunktioner och strukturer
            vid sidan av det demokrati- och institutionsuppbyggande stöd som
            även är av vikt i medelinkomstländer.
          </p>
          <p xml:id="i-Ax2TvRYQ8B9VfsEx1eLyks">
            Sverige kan inte göra allt överallt. För att uppnå de mål som
            sätts upp för svenskt bistånd bör det bilaterala utvecklingssamarbetet
            samspela med det multilaterala samt tematiska fonder och program
            sättas i relation till helheten, politiken för global utveckling.
          </p>
          <p xml:id="i-Wh3xDwuYjzzTZRAxFcxx5Y">
            Det är femtio år sedan det svenska bilaterala biståndet 1962
            lades fram i proposition 100. Detta är, med socialdemokratiska
            ögon sett, ett jubileum i allra högsta grad värt att uppmärksamma.
            Det handlar om ett halvt sekel av svenskt kvalitativt bidrag till
            global utveckling, något vi svenskar bör vara stolta över.
          </p>
          <p xml:id="i-BEs2Mkdmr3r6YhStZ1KGZf">
            Socialdemokraterna är och har alltid varit en internationell
            rörelse, engagerade i den värld vi har gemensamt. Socialdemokrater
            har i generationer bekämpat fattigdom, exploatering av människor
            och miljö, förtryck och orättvisor. Vi vet att en rättvis värld
            är möjlig, om bara viljan finns.
          </p>
          <head xml:id="i-HFnYe1Nvf4jBSxEcYdpKBH" type="h2">
            2.3 Mål för internationell utveckling
          </head>
          <p xml:id="i-C7svAiNHXCrcShy5KsZUZQ">
            Socialdemokraternas agenda för Sveriges internationella utvecklingssamarbete
            syftar till att bidra till en socialt, ekonomiskt och miljömässigt
            hållbar demokratisk utveckling och därigenom utrota fattigdomen
            och orättvisorna i världen. Alla politikområden måste sträva åt
            samma håll för att skapa en rättvis och hållbar global utveckling.
          </p>
          <p xml:id="i-XjqxFU5ejsvngzQ4mrxMts">
            Genom utvecklingssamarbetet strävar vi efter en värld där människor
            lever i öppna, fria, demokratiska och socialt och ekonomiskt utvecklade
            stater där mänskliga rättigheter respekteras.
          </p>
          <p xml:id="i-WvasajJ3Dna3yajesXH1pt">
            Utveckling kan inte komma utifrån utan skapas av människorna
            i varje samhälle. Därför är det viktigt att det svenska utvecklingssamarbetet
            och politiken för global utveckling präglas av fattiga människors
            perspektiv och rättighetsperspektivet.
          </p>
          <p xml:id="i-P5DRwPZPX7Z2JjQjL9BPRN">
            Politiken för global utveckling ska bygga på solidaritet, inte
            välgörenhet. Sverige ska bidra till en bättre värld eftersom det
            ligger i allas intresse. Vi vill stödja dem som kämpar för sina
            rättigheter, för fungerande samhällen och för demokrati. Utvecklingssamarbete
            handlar inte om välvilliga bidrag till fattiga människor och länder
            utan om partnerskap och stöd till deras arbete för utveckling.
            Socialdemokraterna är ett reformistiskt parti och vet av egen
            erfarenhet att bestående förändringar och utveckling tar tid.
            Men får det ta tid blir också resultatet starkt och varaktigt.
          </p>
          <p xml:id="i-F8MrwQb3AFrNcbHETbCAGz">
            Socialdemokraterna menar att det svenska utvecklingssamarbetet
            ska vara ambitiöst, hålla hög kvalitet och ge resultat. Svenskt
            bistånd ska uppgå till en procent av BNI. Biståndet ensamt kan
            inte skapa utveckling men tillsammans med insatser på andra områden
            bidrar utvecklingssamarbetet till att skapa förutsättningar för
            utveckling.
          </p>
          <head xml:id="i-Esag4KsFifzTUzhk4xGz3C" type="h2">
            2.4 Politik för en rättvis och hållbar global utveckling
          </head>
          <p xml:id="i-BF6dcPhHVoMxgbXbYNzpTR">
            Politiken för global utveckling, PGU, som antogs 2003 var på
            sin tid banbrytande. PGU innebär högt ställda krav på att alla
            politikområden strävar mot samma mål – en rättvis och hållbar
            global utveckling.
          </p>
          <p xml:id="i-J7MM7HS3mrxqg1fkrddRQC">
            PGU utgår från rättighetsperspektivet och fattiga människors
            perspektiv på utveckling. Själva kärnan är att en samstämmig politik
            på alla områden ska bidra till hållbar global utveckling. PGU
            bygger på insikten att utvecklingssamarbete är en viktig del för
            utveckling – men bara en del. Helheten är mycket större. Den politik
            som förs på exempelvis miljö-, jordbruks- och handelsområdena
            har stor effekt för fattigdomsbekämpning och global utveckling.
          </p>
          <p xml:id="i-Ud9i7JdTBTwn7yDB2caMNP">
            Utöver internationell samverkan är det också viktigt att olika
            aktörer i samhället medverkar – fackföreningar, organisationer,
            näringslivet, kommuner med flera. Ökad dialog med dessa aktörer
            är nödvändigt för att säkerställa fortsatt engagemang från olika
            delar av samhället för politikens genomförande. I utvecklingssamarbetet
            vill vi att det civila samhällets organisationer involveras mer.
            Näringslivet har fått en ökad roll i utvecklingssamarbetet. Vi
            vill även framhålla fackföreningarnas unika ställning som både
            part på arbetsmarknaden och som del av det civila samhället, vilket
            utgör en erfarenhet att bygga vidare på. Offentliga institutioner
            och aktörer som myndigheter och kommuner spelar också en viktig
            roll för samarbete med sina motsvarigheter i andra länder.
          </p>
          <p xml:id="i-We2nVBYEg3Ykmei6RGGHeJ">
            För att kunna genomföra PGU är det viktigt att det finns en samordnande
            funktion i regeringsarbetet. Det är oundvikligt att målkonflikter
            uppstår och de måste hanteras. Det kan även hända att politiska
            beslut går mot utvecklingsmålet då andra intressen väger över.
            I dessa fall bör målkonflikten vara belyst så att gjorda överväganden
            framgår.
          </p>
          <p xml:id="i-RHCWfvw6zos8qbWg4HJS1Z">
            Det råder idag brist på samordning, gemensam styrning och återkoppling.
            Socialdemokraterna vill att det skapas en samordningsfunktion
            i Regeringskansliet som ska svara för att regeringens agerande
            samfällt strävar mot målet om rättvis och hållbar global utveckling.
          </p>
          <p xml:id="i-59KokZe7NaimroJsfHHYeo">
            Även riksdagen kan bli bättre på att arbeta med PGU inom olika
            politikområden. Men det är regeringen som bör ta ledningen och
            bland annat säkerställa att det finns tillräcklig kapacitet för
            uppföljning och analys av genomförandet av PGU.
          </p>
          <head xml:id="i-ajxos9X3JGsyBhNsgwtWn" type="h2">
            2.5 Tillväxt och jobb
          </head>
          <p xml:id="i-UyYT7tH8TLNDuHop88v3L1">
            Socialdemokraterna har en grundläggande tro på dialog, samarbete
            och handelsrelationer som något positivt i internationella relationer.
            Ekonomisk utveckling, handel och kontakter mellan människor, företag
            och myndigheter leder till att mänskliga rättigheter stärks och
            demokratisträvanden främjas.
          </p>
          <p xml:id="i-UAwCfgDThVGwWJVLLEaYBo">
            Den ekonomiska utvecklingen och tillväxten är mycket stark i
            många låg- och medelinkomstländer. Sex av de tio snabbast växande
            ekonomierna ligger i Afrika. För att länder som dessa ska kunna
            tillgodogöra sig den positiva utvecklingen krävs bland annat att
            skatteflykt bekämpas och att länderna får bättre möjligheter att
            kunna dra fördel av både sina egna tillgångar och av globaliseringens
            potential.
          </p>
          <p xml:id="i-5j41vo8AzrjWyjkduoiqG5">
            En fri och rättvis handel är en nyckel till utveckling. Handelshinder
            ska undanröjas och exempelvis bör EU:s tullar och handelshinder
            mot fattiga länder tas bort. Vi menar att utvecklingssamarbetet
            spelar en roll för att bidra till länders kapacitetsförstärkning
            för att bättre kunna agera i det internationella handelssystemet.
          </p>
          <p xml:id="i-GQzKVcpxZMjtdvuLstJCge">
            Socialdemokraterna står för en tydlig frihandelspolitik som är
            kopplad till goda arbetsvillkor och hållbar utveckling.
          </p>
          <p xml:id="i-3fyqXiYkKAcGDegTJTuETs">
            Svenska företag på den internationella arenan kan spela en viktig
            roll genom att agera i enlighet med internationella principer
            och riktlinjer. De bör arbeta aktivt med mänskliga rättigheter,
            hållbar utveckling och korruptionsbekämpning inom ramen för företags
            sociala ansvarstagande.
          </p>
          <p xml:id="i-CNkKmtjwTqvTqY1JPYs2nQ">
            Fattigdomsbekämpning handlar till stor del om att bidra till
            hållbar ekonomisk tillväxt som kommer alla till del. Därför vill
            Socialdemokraterna också fokusera på fördelningen av tillväxten.
            Vår egen erfarenhet visar på vikten av detta. Det krävs en medveten
            politik i partnerländerna. Svenskt utvecklingssamarbete kan bidra
            till att skapa en fungerande samhällsstruktur för att främja tillväxt
            genom exempelvis uppbyggande av institutioner, korruptionsbekämpande,
            kapacitetsförstärkning och infrastruktur. Sveriges dialog med
            samarbetsländer kring fördelningsfrågorna bör även röra frågan
            om skatteuttag.
          </p>
          <p xml:id="i-4b9Gj8kiJQQrctRT8wBC4q">
            Ett viktigt inslag i utvecklingspolitiken handlar om att stödja
            jobbskapande åtgärder.
          </p>
          <p xml:id="i-UTbJwhEGxwpvifiHq11Bup">
            Vi socialdemokrater vet att människors trygghet och framtidstro,
            liksom samhällets investeringar i utbildning, är nödvändiga för
            att skapa hållbar tillväxt.
          </p>
          <p xml:id="i-K37wabWFwutQP8xK22R5C1">
            Det behövs investeringar för att skapa nya jobb både i de fattigaste
            länderna och i medelinkomstländer. Investeringarna bör spänna
            över hela skalan från småjordbruk till kapitalintensiva stora
            projekt. Gemensamt för alla dessa investeringar måste vara att
            de har en tydlig utvecklingsagenda och sker på ett socialt, ekonomiskt
            och miljömässigt hållbart sätt.
          </p>
          <p xml:id="i-CN57jJBXhzFxGGJSrTysGC">
            Företagande och entreprenörskap är viktigt för tillväxt och utveckling.
            Mikrolån, rätt utformade, och tillgång till finansiella tjänster
            är exempel på stöd till människor som har idéer och drivkraft
            till att förändra och förbättra sin situation men som alltför
            ofta saknar de små men nödvändiga ekonomiska resurserna för den
            inledande investeringen. Utgångspunkten är människors egen initiativförmåga
            och kraft att skapa möjligheter för att komma ur fattigdomen.
            Socialdemokraterna vill att utvecklingssamarbetet stödjer entreprenörskap
            och kooperation i utvecklingsländer, och målgruppen är främst
            de allra fattigaste.
          </p>
          <p xml:id="i-PfwSAjLXYtxm7wduvk14cA">
            Utvecklingssamarbetet ska också stärka fattiga människors, särskilt
            kvinnors, rättigheter samt möjligheter att arbeta, äga och driva
            företag.
          </p>
          <p xml:id="i-XB4Bs8uMH5TeJtS266FYPP">
            I sammanhanget vill vi understryka vikten av att få organisera
            sig fackligt samt respekt för mänskliga rättigheter i arbetslivet
            och bättre villkor för alla dem som är verksamma inom den informella
            ekonomin.
          </p>
          <p xml:id="i-GoZkC2Z8bAh9ouqy2WX46Y">
            Swedfund är ett verktyg i arbetet med nya investeringar, liksom
            andra former av så kallade biståndsfinansierade krediter, lån
            och garantier för investeringar. Efter flera år av kritik mot
            Swedfunds verksamhet vill vi att den ses över. Det är viktigt
            att den förstärks exempelvis gällande utvecklingsperspektiv och
            mål.
          </p>
          <p xml:id="i-9hB5bvYeWXhuWFqZHSCXVS">
            Näringslivet spelar en viktig roll som aktör inom utvecklingspolitiken
            med fokus på jobb och tillväxt. Socialdemokraterna välkomnar detta,
            även om det är på sin plats att påpeka att kvalificerade krav
            på transparens, resultat och uppfyllande av utvecklingsmål måste
            uppfyllas även på detta område. Vi vill betona vikten av att näringslivet
            utvecklas i samarbetsländerna. Det är vidare viktigt att lyfta
            fram de fackliga organisationernas roll i det jobbskapande utvecklingssamarbetet.
          </p>
          <head xml:id="i-9v4CKuM7by4UDKSz8Kvwhw" type="h3">
            2.5.1 Goda jobb
          </head>
          <p xml:id="i-7dHpkgGG7isX5rsawtDz2i">
            Socialdemokraterna vill understryka vikten av mänskliga rättigheter
            i arbetslivet, vikten av organisering och anständiga förhållanden
            för att möta globaliseringens utmaningar och använda den som en
            positiv kraft för att människor ska kunna lyfta sig ur fattigdom.
            På detta område kan Sverige göra betydligt mer.
          </p>
          <p xml:id="i-NuXF8yb1aMN1WDBaeAdwVS">
            Vi vill att grundläggande mänskliga rättigheter förs in i internationella
            handelsavtal. Sverige ska bättre hävda arbetstagarnas rättigheter
            i internationella organisationer som Internationella valutafonden,
            IMF, Världshandelsorganisationen, WTO, och Världsbanken. Vi vill
            att den sociala dimensionen i de multilaterala organisationerna
            stärks.
          </p>
          <p xml:id="i-SHu4QLqZe5TT6kFvAXsH5N">
            I världen ökar antalet människor som är verksamma inom den informella
            ekonomin. Det innebär att ett växande antal människor lever och
            verkar under oreglerade förhållanden och ofta utnyttjas och far
            illa. Andelen människor med otrygga anställningar ökar i hela
            världen. Vi vill verka för ökad reglering av både arbetsmarknad
            och ekonomiska sektorer för ordnade förhållanden som motverkar
            exploatering. För dem som försörjer sig i den informella ekonomin
            är det viktigt att man arbetar för att gradvis formalisera de
            småskaliga verksamheterna.
          </p>
          <p xml:id="i-AN1cx6ZXt7pTBbRGuV2hso">
            Socialdemokraterna vill stärka arbetstagarnas rättigheter och
            den sociala dialogen för att motverka globaliseringens negativa
            effekter. Den svenska erfarenheten där partsmodellen har gett
            hållbara och inkluderande lösningar kan utgöra en bra utgångspunkt.
            Som socialdemokrater ser vi också de fackliga organisationernas
            betydelse för arbetsmiljön och arbetsvillkoren. Social dialog
            bör få en mer framträdande roll i svenskt utvecklingssamarbete.
            Även den globala arbetsrätten bör få en starkare roll i utvecklingssamarbetet.
            Stöd bör ges till att utveckla arbetsrätten i länder med svaga
            rättssystem. De mänskliga rättigheterna i arbetslivet och ILO:s
            konventioner är ett viktigt samarbetsområde i utvecklingspolitiken
            för att ge fattiga människor i både låg- och medelinkomstländer
            möjlighet att påverka sin situation. Socialdemokraterna menar
            att ILO:s agenda för anständigt arbete/decent work utgör en god
            plattform för arbetet.
          </p>
          <p xml:id="i-LmqcPPeXZZFdK8R9hchVQb">
            Fria fackföreningar och fackliga rättigheter är viktiga i kampen
            för global rättvisa. Världen behöver en New Global Deal mellan
            kapital och arbete, ett globalt samarbete, för att främja en ekonomiskt,
            socialt och miljömässigt hållbar utveckling och se till att alla
            får del av ökat välstånd. Detta kräver ett bättre samarbete mellan
            och insatser av såväl näringslivet och regeringar som löntagare.
          </p>
          <head xml:id="i-Lq4WSfJMWvGR3jmMZMeXNM" type="h3">
            2.5.2 Livsmedelsförsörjning
          </head>
          <p xml:id="i-17Arsfpm9BsnkHQgPsWF5g">
            Det finns tillräckligt med livsmedel för att svält inte ska behöva
            förekomma. Trots detta saknar en miljard människor mat för dagen.
            De senaste årens livsmedelskris har starkt påverkat fattiga människors
            situation. Några hinder för livsmedelsförsörjningen är bristande
            möjligheter att lagra och distribuera livsmedel, jordbruk som
            är outvecklat och vars skördar varierar stort på grund av väderförhållandena
            samt rika länders och regioners jordbrukspolitik.
          </p>
          <p xml:id="i-GTG4QFYs8U2ABDpTbpYow4">
            Jordbruket är en central verksamhet både för sysselsättning och
            för livsmedelsförsörjningen i många länder. En stor del av de
            fattigaste människorna är jordbrukare, varav många är kvinnor.
            Livsmedelsproduktionen måste öka och förbättras när världens befolkning
            ökar, vilket bör ske inom ramen för hållbar utveckling.
          </p>
          <p xml:id="i-Exhfhxbt3xQ1NgXTuErSLS">
            Utveckling av jordbruket är grundläggande för ekonomisk tillväxt,
            fattigdomsbekämpning och tryggad livsmedelsförsörjning. Investeringar
            i småskaliga jordbruk är mycket effektiva när det gäller att skapa
            tillväxt som verkligen bekämpar fattigdomen.
          </p>
          <p xml:id="i-LBJXcdfzuEJTWkcoitMYKE">
            Förbättringar av fattigas ägande-, avtals- och arbetsrätt skapar
            möjlighet till tillväxt och fattigdomsbekämpning. Rätt till den
            jord man brukar är central för att få till stånd ett fungerande
            jordbruk och fungerande livsmedelsförsörjning. Särskilt viktigt
            är det att förbättra kvinnors juridiska rättigheter liksom kreditmöjligheter
            och tillgång till utbildning.
          </p>
          <p xml:id="i-7vsQnoZAb82qCUPuqBwSD8">
            Åtgärder för att underlätta handel såväl på lokala marknader,
            handel med grannländer och internationell handel är viktiga. EU:s
            jordbrukspolitik bör ytterligare reformeras.
          </p>
          <p xml:id="i-9H8EQYXJaUhHCNgzfmV3AF">
            Landgrabbing handlar om att stora markarealer i fattiga länder
            säljs eller arrenderas till utländska företag eller länder. Många
            gånger sker detta utan att lokala lagar följs och utan respekt
            för lokalbefolkningens rättigheter, vilket leder till markkonflikter.
            Inte sällan utnyttjar investerarna att statliga institutioner,
            såsom lantmäterimyndigheter, är svaga och inte har möjlighet att
            garantera att allt går rätt till.
          </p>
          <p xml:id="i-LmEyAmWZ9sAvtHDcuoH1j9">
            Markinvesteringar och andra investeringar måste ske på ett sådant
            sätt att de bidrar till människors försörjning. Investeringarna
            ska skapa jobb med anständig lön och bidra till både lokal och
            nationell utveckling som bygger välstånd och ekonomisk utveckling.
          </p>
          <head xml:id="i-PZ18zvHoSu7foF92Nw6NZG" type="h2">
            2.6 Utbildning och forskning
          </head>
          <p xml:id="i-GVmvtg4V7h6yQ2EEN6fMQL">
            Utbildning är en nyckel för bekämpandet av fattigdom men också
            för att stärka barns, särskilt flickors, ställning.
          </p>
          <p xml:id="i-CPXa4qUhf97yQr4d1xqNGu">
            Utbildning utgör en grundsten för ett fungerande samhälle. Med
            utbildning ökar barnens möjligheter till framtida inkomst och
            att kunna ta tillvara sina rättigheter.
          </p>
          <p xml:id="i-Mg8uQ9KqwJLtz3mD9bgHZc">
            Satsningar på utbildning främjar individen men också ekonomisk,
            social och demokratisk utveckling. Satsningar på utbildning är
            samtidigt satsningar på utveckling på flera områden. Ökad utbildning
            för flickor och kvinnor är en rättighet som också har effekt exempelvis
            i familje- och reproduktionsfrågor.
          </p>
          <p xml:id="i-RguaJ2TMPYvPWZCETs3i6J">
            På utbildningsområdet har framsteg i millenniemålsarbetet nåtts
            genom att fler barn än tidigare börjar skolan. Men fortfarande
            är det närmare 70 miljoner barn i världen som inte går i skolan.
          </p>
          <p xml:id="i-PAukSZa8HPu6B921LvHN9p">
            Grundläggande behov för enskilda och samhället, såsom hälsovård
            och utbildning, bör vara offentliga åtaganden i varje samhälle.
          </p>
          <p xml:id="i-5ZzSyoTGXQVPkZQipRj6CD">
            Forskning och kapacitetsutveckling genom forskningssamarbete
            är en viktig del i utvecklingssamarbetet. En annan forskningsrelaterad
            fråga är att forskning i utvecklingsfrågor utgör en viktig bas
            för framtidens utvecklingspolitik.
          </p>
          <p xml:id="i-6f4xQg6Wnqvb8czftXLWro">
            Utvecklingssamarbetet bör stödja barns och ungdomars, särskilt
            flickors, tillgång till utbildning. Det bör vidare bidra till
            kapacitetsutveckling på forskningsområdet i utvecklingsländer.
          </p>
          <head xml:id="i-5Phfe68vhTJjNuxyTyunsZ" type="h2">
            2.7 Hälsa
          </head>
          <p xml:id="i-5RBwuuFvj75Paj2DrUXv2M">
            Även när det gäller hälsa har det gjorts framsteg. Barnadödligheten
            har sjunkit. Närmare 14 000 fler barn per dag överlever idag jämfört
            med 1990. Men fortfarande återstår mycket innan de millenniemål
            som rör hälsa kan nås.
          </p>
          <p xml:id="i-Mz7jrYjrm28h3rvbnNVdsS">
            Sjukdom och ohälsa utgör hinder för människor att ta sig ur fattigdom.
            Insatser kring hiv och aids är ett prioriterat område. Dessutom
            är det viktigt att både förebygga och bota sjukdomar som är direkt
            fattigdomsrelaterade. Människor insjuknar i och dör av diarrésjukdomar,
            luftvägsinfektioner, malaria och tuberkulos. Målet är att alla
            människor ska ha tillgång till sjuk- och hälsovård.
          </p>
          <p xml:id="i-71zaMgvSPDLj6jsaAcd8R5">
            Kampen mot mödradödlighet samt för kvinnors och flickors sexuella
            och reproduktiva hälsa och rättigheter, SRHR, ska intensifieras.
            Bristen på dessa rättigheter är förödande. Varje år dör närmare
            300 000 kvinnor av graviditets- eller förlossningsrelaterade orsaker
            och många fler skadas. Genom tillgång till preventivmedel, läkarvård,
            sexualundervisning och säkra aborter skulle de flesta dödsfall
            kunna undvikas. Att minska mödradödligheten är ett av millenniemålen
            men på detta område är världens insatser alltför otillräckliga.
          </p>
          <p xml:id="i-SbB7xa8AjeHstqUg9vG32m">
            Det finns en tydlig koppling mellan kvinnors och flickors sexuella
            och reproduktiva hälsa och rättigheter, familjeplanering och social
            och ekonomisk utveckling. Svenskt utvecklingssamarbete spelar
            en viktig roll för frågor som många gånger är kontroversiella
            globalt sett. Andelen av biståndet som går till SRHR-arbetet bör
            öka. Trots att frågan sägs vara prioriterad i svensk biståndspolitik
            minskade andelen under flera år från 2006.
          </p>
          <p xml:id="i-UUoREdXxrcuA6ou7B61hGz">
            Socialdemokraterna menar att utvecklingssamarbetet bör lägga
            vikt vid att bidra till uppbyggandet av hälso- och sjukvård i
            de fattigaste länderna samt sätta barns och kvinnors hälsa i fokus.
            Vi vill att andelen SRHR-bistånd ökas samt att det normativa arbetet
            i dessa frågor stärks.
          </p>
          <head xml:id="i-8wm9uosY6Jm9eCzbr8ii7d" type="h2">
            2.8 Vatten och sanitet
          </head>
          <p xml:id="i-Ph88rAYH5tvEP64K7sgeq5">
            Tillgång till rent vatten och sanitet är livsviktiga faktorer.
            Detta är också grundläggande för att kunna bekämpa ohälsa och
            har även betydelse för möjligheten till utveckling på andra områden.
            Tillgång till rent vatten och sanitet är centrala inte minst för
            att uppfylla flera av millenniemålen. Det är mycket glädjande
            att delmålet om tillgång till rent vatten har uppnåtts.
          </p>
          <p xml:id="i-CYtdup2zNTf8Fh61tmNL6C">
            Kampen om vatten skapar motsättningar mellan länder redan i dag
            och riskerar att leda till fler framtida konflikter. Rätten till
            rent vatten utmanas också av krafter som vill privatisera vattentillgången.
            Alla har rätt till rent vatten.
          </p>
          <p xml:id="i-DaCnBeZkkmwdkKi3XykR55">
            Utvecklingssamarbetet bör bidra till att tillgången till rent
            vatten och sanitet ökas samt motverka privatisering av tillgång
            till vatten.
          </p>
          <head xml:id="i-8KUCvpRjHc4VNWakGYKfoQ" type="h2">
            2.9 God och demokratisk samhällsstyrning
          </head>
          <p xml:id="i-5gWCo8bELFR6HeLp9PbrT7">
            Utvecklingssamarbetet ställer krav på samarbetsländerna. Huvudansvaret
            för en positiv utveckling och fattigdomsbekämpning ligger hos
            varje land. Viktiga komponenter är god samhällsstyrning, rättssäkerhet,
            medborgarnas möjlighet till ansvarsutkrävande, tillgång till olika
            samhällsfunktioner samt insyn och deltagande. Korruption i alla
            dess former måste bekämpas.
          </p>
          <p xml:id="i-FHMJBaxuZxicHrbxFWLRVG">
            Ett fungerande, rättssäkert och okorrumperat samhälle som medborgarna
            känner förtroende för kan bara skapas av människor i detta samhälle.
            Utvecklingssamarbetet kan bidra genom stöd till uppbyggnaden av
            samhällsinstitutioner och institutionella ramverk. Det gäller
            allt från kontraktsrätt och lagfartssystem till skattemyndigheter,
            parlament, revisionsfunktioner och hela rättsväsendet.
          </p>
          <p xml:id="i-qx9t1ePiHyKz7TzZoy76Z">
            Dessa institutioner ska lokalt, regionalt och nationellt präglas
            av öppenhet och insyn och fungera väl. Fria och demokratiska val
            samt fria och oberoende medier är grundläggande förutsättningar
            för att skapa ett demokratiskt samhällsskick. Men vi vill också
            framhålla vikten av att samhällets agerande präglas av respekt
            för mänskliga rättigheter och att skatteintäkter kommer medborgarna
            till del i form av väl fungerande samhällsservice. I ett gott
            och demokratiskt samhällsstyre ingår även att främja människors
            organisering i det civila samhällets organisationer och i politiska
            partier.
          </p>
          <p xml:id="i-NXA9ZoGQ2S6wevS7SSv9Ev">
            Socialdemokraterna vill att utvecklingssamarbetet stödjer uppbyggnaden
            av samhällsinstitutioner och institutionella ramverk samt att
            kampen mot korruption utgör en central fråga i utvecklingssamarbetets
            bidrag till samhällsbyggandet.
          </p>
          <head xml:id="i-3BQSneJX3AFyaWYhAQhzb6" type="h3">
            2.9.1 Trygghetssystem
          </head>
          <p xml:id="i-LuUpTEnTnbMxatqyfibTs8">
            Sociala trygghetssystem är inte endast till för att tillgodose
            människors behov och rättigheter. När människor upplever att samhället
            investerar i sina medborgare på detta sätt skapas också ett förtroendefullt
            klimat som bidrar till demokratisk utveckling.
          </p>
          <p xml:id="i-Bayk9sMkeB9gQg9Fo2ajyW">
            Sverige har en lång erfarenhet av att successivt bygga upp både
            sjukförsäkring, arbetslöshetsförsäkring, föräldraförsäkring, pensioner
            och sjukvårdsfinansiering. Denna utveckling var avgörande för
            de mest fattiga och utsatta. Sådana investeringar behövs för att
            motarbeta extrem fattigdom och misär. Det finns ett ökande intresse
            i många länder att börja bygga trygghetssystem, bland annat beroende
            på demografiska utmaningar, behov av social utjämning samt växande
            resurser till exempel i vissa medelinkomstländer. Vi socialdemokrater
            vet att trygga människor både vågar och kan satsa på framtiden.
            Sverige har en viktig uppgift i att sprida kunskaper och erfarenheter
            om uppbyggnaden av sociala trygghetssystem.
          </p>
          <p xml:id="i-WVNrzAnPTJcDSg53gJjAgE">
            Socialdemokraterna menar att utvecklingssamarbetet bör främja
            uppbyggnaden av sociala trygghetssystem såsom barnbidrag, sjukpenning,
            arbetslöshetsersättning och pensioner.
          </p>
          <head xml:id="i-3kHo6RgnCTBfWw7JFc1zJi" type="h3">
            2.9.2 Kapitalflykt
          </head>
          <p xml:id="i-TCZXFH7Fytb9P9oeSN28rU">
            För varje biståndskrona försvinner många gånger fler kronor i
            kapital- och skatteflykt – medel som utvecklingsländerna behöver
            använda till fattigdomsbekämpning och samhällsservice för sina
            medborgare. Inom exempelvis FN, OECD och EU pågår olika arbeten
            för att motverka detta. Ett exempel utgörs av krav på land-till-land-rapportering
            som ett verktyg mot skatteflykt och korruption, vilket bör utökas
            till fler sektorer och företag. Ökad öppenhet gör det lättare
            att följa upp företagens verksamhet och leder till skärpta förhållningssätt.
            Det är självfallet något vi socialdemokrater välkomnar. Likaså
            måste kraft läggas på att motverka skatteparadis.
          </p>
          <p xml:id="i-3SSr98KMuEgVzmqU7oSwXi">
            Automatiskt informationsutbyte är ett viktigt verktyg i det arbetet.
          </p>
          <p xml:id="i-HuYdHYHrKygTNBk9V5r13i">
            Sverige har förutsättningar att vara ett föregångsland för skatteuppbörd,
            skatteförvaltning etc. och bör därför vara pådrivande i det internationella
            arbetet med beskattning.
          </p>
          <p xml:id="i-3tKmCsyG2uLYLpFpFs5pY4">
            Att bekämpa korruption liksom skatteparadis och skatteflykt är
            viktiga komponenter för att kunna stärka politiska och ekonomiska
            institutioner. Sverige ska också sträva efter nolltolerans mot
            korruption i utvecklingssamarbetet. Ett viktigt verktyg i det
            arbetet är att skapa ett inhemskt tryck mot korruption genom fri
            press, ett fungerande och oberoende rättsväsende samt ett starkt
            civilt samhälle.
          </p>
          <p xml:id="i-2FxZwXpXi2oAs59cUdSMHq">
            Socialdemokraterna vill att Sverige verkar för skärpta internationella
            regelverk för att motverka kapital- och skatteflykt samt att det
            svenska utvecklingssamarbetet arbetar aktivt med kapacitetsstärkande
            arbete gällande skatteuppbörd och skatteförvaltning. Skatteparadis
            ska motverkas.
          </p>
          <head xml:id="i-8eews6FxW7JvqBpXrFbipF" type="h2">
            2.10 Demokrati och mänskliga rättigheter
          </head>
          <p xml:id="i-KFYosVTPY1QnzVzhBDtYop">
            De mänskliga rättigheterna är universella, odelbara och individuella.
            Politiska, ekonomiska, sociala och kulturella fri- och rättigheter
            förutsätter och förstärker varandra.
          </p>
          <p xml:id="i-Aw5kY8X9dXt6ejDnnPdU3V">
            I vår globaliserade värld behöver demokratin bryta igenom för
            att kunna påverka globalt. Utvecklingssamarbetet är ett bidrag
            till att bryta maktlöshetens strukturer som håller människor kvar
            i hunger och hopplöshet. Frågor om demokrati och mänskliga rättigheter
            är grundläggande i utvecklingssamarbetet. Fattigdom är inte endast
            en fråga om brist på pengar eller hunger, det är också en fråga
            om brist på makt och möjligheter.
          </p>
          <p xml:id="i-JZm7DCGLgqdp6XU6mKWDA3">
            Socialdemokraterna menar att det svenska demokratistödet ska
            utgå från insikten om vikten av att stärka kvinnors politiska
            inflytande samt stödja demokratiarbete genom det civila samhället,
            exempelvis i Mellanöstern och Nordafrika. Det civila samhällets
            betydelse för demokrati beskrivs också i avsnitt 2.14.
          </p>
          <p xml:id="i-QuAEgNaJiEHPKat5uDqmSx">
            Sverige bör fortsatt stödja demokratirörelser och yttrandefrihet
            genom exempelvis informations- och kommunikationsteknik. Men vi
            vill understryka vikten av att demokratibiståndet måste vara långsiktigt.
            Kortsiktiga eller enskilda insatser kan utgöra komplement till
            det långsiktiga stödet för förändring och demokratisk utveckling.
            Tyngdpunkten ska ligga på det långsiktiga arbetet.
          </p>
          <p xml:id="i-LGwpfnxVdZfKMsPjEeBVuR">
            Partier och partisystem är viktiga delar av en fungerande demokrati.
            Sedan ett antal år tillbaka har riksdagens partier och dess partinära
            organisationer utvecklat kompetens för att stödja uppbyggnaden
            och funktionen av partier i odemokratiska eller demokratiskt svaga
            länder. Vi menar att dessa insatser i ökad grad bör fokusera på
            samarbetet systerpartier emellan då vi sett att det är en effektiv
            arbetsform.
          </p>
          <p xml:id="i-XeA3qHWNUCBYaDABRAV7X3">
            När en stat inte utvecklas åt rätt håll gällande demokrati och
            respekt för mänskliga rättigheter bör biståndet fokuseras till
            demokratiutvecklande arbete via det civila samhället eller andra
            lämpliga aktörer. Det finns också fall där ett lands utveckling
            i ekonomisk mening passerat stadiet för finansiellt bistånd men
            där demokratisträvanden fortfarande bör stödjas.
          </p>
          <p xml:id="i-6tmhhbxDJwVTqVrxW6zyfV">
            Att investera i barn och ungdomar är att investera i framtiden.
            Barnrättsperspektivet bör genomsyra utvecklingssamarbetet och
            lyftas fram i dialogen med samarbetsländerna och i de internationella
            organisationerna.
          </p>
          <p xml:id="i-9MMuAoaRFto7vmDgTMyzdy">
            Förtryck, diskriminering eller bestraffning av människor på grund
            av deras sexuella läggning strider mot mänskliga rättigheter.
            Sveriges röst är viktig för att hävda dessa rättigheter på den
            internationella arenan.
          </p>
          <p xml:id="i-TqEcLfoGL1okiK5wCuBfJs">
            Socialdemokraterna menar att kultur är en viktig del av ett samhälles
            och dess individers frihet. Med kultur och medier som verktyg
            kan yttrandefrihet, folkbildning, demokratiska samtal och deltagande
            i samhällsdiskussionen stärkas. Kultur och medier utgör en viktig
            del av utvecklingssamarbetet, inte minst för folkbildning och
            demokratistödjande arbete. Kulturbiståndets andel av det totala
            biståndet har kraftigt minskat under den borgerliga regeringen.
            Kulturens och mediernas roll i demokratibiståndet bör användas
            bättre.
          </p>
          <head xml:id="i-TK54uQHmanAzMVToo2uqhm" type="h2">
            2.11 Jämställdhet och kvinnors rättigheter
          </head>
          <p xml:id="i-HdAtyCukd8S55NTFF8yN9u">
            Arbetet för att stärka kvinnors rättigheter och för ökad jämställdhet
            har länge varit en hörnsten i socialdemokratisk politik, såväl
            inrikes som utrikes. Kvinnors rättigheter är en viktig fråga för
            hela samhället.
          </p>
          <p xml:id="i-XQsCpDbyp55FRnTBYzWXqm">
            Kvinnor är ofta de fattigaste bland de fattiga och de mest utsatta.
            Maktrelationen mellan könen resulterar i att flickor inte får
            gå i skola i samma utsträckning som pojkar, att lagstiftning kring
            exempelvis äganderätt gynnar män och att kvinnor har sämre löner
            och sämre arbetsvillkor och i högre grad än män saknar inflytande
            över samhällsutvecklingen. Sexuellt våld och mäns våld mot kvinnor
            är ett mycket allvarligt samhällsproblem.
          </p>
          <p xml:id="i-HKqttXbp77D8vqdoVRwmXH">
            Svenskt utvecklingssamarbete ska bidra till att öka kvinnors
            makt över sina egna liv och deras möjligheter att påverka det
            egna landets utveckling. Att rikta utvecklingssamarbetet till
            kvinnor stärker deras ställning men det är också ett effektivt
            sätt att bekämpa fattigdom och främja utveckling. Ökad jämställdhet
            ger minskad fattigdom.
          </p>
          <p xml:id="i-DYUQ6eEV2NdricFvwNoJkS">
            Jämställdhet och kvinnors roll i utvecklingen är ett av den borgerliga
            regeringens prioriterade teman – ändå tycks det svårt att redovisa
            hur mycket av svenskt utvecklingssamarbete som riktas till kvinnor,
            något som uppmärksammats i olika sammanhang.
          </p>
          <p xml:id="i-PmnRjasxpmijCYgQMz2jG3">
            Utvecklingssamarbete riktat till kvinnor är effektivt för att
            åstadkomma hållbar förändring. En målsättning om att minst femtio
            procent av det svenska biståndet ska nå kvinnor och barn får inte
            vara tak utan miniminivå. Vi vill säkerställa att prioriteringen
            får önskvärt genomslag i budgeten och ger långsiktig utvecklingseffekt
            för fattiga kvinnor. Därför bör redovisningen förfinas för att
            möjliggöra bättre uppföljning. Det handlar både om att i högre
            grad rikta insatser till kvinnor och jämställdhetsarbetet generellt
            och att prioritera stöd till kvinnors sexuella och reproduktiva
            hälsa och rättigheter samt rikta demokratistöd till kvinnor och
            civilsamhället.
          </p>
          <head xml:id="i-YTmy5Ed41EQvpxfXQ3RURr" type="h2">
            2.12 Klimat och miljö
          </head>
          <p xml:id="i-Kji1yBRhs8B9XVAb1gxT8u">
            Ett avsnitt om internationell klimat- och miljöpolitik finns
            i Agenda för global utveckling. I denna motion återfinns den texten
            under motionens avsnitt 3 Globalisering.
          </p>
          <head xml:id="i-5jmJC4RrUAdiwT5qBG5QwJ" type="h2">
            2.13 Civilt fredsfrämjande och konflikt- och krishantering
          </head>
          <p xml:id="i-6jxwmUL1jsgLtNyeMfCJ42">
            Konflikter och krig för med sig katastrofala följder för enskilda
            människor och utgör hinder för utveckling och kamp mot fattigdom.
            Fred och säkerhet är en förutsättning för utveckling samtidigt
            som utveckling bidrar till att stärka säkerheten.
          </p>
          <p xml:id="i-FX6z5d4bKRDk6wuiyrKbKW">
            Konflikter och krig, liksom våldsyttringar i fredstid och sexuellt
            våld mot civila, drabbar både enskilda människor och hela samhällen.
            För att bekämpa våld och konflikter krävs ett gediget arbete mot
            orsakerna till konflikterna, exempelvis sociala och ekonomiska
            orättvisor.
          </p>
          <p xml:id="i-8JaQfBLYeTQvizQzqEhDEk">
            Kvinnors deltagande i konfliktförebyggande och krishantering
            är en förutsättning för hållbar fred och utveckling. Sverige bör
            agera nationellt och internationellt för att intensifiera arbetet
            med FN:s resolutioner som exempelvis 1325 om kvinnor, fred och
            säkerhet samt 1820 om sexuellt våld i konflikter.
          </p>
          <p xml:id="i-N18bV36oyYuE7eZRAtMUrJ">
            Sverige har genom sin utrikes- och utvecklingspolitik över tiden
            byggt upp en stor trovärdighet, och svenska insatser är efterfrågade.
            Vi socialdemokrater vill stärka det svenska arbetet för fred och
            säkerhet genom höjda ambitioner för medling, konflikthantering
            och förebyggande fredsarbete.
          </p>
          <p xml:id="i-9xprKKo7Wt5ZkP8F2hdZVx">
            Det bör Sverige bland annat göra genom deltagande i civila freds-
            och krishanteringsmissioner inom FN, EU och OSSE. Sverige är en
            efterfrågad aktör och behovet av kvalificerad medverkan kommer
            med stor sannolikhet vara fortsatt hög.
          </p>
          <p xml:id="i-9XTE7FALfWy9NDhwsbRCdm">
            Även svenskt deltagande i konfliktförebyggande insatser som dialog
            och medling är ett viktigt område. Sverige bör vara pådrivande
            i det internationella samarbetet för konfliktprevention och återuppbyggandet
            efter en konflikt.
          </p>
          <p xml:id="i-JeeLA9jpVYtNNqGwEh1upb">
            Säkerhetssektorreformer, SSR, och DDR-insatser (avväpning, demobilisering
            och återanpassning) är vidare viktiga komponenter i det fredsfrämjande
            och krishanterande arbetet liksom naturligtvis främjandet av rättsstaten.
            Också på dessa områden bör Sverige ha en stark ambition.
          </p>
          <p xml:id="i-PGxZAgCVaKbakpji5QBZwp">
            Även nedrustningsfrågorna är viktiga, exempelvis gällande små
            och lätta vapen.
          </p>
          <p xml:id="i-7vwqssEXtfSEoAqvmsf1ty">
            Sverige ska vara en stark röst i världen för fred och vara en
            viktig aktör i fredsarbete och konflikthantering. Sverige ska
            utveckla sin egen kapacitet på området men också arbeta tillsammans
            med andra nordiska och internationella aktörer.
          </p>
          <p xml:id="i-WPB8kGGDKVgxbNCJ6xiG4U">
            Socialdemokraterna vill att utvecklingssamarbetet ska vara en
            central del i Sveriges arbete för fred och konfliktförebyggande
            åtgärder.
          </p>
          <p xml:id="i-8KrLf226Udnbz28JuPn2h6">
            Kopplingen mellan säkerhet och utveckling på både kort och lång
            sikt är odiskutabel. Men i en värld som upprustar alltmer och
            där många gånger större summor läggs på försvarsutgifter jämfört
            med utvecklingssamarbete är det inte fattigdomsbekämpningen som
            behöver mindre resurser. Socialdemokraterna accepterar inte att
            biståndet urholkas genom att militära kostnader får räknas som
            bistånd.
          </p>
          <head xml:id="i-LQY15mpS5LqG1RRg5cWfZB" type="h2">
            2.14 Det civila samhällets utvecklingssamarbete
          </head>
          <p xml:id="i-Fe2twWzQFsiReEqZYNy6ts">
            Socialdemokraterna är ett folkrörelseparti. Också internationellt
            lägger vi stor vikt vid det civila samhällets roll för demokrati
            genom organisering och ansvarsutkrävande. Det svenska civila samhällets
            organisationer har också unika kontaktytor genom sina partnerskap
            och är kompetenta aktörer i utvecklingssamarbetet. Därför bör
            samverkan med det civila samhället utgöra ett naturligt inslag
            i det svenska utvecklingssamarbetet och i utformandet av detta.
          </p>
          <p xml:id="i-MX1q4xzh6vWJnhjW6Yqazt">
            Systemet med ramorganisationer har utvärderats och befunnits
            vara ett effektivt arbetssätt inom utvecklingssamarbetet.
          </p>
          <p xml:id="i-75rvPGNjhpVyTfasSa5qCC">
            Socialdemokraterna vill att utvecklingssamarbetet långsiktigt
            främjar demokratisk utveckling och mänskliga rättigheter och i
            det arbetet spelar det civila samhället en viktig roll. Det är
            mycket oroande att civilsamhället på många ställen utsätts för
            ökad bevakning, hot och lagstiftning som begränsar dess möjligheter
            att verka.
          </p>
          <p xml:id="i-2xe1nJ1sQ6mTCPvdTTkHgq">
            Socialdemokraterna anser att det är viktigt med en mångfald av
            röster och aktörer i utvecklingssamarbetet, liksom att informations-
            och opinionsbildande arbete kring utvecklingspolitiken bör bedrivas
            av olika aktörer. Anslaget för informationsarbete har minskat
            och dessutom har syftet ändrats. Socialdemokraterna menar att
            den andel som går till informations- och kommunikationsverksamhet
            bör höjas upp mot nivån före minskningarna. Vi menar också att
            informationsarbete inte bara kan utan också bör innehålla opinionsbildande
            arbete. Detta vill socialdemokraterna inte inskränka. Debatten
            behövs för att politiken ska leva och utvecklas.
          </p>
          <p xml:id="i-6fnXm6yDusbuQasnpEUWP4">
            Socialdemokraterna vill att utvecklingssamarbetet ska stärka
            människors kraft att driva förändrings- och demokratiseringsarbete
            genom det civila samhället i världen.
          </p>
          <head xml:id="i-8vMWz6FMd6nvNeTu419ma1" type="h2">
            2.15 EU:s utvecklingssamarbete
          </head>
          <p xml:id="i-VFoNWzYeNju7kyGBrBi94j">
            EU är världens största biståndsgivare, vars mål för utvecklingspolitiken
            är att utrota fattigdomen i världen inom ramen för hållbar utveckling.
            EU är och ska vara en pådrivande aktör för att uppnå FN:s millenniemål.
            För att det ska lyckas krävs att mer av EU-biståndet utformas
            i partnerskap med mottagarna och fokuseras på fattigdomsbekämpning
            och att EU:s olika politikområden bättre samordnas och inte motverkar
            varandra, i enlighet med Policy Coherence for Development. Sverige
            bör vara pådrivande för att detta ska uppnås. Jordbruks-, fiske-
            och handelspolitiken är centrala områden som ytterligare måste
            reformeras inom EU för att främja och inte bromsa utvecklingsländers
            möjligheter. Exempelvis bör EU inte sätta upp tullhinder för utvecklingsländerna
            och fiskeavtalen bör i högre grad ha ett utvecklingsperspektiv.
          </p>
          <p xml:id="i-Kf2iAbbZ6wLiN6LXSi6dxk">
            Sverige bör vara pådrivande för att EU:s medlemsländer höjer
            sina biståndsnivåer enligt de åtaganden man har gjort. I krisens
            spår har biståndet från EU-länderna tvärtom minskat.
          </p>
          <p xml:id="i-LwgZdG6MKHYjbf1e3GavhM">
            EU har sedan en tid antagit grundläggande regler för EU:s budgetstöd
            till samarbetsländer inom det internationella utvecklingssamarbetet.
            I dessa regler finns tre olika typer av kontrakt. Beroende på
            vilket kontrakt det gäller är omfattningen på samarbetet olika
            stort och kraven på samarbetslandet olika höga. Ju närmare och
            mer omfattande samarbete, desto högre krav på samarbetslandet.
            De tre kontraktsnivåerna är (fritt översatt till svenska); god
            styrning och utvecklingskontrakt, sektorreformskontrakt och samhällsbyggnadskontrakt.
          </p>
          <p xml:id="i-8qdtimbz9ygbkpiYa1p4FA">
            Socialdemokraterna är positiva till denna modell och att kraven
            ökar på samarbetsländerna i takt med att samarbetet blir mer omfattande.
            Det är en bra utgångspunkt även för svenskt bilateralt arbete.
          </p>
          <p xml:id="i-WmFb6v3FwYZ8V8DAhyB3Dr">
            Sammantaget utgör EU:s biståndspolitik en stor möjlighet för
            Europas medlemsländer att gemensamt på ett kraftfullt och konstruktivt
            sätt främja en mer rättvis och demokratisk värld och därmed spegla
            EU:s grundläggande värderingar i en värld som riskerar att polariseras.
          </p>
          <head xml:id="i-931z8KB2rQsXzSw8qdkt3N" type="h2">
            2.16 Multilateralt utvecklingssamarbete
          </head>
          <p xml:id="i-3UXvTxSnWzNmqgBFzDTaFk">
            Många globala utmaningar möts bäst genom ett multilateralt förhållningssätt
            där länderna i organisationer som FN:s olika organ, Världsbanken,
            utvecklingsbankerna och Internationella valutafonden arbetar tillsammans
            för att utrota fattigdom, möta hot från konflikter och klimatförändringar
            men också för att kunna arbeta med globala gemensamma nyttigheter.
          </p>
          <p xml:id="i-Ayqsf4ukHDGc7FZDSd6bPq">
            En betydande del av Sveriges medel till internationellt utvecklingssamarbete
            går genom multilaterala samarbeten, FN och olika FN-organ samt
            EU.
          </p>
          <p xml:id="i-NUj5Rfd8tAjfQ1vt1cZJPr">
            Svenskt utvecklingssamarbete via multilaterala organ, fonder
            och program bör följa de prioriteringar som sätts för det bilaterala
            utvecklingssamarbetet. Exempelvis är det viktigt att Sverige ger
            fortsatt starkt stöd till arbetet via multilaterala organisationer
            för ökad jämställdhet och kvinnors rättigheter, inte minst på
            SRHR-området. FN:s befolkningsorgan UNFPA gör viktiga insatser
            och vi socialdemokrater anser att Sverige fortsatt ska stödja
            dess arbete liksom exempelvis UN Women.
          </p>
          <p xml:id="i-8pwTaen9iVj2b5fytnuwV">
            Många gånger är det effektivt att samordna insatser genom det
            multilaterala systemet och ofta har FN genom sin unika legitimitet
            en trovärdighet som skapar möjligheter att nå resultat också i
            utvecklingssamarbetet. Därför bör FN:s normativa arbete stärkas
            inom utvecklingspolitikens olika områden.
          </p>
          <p xml:id="i-TxtLuHJHwnnEanybN8eUsV">
            Liksom när det gäller bilateralt utvecklingssamarbete är det
            viktigt att det multilaterala utvecklingssamarbetet bygger på
            partnerländernas ägarskap. Det är även av vikt att låg- och medelinkomstländers
            inflytande i de multilaterala organisationerna stärks så att deras
            perspektiv på utvecklingssamarbetet hörs, inte bara givarländernas
            röster.
          </p>
          <p xml:id="i-CJ7p6sRpufMsRLEfwHcqZQ">
            Sverige är en stor givare till organisationer inom FN-systemet
            och bör arbeta mer aktivt i de olika organen. Sverige bör agera
            för att Sveriges inflytandegrad och påverkansmöjligheter blir
            proportionellt stora med biståndet genom de styrelseposter Sverige
            har och genom påverkande arbete i olika forum. Sverige bör också
            verka för att fler svenskar ska vara verksamma i internationella
            organisationer. Detta bör vara en del av den FN-strategi Socialdemokraterna
            anser att regeringen bör ta fram.
          </p>
          <p xml:id="i-BaD3BQFex7X5VCv8c7vBc1">
            Förenta nationerna utgör navet i det internationella samfundet
            och organisationen måste genom fortsatt reformarbete rustas för
            att ett starkare FN ska kunna hantera kriser, värna folkrätten
            och mänskliga rättigheter samt främja fred, säkerhet och utveckling.
          </p>
          <head xml:id="i-SNSCLUc4rV2JqtSEviKryB" type="h2">
            2.17 En procent av BNI till utvecklingssamarbete
          </head>
          <p xml:id="i-D8iLTUsVGQvDBkEGXSgjH6">
            Sverige tillhör det fåtal länder i världen som lägger cirka en
            procent av sin BNI (bruttonationalinkomst) på internationellt
            utvecklingssamarbete. FN:s mål är att alla rika länder ska avsätta
            minst 0,7 procent av BNI.
          </p>
          <p xml:id="i-9xos6g4LQBnnYsDTjpTnWY">
            Det finns ett starkt folkligt stöd i Sverige för att avsätta
            en procent av BNI till internationellt utvecklingssamarbete. Socialdemokraterna
            står fast vid enprocentsmålet, eller rättare sagt enprocentsnivån.
          </p>
          <p xml:id="i-G33AzttUwTHPFsGMAr37P8">
            Från biståndsramen kan avräkningar göras. Socialdemokraterna
            accepterar avräkningar enligt Dacs regelverk (ett organ inom OECD
            vars regelverk Sverige ska följa). För att behålla förtroendet
            för hur dessa avräkningar görs är det dock viktigt att regeringen
            följer regelverket fullt ut. Så var inte fallet när regeringen
            lät biståndet bekosta svensk diplomatisk verksamhet i länder helt
            utan anknytning till utvecklingssamarbetet, vilket Dac kritiserade
            Sverige för.
          </p>
          <p xml:id="i-CzzNy2u2YTsUe5mVPwp5Z3">
            När det gäller avräkningar för vissa kostnader i flyktingmottagandet
            har Socialdemokraterna godtagit dessa. Vi välkomnar att Sverige
            är en fristad för människor på flykt. Socialdemokraternas migrationspolitik
            utgår från en stark solidaritet människor emellan.
          </p>
          <p xml:id="i-AXYDzweZQsPEGoTFrebuCD">
            Men vissa aspekter av den borgerliga regeringens agerande måste
            belysas. Dessa avräkningar har ökat kraftigt. Regeringen bör kvalitetssäkra
            de höga avräkningarna. Det kan också bli nödvändigt med en diskussion
            om nivån. Socialdemokraterna vill att avräkningarna ses över för
            att säkerställa att de hålls inom regelverket. Vi vill också att
            kostnaderna för boende ses över. Kvaliteten ska behållas men systemet
            får inte vara kostnadsdrivande.
          </p>
          <p xml:id="i-VWtXWx85XNscf5s7MizCs3">
            Pågående utvecklingssamarbete ska fredas. Om kostnader för flyktingmottagande
            måste avräknas utöver vad som aviserats i budgetpropositionen
            för innevarande år menar vi att regeringen bör använda medel som
            ännu inte allokerats samt om nödvändigt skjuta över kostnaden
            på nästa år. Om detta inte räcker till, som 2013 då regeringen
            aviserade effekter för pågående verksamhet, krävs att dessa förändringar
            av pågående verksamhet tydligt framgår i regeringens förslag till
            riksdagen. Annars har inte riksdagen ett fullgott beslutsunderlag
            att ta ställning till.
          </p>
          <p xml:id="i-PtT9hCqQgxRVqikNK3Mney">
            Skulder är ofta ett avgörande utvecklingshinder och vi välkomnar
            initiativ till skuldavskrivningar. Men vi avvisar den typ av avräkningsmetod
            för skuldavskrivningar som den borgerliga regeringen har genomfört
            i stor skala. Istället ska skulderna avräknas krona för faktisk
            krona vad skulden är värd den dag avräkningen görs. Då hade exempelvis
            den avräkning avseende Kongo som 2012 minskade biståndet med närmare
            en miljard hamnat på betydligt lägre belopp.
          </p>
          <p xml:id="i-4fLhiXh6HFRLcZ9j3nLmVo">
            Den procent av BNI som utgör biståndsramen ska användas för att
            bekämpa fattigdom och bidra till utveckling. Avräkningar som görs
            måste därför ha ett utvecklingsperspektiv och uppfylla de mål
            som satts upp för biståndsmedlen. Vi vill därför att regeringen
            redovisar för riksdagen hur medel avräknade från biståndsramen
            uppfyller målen för det internationella utvecklingssamarbetet.
          </p>
          <p xml:id="i-675dWu4rxyqntgyxZB5WRo">
            Summan som årligen avsätts till internationellt utvecklingssamarbete
            har genom enprocentsnivån växt. För att kunna upprätthålla kvaliteten
            när kvantiteten ökar behövs tillräckliga resurser för genomförande
            samt uppföljning och analys.
          </p>
          <p xml:id="i-HKko6sXx8VLoqoeCQ7syo3">
            De senaste åren har den svenska tillväxten varierat kraftigt.
            Vissa år har slutat med negativ tillväxt. För att säkerställa
            de åtaganden som Sverige gör på lång sikt och för att garantera
            förutsägbarhet i det svenska biståndet vill Socialdemokraterna
            att det närmare studeras vilka eventuella negativa effekter som
            uppstår när biståndsramen svänger fram och tillbaka på grund av
            förändringar upp och ned av BNI och hur dessa kan motverkas utan
            att underminera enprocentsnivån.
          </p>
          <head xml:id="i-P3RLN3EZ1yhHwsWJWxtE9q" type="h2">
            2.18 Resultat, effektivitet och uppföljning
          </head>
          <p xml:id="i-BHhPs5JPfcBfDGprTgAMnV">
            Det svenska utvecklingssamarbetet håller god kvalitet och åstadkommer
            resultat. Vi ska vara stolta över det och Socialdemokraterna vill
            att det utvecklas och förbättras ytterligare.
          </p>
          <p xml:id="i-GSaRt7eDZvbsLVdF7ZeS1Q">
            Styrningen måste förbättras. Den ska vara tydlig och rätt saker
            ska mätas och utvärderas. Jakten på kortsiktiga resultat får inte
            överskugga hållbarhet och långsiktighet genom att för mycket kraft
            läggs på kortsiktiga och lätt mätbara insatser på bekostnad av
            långsiktiga arbetssätt. Höga krav gällande ordning och reda, resultat
            och öppenhet ska ställas på alla aktörer och gälla lika.
          </p>
          <p xml:id="i-9KmPqaUJ7DXvCLRCSwndT3">
            Givare och mottagare är tillsammans partners i utvecklingsarbetet
            och därför behöver mottagarnas ägarskap och inflytande över utvecklingssamarbetet
            öka. Budgetstöd bör fortsatt vara en av de former Sverige använder
            i utvecklingssamarbetet. Rätt utformat och med rätt partner främjar
            budgetstödet mottagarens ägarskap, ökad parlamentarisk och medborgerlig
            insyn samt bidrar till transparens i statsbudgeten.
          </p>
          <p xml:id="i-FfWomP4DVxYiQDLFQD7ob6">
            Såväl budgetstöd som andra samarbetsformer kräver också att Sverige
            förmår upprätthålla framförhållning och långsiktighet i relationerna
            med samarbetsländerna.
          </p>
          <p xml:id="i-Nr4xcRiu6ZQYyUDErPHgeG">
            Det internationella ramverket för utvecklingssamarbetet, genom
            bland annat Parisagendan och slutsatserna från Busan, ställer
            krav också på givarländerna att samordna sig och att utgå från
            mottagarnas behov och prioriteringar för att bidra till långsiktig
            hållbarhet och minskat biståndsberoende. Här ställs också krav
            och mål upp för resultat och samarbete med nya givare. Sammantaget
            syftar detta till ett mer effektivt utvecklingssamarbete som ger
            hållbara resultat för utveckling och minskad fattigdom.
          </p>
          <p xml:id="i-4o2gHoPQNthtvKiKSDGyLz">
            Utvecklingssamarbetet verkar ofta i svåra miljöer. Många gånger
            uppnås resultat efter en lång process av ibland flera samverkande
            faktorer, och Sverige måste därför arbeta långsiktigt för att
            utvecklingssamarbetet ska kunna vara en faktor som förändrar på
            djupet. Vi vill gå bort från det som vi ser som en ny trend med
            tyngdpunkt på ensidigt givarstyrd kontroll och kortsiktigt mätbara
            faktorer på bekostnad av långsiktiga resultat. Vi vill understryka
            att reella resultat utgörs av förändring och utveckling i samarbetsländerna.
          </p>
          <p xml:id="i-E3ZQXgt6KAxCoaXC4Ba3XJ">
            I många stycken har regeringens politik medfört en oroande perspektivförskjutning
            där solidaritet och lokalt ägarskap som förutsättning för förändring
            är starkt nedtonat till förmån för en övertro på marknadslösningar
            och kortsiktig jakt på lätt mätbara resultat.
          </p>
          <p xml:id="i-5Hu5HofP8m3VyJjdonYDtr">
            För att öka tydligheten i biståndspolitiken vill vi förbättra
            redovisningen av hur utvecklingsmedel fördelas och används men
            inte endast som utgiftsposter. Med tiden kan också det hållbara
            resultatet redovisas. Socialdemokraterna anser vidare att öppenhet
            och transparens i högre grad än idag bör prägla beslutsprocesser,
            utvecklingsdebatten och reformarbetet inom det internationella
            utvecklingssamarbetet.
          </p>
          <p xml:id="i-FwNK7XUofE9c7gyhZBCiHS">
            Det finns ett behov av oberoende utvärderingar av utvecklingssamarbetet,
            bland annat som ett led i arbetet att utvecklingssamarbetet ska
            vara grundat på forskning och utvärdering. Därför startades den
            oberoende utvärderingsmyndigheten Sadev som regeringen har avvecklat.
            En ny utvärderingsverksamhet byggs nu upp i kommittéform. Socialdemokraterna
            var positiva till att en oberoende utvärderingsverksamhet skulle
            komma på plats men är mycket kritiska till hur regeringen hanterat
            processen och att regeringen brådskande lade ned Sadev innan förutsättningarna
            för en ny verksamhet fanns på plats. Nu krävs ansträngningar för
            att uppdraget ska lyckas.
          </p>
          <head xml:id="i-BadYF3zW4KBbndRq6Wx2ZJ" type="h2">
            2.19 Se över organisation, roller och hantering
          </head>
          <p xml:id="i-WjFMrSFM6cJjeHwDLj6pGj">
            Socialdemokraterna vill att det görs en samlad översyn av det
            svenska utvecklingssamarbetets styrning, organisation och rollfördelning.
          </p>
          <p xml:id="i-4GXbJobV9N3A36hvfHmTHf">
            Vi anser att det svenska utvecklingssamarbetet har genomgått
            stora förändringar. Några kan vara välbehövliga, andra finns det
            anledning att kritisera hårt. Ännu är flera av dessa endast aviserade
            men inte presenterade eller genomförda.
          </p>
          <p xml:id="i-D7rosgDA6hqUez39yw8k9j">
            Vi vill att översynen analyserar såväl UD:s roll liksom dagens
            Sida vars roll har förändrats under den borgerliga regeringen.
            Frågan är om dagens rollfördelning är optimalt organiserad och
            om olika kompetenser gått förlorade under de förändringar som
            har genomförts och i så fall behöver byggas upp på nytt.
          </p>
          <p xml:id="i-9q1day11rWR65kjMW5axBC">
            Bland frågorna som bör finnas med i en sådan översyn menar vi
            att det bör skapas klarhet i vilka krav som ställs på olika aktörer,
            vilka resultat som förväntas samt hur dessa ska redovisas. Socialdemokraterna
            menar att det ska vara höga krav på ordning och reda samt resultat
            i den internationella utvecklingsverksamheten. Samma höga krav
            och mål ska gälla för samtliga aktörer: UD, Sida, folkrörelser,
            näringsliv osv.
          </p>
          <p xml:id="i-TSTCPRp13Po3rQqSN4qwTc">
            Samtidigt får inte byråkratiseringen av utvecklingssamarbetet
            växa så att den hämmar verksamheten eller hindrar nytänkande.
          </p>
          <p xml:id="i-8Zp9u6FGu1m8f4iqSTLybJ">
            Kompetensförsörjningen som krävs för att möjliggöra ett fortsatt
            kvalitativt svenskt utvecklingssamarbete är en viktig fråga som
            också bör ingå i översynen. Med hög kompetens i utvecklingsfrågor,
            analys och idéutveckling kan Sverige också fortsatt spela en viktig
            roll i utvecklingspolitiken och också fortsatt bedriva en verksamhet
            i världsklass.
          </p>
          <p xml:id="i-XE98BEc8TQTvQukdUZvKGz">
            Arbetet med landkoncentrationen behöver också ses över. Det handlar
            till exempel om hur länder kan fasas ut från bilateralt utvecklingssamarbete
            utan att relationer och kunskap går förlorade, hur en landkoncentration
            kan få genomslag och hur andra arbetsformer som multilateralt
            utvecklingssamarbete och samordning med andra givare kan spela
            in.
          </p>
          <p xml:id="i-JiF4SuMWEQXA5sxwi5NFZN">
            Mot denna bakgrund vill vi att det genomförs en översyn av hur
            det svenska utvecklingssamarbetet idag är organiserat, vilka förändringar
            som har genomförts och deras effekter, lyfta in perspektiv från
            omvärldsförändringar och internationella reformprocesser. Översynen
            bör också lägga förslag för en välfungerande och ändamålsenlig
            organisering och rollfördelning. Detta bör ske i en öppen process.
          </p>
          <head xml:id="i-Lpx3YRzdYEwwKJ7nDmt7M3" type="h2">
            2.20 Framtiden – en utvecklingsagenda efter 2015
          </head>
          <p xml:id="i-ERx6MwgWoU4FmUAk8ivs46">
            FN:s rapport 2012 om millenniemålen visar glädjande att några
            delmål har uppnåtts: halverad fattigdom, förbättrade levnadsvillkor
            i världens slumområden, att lika många flickor som pojkar börjar
            skolan samt ökad tillgång till rent vatten. Samtidigt återstår
            många mål som är långt från uppfyllda.
          </p>
          <p xml:id="i-4NyLapwZZBhL5qay6u5Dpw">
            FN:s millenniemål utgör ändå en internationell agenda som förpliktigar.
            För att slå vakt om de framsteg som har gjorts hittills och för
            att intensifiera arbetet för att nå fler mål krävs att länderna
            står fast vid de åtaganden som gjorts. Det gäller även mål åtta
            om globalt partnerskap med ökat bistånd, rättvisare handel och
            minskade skuldbördor uppfyllas. Till 2015 återstår endast två
            år.
          </p>
          <p xml:id="i-4SMWe6rqYnuc9dZWhdyjLg">
            Av vikt är samtidigt det pågående arbetet för att formulera hur
            framtidens utvecklingsagenda ska se ut efter 2015. Socialdemokraterna
            menar att den nya utvecklingsagendan måste bygga på millenniemålens
            styrka – en samlad och gemensam agenda för utveckling.
          </p>
          <p xml:id="i-MMjWHrDaR6w13zUiRGUC1S">
            Millenniemålen är konkreta och mätbara och därigenom uppfordrande.
            Men för att fortsätta arbetet in i framtiden och för att kunna
            utrota fattigdomen krävs ytterligare steg. Det måste tydligt framgå
            att den kommande utvecklingsagendan bygger på såväl hållbar ekonomisk,
            social som miljömässig utveckling. Utvecklingen måste inkludera
            alla och vara icke-diskriminerande. För att nå detta krävs en
            bred ansats på många områden.
          </p>
          <p xml:id="i-8ojBKxccQmmypPPnPB5eur">
            Socialdemokraterna anser dels att de nuvarande målen måste förverkligas
            och ambitionerna därefter höjas väsentligt och gälla alla länder.
            Jämställdhet och kvinnors rättigheter måste också fortsatt såväl
            vara en egen målsättning som genomsyra andra mål. De nya målen
            måste också omfatta ökad demokrati och ökad respekt för de mänskliga
            rättigheterna.
          </p>
          <head xml:id="i-3yrnx393vLmmnKmdgJsM8V" type="h1">
            3 Globalisering
          </head>
          <p xml:id="i-EhtStUD32yibxULhcpMQC3">
            Vi socialdemokrater tror på globaliseringens möjligheter. De
            senaste årtiondenas ekonomiska globalisering har skapat ett ökat
            välstånd och bidragit till att fattigdomen minskat för flera hundra
            miljoner människor. I globaliseringens kölvatten har avstånden
            mellan människor minskat samt kunskapen och förståelsen för levnadsvillkoren
            på andra sidan jordklotet ökat. Dag för dag växer kraven på demokrati,
            mänskliga rättigheter och social trygghet runtom i världen. Aldrig
            har det funnits så många demokratier som i dag. Och sambandet
            mellan demokrati och ekonomisk utveckling är starkt.
          </p>
          <p xml:id="i-ToSsfVCq7TffzKgdPaZQ2t">
            I en värld som blir alltmer gränslös behöver demokratin bryta
            igenom för att påverka globalt. Större ansträngningar måste satsas
            på att öka antalet demokratiska stater i världen. Ett lands inflytande
            på global nivå måste vara beroende av ett eget demokratiskt styrelseskick.
          </p>
          <p xml:id="i-EoMY7a2RkA5AfWgEWNQ3mT">
            Genom demokratiska val mellan fria partier kan medborgarna ställa
            krav på sociala reformer och fackliga rättigheter. Demokratins
            landvinningar har gjort att färre människor drabbas av svält och
            att allt färre krig utkämpas mellan stater. Brist på fackliga
            rättigheter eller inga alls, svältlöner, inlåsta arbetare, barnarbete
            och lönedumpning måste bekämpas med facklig och politisk kamp
            för demokratiska fri- och rättigheter.
          </p>
          <p xml:id="i-WVBbTr9TDzZcg17PxNHHEp">
            Samtidigt är globaliseringen en källa till oro och otrygghet.
            Kraven på flexibilitet utan skyddsnät och de snabba ekonomiska
            kasten och finansoron ökar osäkerheten och maktlösheten.
          </p>
          <p xml:id="i-Wk2BNavmnMGjF3kVDL6m77">
            Omställningen till den nya ekonomin skapar oro för framtiden
            i såväl den rika som den fattiga världen – en oro för att alltmer
            av industrijobben flyttar till låglöneländer och att inga nya
            arbetstillfällen skapas i deras ställe. Låglöneländer spelas ut
            mot varandra, vilket försvårar kampen för en bättre tillvaro.
            Eurokrisen påverkar hela den europeiska unionen. Vi har sett finanskriser
            skapade ur en mix av omättlig girighet, obefintliga regler, oansvarigt
            risktagande och gränslösa bonussystem för att skapa största möjliga
            vinning. Följderna har påverkat oss alla.
          </p>
          <p xml:id="i-L3xKPXe6mgfhrB3UE1eK38">
            Vi behöver en ny global deal mellan kapital och arbete, ett globalt
            samarbete, för att skapa en positiv utveckling för alla. Detta
            kräver samarbete mellan och insatser av såväl näringsliv och regeringar
            som arbetarna. Det handlar om ömsesidig respekt och förståelse
            för varandras villkor. Likaväl som att fackföreningar inser näringslivets
            vinstintresse måste företagen acceptera den fria förenings- och
            förhandlingsrätten samtidigt, exempelvis. En sådan new global
            deal behövs för att bekämpa fattigdom och främja en ekonomiskt,
            socialt och miljömässigt hållbar utveckling.
          </p>
          <p xml:id="i-M1svZweSZzm4Mf19ciJkCN">
            Att finna sätt att hantera utmaningen i de globala politiska
            och sociala spänningarna är svårt. Roten till problemet är att
            en stor majoritet av världens befolkning lever i fattigdom, och
            lösningen är att utjämna orättvisorna.
          </p>
          <p xml:id="i-Q2aL7sNLaPP5AFaHKAH2pR">
            Ohälsan är ett av de största hindren och hoten mot tillväxt och
            välfärd. Mänskligheten har ett gemensamt ansvar att agera kraftfullt
            mot denna ohälsa. Hälsosystem är i första hand nationella regeringars
            ansvar. I kampen mot smittsamma sjukdomar i fattiga länder krävs
            att tillräckliga resurser tillförs genom bistånd eller andra internationella
            insatser. Medicinsk kunskap, vårdkapacitet och läkemedel måste
            nå alla, oavsett inkomst. Patentskydd och enskilda vinstintressen
            kan inte tillåtas hindra detta, i synnerhet som medicinska landvinningar
            oftast i grunden finansieras offentligt.
          </p>
          <p xml:id="i-Wwmhq6y4UKBb2JLkbJQ2xW">
            Till de ekologiska hoten kan också räknas smittsamma globala
            epidemier, så kallade pandemier. Dödliga pandemier innebär ett
            stort potentiellt säkerhetshot. Det kan utlösas antingen av terrorister
            som använder biologiska stridsmedel eller på naturlig väg.
          </p>
          <p xml:id="i-6BZwUTo3An9jGjzUNTAmcH">
            Den ökande levnadsstandarden i globaliseringens spår utsätter
            naturen för större belastning; resurser som vatten, energi och
            skog riskerar att utarmas samtidigt som miljöfarliga utsläpp från
            fabriker, bilar och hushåll ökar både i de rika länderna och i
            nya tillväxtekonomier som Kina, Indien och Brasilien. Det globala
            ekosystemet rubbas med klimatförändringar och ozonhål som följd.
          </p>
          <head xml:id="i-XJeQ6qnhdt4oD6kfjC5jre" type="h2">
            3.1 Den svenska välfärdsmodellen behövs i globaliseringen
          </head>
          <p xml:id="i-7F4rQ6tHoy6oQ5AXjmTFsR">
            Den svenska samhällsmodellen är framgångsrik. Det är ingen slump
            att Sverige rankas högt på internationella tillväxt-, utbildnings-
            och kreativitetslistor. Socialdemokratisk politik baseras på övertygelsen
            om att anpassning inte ska ske på bekostnad av människors rättigheter
            och trygghet. Tack vare forskning och utbildning, värnad arbetsrätt
            och sociala trygghetssystem och tack vare kampen för allas rätt
            till lika behandling rustade vi Sverige att ta sig an framtidens
            utmaningar.
          </p>
          <p xml:id="i-6Xdyq4ceWffxqwgNUfW6EU">
            Det finns således mycket goda grunder för att värna den så kallade
            svenska eller nordiska modellen både i EU och globalt samt att
            kämpa för fackliga och sociala rättigheter i Sverige, i EU och
            globalt.
          </p>
          <p xml:id="i-QRuTYHLfEXE5woTuGWbwPK">
            Det har dock blivit allt tydligare att det internationella kapitalets
            jakt på snabba och allt högre vinster inte tar mänsklig hänsyn
            – att människor används som spelbrickor. I dag tävlar länder och
            företag om att få produktionskedjans mest värdefulla länkar och
            att få behålla dessa så länge som möjligt. För oss socialdemokrater
            är det oacceptabelt att konkurrera om företagens investeringar
            genom att försämra tryggheten på arbetsmarknaden, dumpa löner
            eller sänka miljökrav.
          </p>
          <p xml:id="i-K32LPEN8gZ3U5EEo5qk5Hz">
            Den informella sektorns andel av ekonomin växer, inte minst i
            utvecklingsländer. Oreglerade eller direkt olagliga förhållanden
            innebär ofta rättslöshet för arbetare och småföretagare, som ofta
            utnyttjas på ett hänsynslöst sätt som anställda eller underleverantörer.
            Avreglering och privatisering som ökar en sådan exploatering motverkar
            en hållbar utveckling. Fattigas ägande-, avtals- och arbetsrätt
            skapar möjlighet till verklig tillväxt. Rätt till den jord man
            brukar är central. Vår slutsats är inte att försöka hindra förändringarna
            utan att styra dem. Det är inte det internationella kapitalet
            som kommer att se till att människor förbereds för arbeten i nya
            branscher. Istället krävs stark politisk beslutskraft och facklig-politisk
            samverkan för att nå framgångar i en global konkurrens.
          </p>
          <p xml:id="i-7dkz5e45wdNcQiFpA3kkzs">
            En av de bärande tankarna inom socialdemokratin är att trygghet
            för människor och investeringar i kunnande är nödvändigt för ökad
            tillväxt. Tvärtemot den moderatledda regeringen i Sverige tror
            vi inte att otrygghet och rädsla för att mista sitt jobb bidrar
            till utveckling. Trots hård internationell konkurrens står samhällen
            med höga ambitioner om jämn fördelning och gemensam välfärd –
            som de nordiska – starka. Avancerade ekonomier med världsledande
            produktion är komplexa och kräver en god samhällsmiljö. Kollektiva
            lösningar för utbildning, hälsa, miljö och infrastruktur är ofta
            de mest effektiva. Företagen är beroende av hög utbildningsnivå,
            kvalitativ forskning och bra livsmiljö för att kunna rekrytera,
            moderna kommunikationer och försörjning, pålitlig samhällsservice
            och rättsliga förhållanden. Långt gången specialisering, systemtänkande,
            kreativitet, engagemang och alla medarbetares ansvar kännetecknar
            den mest värdefulla produktionen och gynnas i ett öppet, demokratiskt
            och jämlikt samhälle.
          </p>
          <p xml:id="i-97F8yxHLbk1G289jADyv6r">
            Vi socialdemokrater har två parallella strategier. Vi ska i solidaritet
            verka för att globaliseringen sprider välstånd i hela världen
            och att alla kan känna trygghet i sina arbeten. Samtidigt ska
            svenska arbetstagare erbjuda kompetens i världsklass. Den svenska
            arbetsmarknaden ska erbjuda sådan trygghet och sådana utvecklingschanser
            för enskilda att förändringen blir en positiv möjlighet.
          </p>
          <head xml:id="i-2ihD9ikS3sKKKMUbgTZs1q" type="h2">
            3.2 Fri, rättvis och hållbar handel
          </head>
          <p xml:id="i-XcCWCZjRs2UbkVnTNxyQga">
            Vi socialdemokrater har en grundläggande tro på dialog, samarbete
            och handelsrelationer som något positivt i internationella relationer.
          </p>
          <p xml:id="i-GvwL4qjLuK1FaEM6i7moUu">
            Handel med varor och tjänster, finansiella flöden, migration,
            utbyte av idéer och kunskap väver samman världens länder i allt
            snabbare takt. Den digitala utvecklingen och sociala medier minskar
            avstånd mellan människor. Allt detta är en positiv utveckling.
          </p>
          <p xml:id="i-8m68xW5SewtzJtXvWN39us">
            Globaliseringen innebär nya möjligheter, men också nya utmaningar.
            Alla måste få ta del av globaliseringens fördelar, och dess nackdelar
            måste begränsas. Detta kräver en politik som kompletterar öppenhet
            med satsningar på kompetens, rättvis fördelning och hållbar utveckling.
            Öppen handel bidrar till nya och bättre jobb, högre löner, bättre
            konkurrens och lägre priser. Öppen handel bidrar också till ekonomisk
            tillväxt – inte minst för världens utvecklingsländer. En ökad
            handel förbättrar våra möjligheter att bekämpa fattigdomen. En
            öppnare och rättvisare handel är ett av de bästa instrumenten
            vi har för att uppfylla FN:s millenniemål för global utveckling.
            Utvecklingshänsyn måste därför vara vägledande i det internationella
            handelssystemet för att även fattiga länder ska kunna dra nytta
            av globaliseringens välfärdsvinster.
          </p>
          <p xml:id="i-PE4cuZ2yrZaCy29vtvmW83">
            En fri och ökad handel innebär även fördelar för länder som Sverige.
            Förhandlingarna om ett frihandelsavtal mellan EU och USA är av
            stor vikt också för Sveriges ekonomi och arbetsmarknad.
          </p>
          <p xml:id="i-44HFgjb153YT7ByQkPGTTr">
            Även om handel med varor och tjänster över gränserna har ökat
            lavinartat de senaste decennierna skapar den globala produktionen
            inte välstånd i alla delar av världen. Det finns ett tydligt samband
            mellan lägre handelsbarriärer och ökad handel. Alltjämt är det
            dock världens rikaste länder som handlar mest med varandra. Och
            så länge rikare delar av världen skyddas av handelsbarriärer kommer
            verkligt fri handel att vara en utopi. Så länge kommer också välståndet
            att fördelas ojämnt mellan olika delar av världen.
          </p>
          <p xml:id="i-SboP33vtYtxXoqFgstc7jr">
            I fattiga delar av världen finns det dessutom ofta mycket höga
            tullmurar och andra former av handelshinder mellan grannländerna.
            Om till exempel Afrika ska lyftas så måste handeln mellan grannländerna
            på kontinenten öka. Det är så de rika delarna av världen har ökat
            sitt välstånd, genom handel med varandra, och välmående länder
            har oftast välmående grannar. Det är därför viktigt att stödja
            länder i fattiga delar av världen att öka sin handel mellan varandra.
          </p>
          <p xml:id="i-qL2cT3tTRzPcBVQkJVaFG">
            Ekonomisk och social utveckling gynnas genom ett ömsesidigt utbyte.
            Produktion och välstånd skapas inte bara genom handel. Minst lika
            viktigt är fördelningspolitik, utbildning, hälsovård, förbättrad
            infrastruktur och kommunikationer samt den tekniska utvecklingen.
            Det finns krafter som verkar för en hämningslös och oreglerad
            kommers. Och det finns krafter som vill backa bandet till protektionismens
            och nationalismens tidevarv. Det är socialdemokratins uppgift
            att erbjuda ett alternativ till ytterligheterna ohämmad kapitalism
            och stängda gränser. Vi socialdemokrater bejakar ekonomisk tillväxt
            men inte till vilket pris som helst. Vi bejakar frihandel men
            inte till vilket pris som helst. Vi bejakar nya produktionsmönster
            men inte till vilket pris som helst. Vårt parti står för en tydlig
            frihandelspolitik som är kopplad till goda arbetsvillkor. Därför
            är det viktigt att driva frågor om mänskliga rättigheter i arbetslivet.
          </p>
          <p xml:id="i-G9dFdRmBkvSLedARAR6XVQ">
            Parallellt med den ökade handeln har också handelsmönstren förändrats.
            Afrika är en tillväxtkontinent. Nya länder, exempelvis Brasilien,
            har ökad både ekonomisk och politisk tyngd.
          </p>
          <p xml:id="i-1nQhxFeP7fgithVNFm8pU">
            I Asien har utvecklingen gått fort. Särskilt i Kina, världens
            folkrikaste land, har den ekonomiska tillväxten varit mycket hög
            under flera årtionden trots fortsatt förtryck.
          </p>
          <p xml:id="i-E6M4yX8mSzuMTdKCFAtZhm">
            Handel gör det möjligt att skapa ökat välstånd i alla delar av
            världen. Kapitalintressen får emellertid inte ensamma råda över
            länders utveckling eller erbjudas en fristad undan all demokratisk
            kontroll och socialt ansvarstagande. Det är inte alltid möjligt
            att införa frihandel över en natt. Länder som varit slutna eller
            med liten etablerad produktion måste ha möjligheter att förbereda
            sig inför minskade handelsbarriärer.
          </p>
          <p xml:id="i-7nmsKgCWUVWWGoDwHtf2ef">
            Den orättvisa fördelningen av globaliseringens möjligheter kan
            rättas till. Det handlar om att politiken måste få mer verkningskraft
            på global nivå. Den ekonomiska globaliseringen har varit snabb,
            medan politiken har hamnat på efterkälken. Därför måste det internationella
            politiska samarbetet stärkas.
          </p>
          <p xml:id="i-A2DR2z9dnwYisqeAZtsezU">
            För att göra globaliseringen mer rättvis krävs större satsningar
            på att minska klyftorna. Biståndet är viktigt och i detta sammanhang
            vill vi understryka vikten av handelsrelaterat bistånd som kan
            bidra till att öka utvecklingsländernas möjligheter att delta
            på världsmarknaden och i handelsförhandlingar. Dock har en rättvis
            och fri handel långt större ekonomisk betydelse. Även om handel
            över gränserna har ökat stort de senaste decennierna är det världens
            rikaste länder som handlar mest med varandra. Fattigare länder
            hindras från att komma in på de rika ländernas marknader genom
            handelsbarriärer, t.ex. jordbrukssubventioner, och de förlorar
            årligen flera hundra miljarder dollar på detta sätt. Dessa resurser
            borde istället användas till att förbättra miljön, till landsbygdsutveckling
            och till att stärka Europas konkurrenskraft. Särskilt angeläget
            är det att avskaffa jordbrukssubventionerna på tobaks- och alkoholvaror.
          </p>
          <p xml:id="i-Qfk6nGXmgS8PRdqNriUG5B">
            Därför vill vi socialdemokrater verka för en verklig frihandel,
            utan tullmurar och subventioner. En fri handel och mer rättvisa
            handelsregler kan lyfta miljontals människor ur fattigdom. Frihandel
            betyder dock inte en hämningslös och oreglerad kommers. Marknadsliberaler
            vill ha fri handel, men sällan sociala eller fackliga rättigheter.
            Vi socialdemokrater vill ha båda. Vi socialdemokrater förespråkar
            en reglerad frihandel inom ramen för internationella överenskommelser.
          </p>
          <p xml:id="i-WudND6vzj64t2CDzKsimXy">
            WTO-förhandlingarna i den så kallade Doharundan har sedan länge
            lidit av betydande motgångar. Det är ändå viktigt att regeringen
            driver på för återupptagna förhandlingar med syfte att framförallt
            förbättra utvecklingsländernas möjligheter att delta i handeln
            på världsmarknaden utan hämmande handelshinder. Det gäller inte
            minst ökat marknadstillträde för fattiga länder.
          </p>
          <p xml:id="i-6aKePE3sbhT1ZffxomRSEA">
            Handel ska styras av gemensamt beslutade regelverk som är rättvisa
            och gäller lika för alla. De så kallade ekonomiska partnerskapsavtalen
            (EPA) mellan EU och länder i Afrika är i vissa delar orättvisa
            och bör rättas till. Alla EU:s frihandelsavtal måste ha ett utvecklingsperspektiv.
            EPA-avtalen mellan EU och AVS måste resultera i långsiktiga och
            utvecklingsvänliga handelsavtal. Hörnstenarna bör vara utveckling,
            partnerskap och regional integration. EU måste vara berett att
            göra fler och mer omfattande åtaganden än länderna i Afrika. Rättvisa
            handelsvillkor är ett oavvisligt krav som Sverige ska driva i
            alla relevanta organ, exempelvis EU och WTO.
          </p>
          <p xml:id="i-Y1iVs5kXot8WKPASDvSguY">
            Vi socialdemokrater menar att vi för svensk del bör verka för
            att EU tar hänsyn till den gemensamma jordbrukspolitikens effekter
            på livsmedelstryggheten i AVS (Afrika, Västindien, Stilla havet).
            Inom denna sektor kan undantag för strategiska produkter i kombination
            med en särskild skyddsklausul ha ett särskilt värde. En förutsättning
            för att AVS ska avkrävas marknadsöppningar på jordbruksområdet
            bör vara att EU avstår från subventionerad export till området.
            De europeiska producenternas mål är att få tillträde till AVS-marknaderna,
            men vi måste samtidigt sträva efter att ge de fattiga AVS-länderna
            den nödvändiga flexibiliteten, samtidigt som åtagandena är WTO-förenliga.
          </p>
          <p xml:id="i-Lf35kvuN2ApofnyrQ5pvKe">
            Inom EU vill vi arbeta för att EU tar bort alla handelshinder
            för Afrika, Karibien och Sydamerika, och vi ska vara det land
            som hårdast driver frågan om ett avskaffande av EU:s jordbrukssubventioner.
            Vi vill att EU inrättar en ombudsman till stöd för utvecklingsländer
            som vill exportera till EU.
          </p>
          <p xml:id="i-K4ip6sY35yrpjtMmbMmmmH">
            Vi socialdemokrater menar också att Sverige bör verka för att
            AVS inför ett skydd för immateriella rättigheter i nivå med TRIPS-avtalet.
            Det är samtidigt viktigt att AVS erbjuds samma flexibilitet som
            finns i TRIPS-avtalet, särskilt vad gäller övergångsperioder.
            EPA bör inte medföra mer långtgående krav på AVS än vad som följer
            av TRIPS-avtalet.
          </p>
          <p xml:id="i-DsvUwJt1f9xVRZ12cF6c7N">
            Det handelsavtal som reglerar s.k. immaterialrätt, bland annat
            patent på läkemedel och genetiska resurser, är TRIPS (trade related
            aspects of intellectual property rights). Avtalet har kritiserats
            för att i första hand passa de rika ländernas behov, exempelvis
            om svårigheter att få fram bromsmediciner mot aids som folk i
            fattiga länder har råd med. Vi anser att en utvärdering av dessa
            avtal måste göras.
          </p>
          <p xml:id="i-XA1Ppv2kCwYzsTrmZNJV1j">
            Med rättvis handel menas handel som stärker småproducenters och
            små jordägares ekonomiska ställning för att de inte ska marginaliseras
            i världsekonomin. Det berör i första hand utvecklingsländer. Det
            handlar om att producenter och anställda ska få en skälig andel
            av den totala vinsten och om att förbättra de sociala förhållandena
            för anställda. Begreppet syftar till långsiktig utveckling. Både
            försäljares och konsumenters deltagande i initiativ för rättvis
            handel sker på frivillig grund. Vi socialdemokrater vill fortsätta
            att inom ramen för EU-samarbetet främja den rättvisa handeln.
            Genom Rättvisemärkt visar vi i praktiken den svenska modellen
            som står för solidaritet och mänskliga rättigheter även i handelspolitiken.
          </p>
          <p xml:id="i-LPVXLqXtCjieEGsxPEQDMs">
            Kampen om vatten skapar motsättningar mellan länder redan i dag
            och riskerar att leda till framtida konflikter. Rätten till rent
            vatten utmanas också av krafter som vill privatisera vattentillgången.
            Vi socialdemokrater kommer att ta strid för allas rätt till rent
            vatten. Grundläggande behov för enskilda och samhället, såsom
            hälsovård och utbildning, bör vara offentliga åtaganden i varje
            samhälle. Tillgången får inte begränsas genom internationella
            handelsregler eller en marknad som låter köpkraften avgöra.
          </p>
          <head xml:id="i-JD3zJbHZUXdwZfpzBKDNry" type="h2">
            3.3 Finansiella institutioner
          </head>
          <p xml:id="i-TmMurKoRi99QrrVcPvWKVu">
            Det är av största vikt med en reformering av de globala finansiella
            institutionerna. Inte minst turbulensen på de finansiella marknaderna
            och den efterföljande finanskrisen visade på behovet av stabila
            finansiella institutioner.
          </p>
          <p xml:id="i-QqVdrJWzXTzKQy3QpCnPgP">
            Efter deras bildande under andra världskrigets sista år har mycket
            hänt i världen. Internationella valutafondens (IMF) mål är att
            säkra stabiliteten i det internationella monetära och finansiella
            systemet medan Världsbankens främsta uppgift är att bistå utvecklingsländer
            med att bekämpa fattigdom.
          </p>
          <p xml:id="i-QEy9YaZmprspw3zb1Kycsv">
            Länge riktades berättigad kritik mot IMF och Världsbanken för
            deras nyliberala hållning till länders reformeringsbehov. Delvis
            har detta förändrats. I Världsbankens program tas i dag större
            hänsyn till de fattiga ländernas egna prioriteringar för effektiv
            fattigdomsbekämpning. Men fortfarande brottas IMF och Världsbanken
            med stora problem.
          </p>
          <p xml:id="i-7VC1LwZRpj2VEesRcWd5m4">
            Makten i organisationerna speglar inte de ekonomiska förhållandena
            i världen. Relationen till FN är också oklar. Det är dock viktigt
            att betona att IMF och Världsbanken är självständiga institutioner
            som bygger på medlemsländernas kapitalinsatser. Även i fortsättningen
            kommer sannolikt ländernas medlemskap och kapitalinsats att vara
            stommen i de finansiella organisationerna.
          </p>
          <p xml:id="i-7WahZKqGE6nWXHKR7amUvj">
            Även om de internationella uppgörelser om förstärkningar av IMF
            som kommit till stånd i och med finanskrisen är positiva så innebär
            inte det att arbetet är slutfört. Det är nödvändigt att reformera
            de internationella finansiella institutionerna. Det behövs en
            offentlighetsprincip värd namnet. Demokrati och mänskliga rättigheter
            bör i högre grad vara förknippat med organisationernas utlåning.
          </p>
          <p xml:id="i-Upd3u3uQoT8tBKbupnH36W">
            Kopplingen mellan IMF, Världsbanken och FN-systemet behöver stärkas.
            FN bör kunna fatta beslut som även de finansiella organisationerna
            måste rätta sig efter.
          </p>
          <p xml:id="i-YaBsgVj2BMsX3YHezbzvX">
            Noteras bör också att G20 idag spelar en större roll som internationellt
            forum. Bland annat var det till stor del i detta sammanhang som
            viktiga beslut fattades om åtgärder för att minska skadeverkningarna
            av finanskrisen. Vi ser det dock som ett stort problem om utvecklingen
            fortsätter mot att G20 tar över delar av det ansvar och den roll
            som internationella institutioner som Internationella valutafonden
            eller Världsbanken spelar, där betydligt fler av världens länder
            finns representerade.
          </p>
          <head xml:id="i-UqnkgJnNRkKDe8MctrbmEP" type="h2">
            3.4 Tygla spekulationsekonomin
          </head>
          <p xml:id="i-QPyqGyeYvMtFkh3Luyq7Jq">
            Med finansmarknadernas globalisering följer ökad sårbarhet. Finansiella
            kriser kan få förödande mänskliga konsekvenser. Spekulationsekonomin
            måste tyglas och ramverket för det internationella kapitalet stärkas.
            Det är därför nödvändigt att utveckla instrument som ökar stabiliteten
            i de internationella finanssystemen, motverkar kortsiktiga spekulationer
            och gynnar långsiktiga investeringar. En global skatt på finansiella
            aktiviteter eller transaktioner är ett sådant instrument.
          </p>
          <p xml:id="i-CzWtNTqPL71BZuMfbymUzZ">
            Skatteparadis ska bekämpas med starka medel internationellt.
            De multilaterala finansiella organisationerna ska i större utsträckning
            än i dag främja finansiell stabilitet och motverka det spekulativa
            kapitalet. Organisationernas utlåningspolicy måste i högre grad
            än i dag ta hänsyn till de sociala effekter som finansiella kriser
            i ett område kan medföra. Bekämpningen av finansiella kriser kräver
            långsiktigt engagemang från många aktörer. Och eftersom de flesta
            finansiella kriser har en ekonomisk eller politisk kris som grund
            är det på den ekonomisk-politiska arenan som kampen ska föras
            mot de finansiella kriserna.
          </p>
          <head xml:id="i-Rt6bMoRE71YQkyqnExBJfY" type="h2">
            3.5 Avskaffa jordbrukssubventionerna
          </head>
          <p xml:id="i-3vTsgCZYj3TANx9Jjd64Dm">
            Att ställa krav på utvecklingsländernas handelspolitik och skärpa
            kampen för rimliga arbetsvillkor räcker inte. Den industrialiserade
            världen får inte missgynna utvecklingsländer genom importtullar
            och exportstöd till den egna industrin eller till jordbruket.
          </p>
          <p xml:id="i-LV8CEotYTp1YJDxu4x4Fn3">
            Utvecklingsländerna förlorar årligen flera hundra miljarder dollar
            på grund av handelsbarriärer. Särskilt angeläget är att omgående
            avskaffa jordbrukssubventioner på tobak och alkoholvaror. Jordbruket
            är den viktigaste sektorn i utvecklingsekonomierna. Därför är
            det avgörande att framför allt den europeiska och nordamerikanska
            jordbrukspolitiken reformeras. EU:s initiativ att riva delar av
            handelshindren för de minst utvecklade länderna i världen är ett
            steg i rätt riktning.
          </p>
          <p xml:id="i-UQDJBVGqYRM1qF38iKh9Kc">
            Varje år spenderar EU en orimligt stor del av sin budget i direkta
            jordbrukssubventioner. Dessa resurser borde istället användas
            till utvecklad välfärd, förbättrad miljö, landsbygdsutveckling
            och att stärka Europas konkurrenskraft.
          </p>
          <p xml:id="i-SXGztBEWLSqMVBDeftGDWa">
            När lantbruk i utvecklingsländerna underlättas blir det möjligt
            för många att öka sitt välstånd och på sikt diversifiera sin ekonomi.
            Att familjer och kooperativ själva får äga och bruka sin mark
            är en grundläggande förutsättning för utveckling. Där familjeägda
            jordbruk finns är tillväxten högre och snedfördelningen mindre
            än där koloniala och feodala plantageekonomier råder. Såväl inhemskt
            missgynnande som utländsk dumpning av mat slår hårt mot den majoritet
            av världens fattiga som försöker leva av jordbruk. Det är ohållbart.
            Med bättre inkomstförhållanden på landsbygden anlitas arbetskraften
            mer rationellt och industriers chans att konkurrera med usla löner
            och arbetsvillkor minskar. Verklig frihandel med jordbruksprodukter
            skulle öka tryggheten och inkomsterna för såväl lantbrukare i
            utvecklingsländer som industriarbetare i rikare länder.
          </p>
          <head xml:id="i-Bvxjxap31irfxwdh6bLh7m" type="h2">
            3.6 Miljö och klimat kräver samarbete över gränserna
          </head>
          <p xml:id="i-3CRJZFe8R7hBtbUPdTHqy4">
            Socialdemokraternas mål är en hållbar hushållning med jordens
            resurser så att kommande generationer kan överta en jord där det
            fortfarande går att dricka rent vatten och andas frisk luft och
            där artrikedomen inte har utarmats. Det finns en risk att överutnyttjandet
            av naturresurser resulterar i ekologisk, ekonomisk, hälsomässig
            och social kollaps. Särskilt dramatiska är riskerna med klimatförändringar.
          </p>
          <p xml:id="i-UT5s5GaVQVk7krqHDA7VFZ">
            Morgondagens miljöproblem kräver åtgärder i dag. Inget land kan
            ensamt hantera de globala miljöproblemen eftersom dessa är gränsöverskridande.
            Det multilaterala samarbetet för hållbar utveckling är avgörande.
            För 40 år sedan hölls en banbrytande FN-konferens om miljö i Stockholm.
            I och med världstoppmötet i Johannesburg 2002 blev begreppet hållbar
            utveckling med dess ekonomiska, sociala och miljömässiga dimensioner
            definitivt erkänt som en överordnad princip för FN:s arbete. På
            så sätt stärktes ytterligare arbetet med hållbar utveckling på
            den globala, regionala och nationella nivån. Slutsatserna får
            inte stanna vid uttalanden. FN måste aktivt ta ledningen i arbetet
            för hållbar utveckling, som också bör prägla organ som Världsbanken,
            IMF, WTO och de regionala utvecklingsbankerna. Den internationella
            handelns regler och avtal måste kombineras med miljökonventioner
            och internationell miljölagstiftning.
          </p>
          <p xml:id="i-9sc7f6TwsShnuCFdEiVWaK">
            Klimatförändringarna drabbar redan idag många utvecklingsländer,
            i vissa länder med torka och svält och i andra med översvämningar
            och förstörda hem. Insatser för att klara konsekvenserna och hejda
            effekterna av klimatförändringarna kräver omfattande internationella
            åtgärder och samarbete. Klimatförändringarna ställer världen inför
            stora utmaningar och hittills har alltför lite gjorts. De internationella
            klimatförhandlingarna har hittills gett ett otillräckligt resultat.
          </p>
          <p xml:id="i-EJHm6heuXruatAgC3xKUFR">
            Den industrialiserade världens klimatpåverkan drabbar andra delar
            av världen och därför ska arbetet ta sin utgångspunkt i dessa
            länder som har ett historiskt ansvar för klimatförändringarna.
            Utsläppen ska minskas på hemmaplan, till 2050 ska de i Sverige
            ha minskats med minst 90 procent jämfört med 1990. Sverige ska
            agera pådrivande för att få andra att vidta åtgärder men också
            ta det egna ansvaret. Sverige bör öka ansträngningarna för att
            ställa om mot ett hållbarare samhälle.
          </p>
          <p xml:id="i-UP8AgihYoFVpwP8uShXopX">
            Sverige ska vara pådrivande för att EU:s bidrag till den gröna
            klimatfonden ska vara generöst. Finansieringen kan komma från
            intäkter på EU:s utsläppshandel eller från en ny internationell
            skatt på utsläpp från sjöfart eller flyg. Sverige ska agera internationellt
            och i EU för att skapa nya internationella finansieringskällor
            för klimatomställningsåtgärder.
          </p>
          <p xml:id="i-Kc3362XsiEUpBCyxscrCX4">
            Vi vill se en global utsläppshandel inom konkurrensutsatta energiintensiva
            industrier och effektiva globala instrument för tekniköverföring
            och finansiering av klimatåtgärder i utvecklingsländerna.
          </p>
          <p xml:id="i-Jk61a2WFQdm8x4cUm8WgfW">
            Klimatfrågan är en av vår tids ödesfrågor och en utgångspunkt
            i arbetet för hållbar utveckling. I Sverige finns hög kunskap
            inom miljöteknikområdet och lång erfarenhet av att distribuera
            rent vatten och av att rena avloppsvatten. Den kunskapen och tekniken
            är viktig att utnyttja för att bidra till bättre hälsa och minskad
            dödlighet.
          </p>
          <p xml:id="i-V37syPwt3JozDotzPHArj3">
            Utvecklingssamarbetet bör arbeta för att utnyttja kunskap om
            miljöteknik samt arbeta med kapacitetsutveckling på området. Därtill
            ska svenskt utvecklingssamarbete vara klimatsäkrat.
          </p>
          <p xml:id="i-LQeb7CErKdzQq7bMmT1Yo9">
            Ökad produktion och välstånd i fler områden i världen bör ske
            på ett miljömässigt hållbart sätt genom att ny energiteknik utvecklas
            och gamla tekniker får en renare produktion. Sveriges kunskap
            och arbete med att utveckla gröna energikällor kan vara en viktig
            resurs i den utvecklingen.
          </p>
          <head xml:id="i-KCht1tgsvk9BNXAy7RKGTV" type="h2">
            3.7 Företagens ansvar
          </head>
          <p xml:id="i-2Ms39CcMKFB3AmKh5eV9eF">
            Företagen behöver ta större ansvar för bra och rättvisa arbetsvillkor.
            Inom ramen för FN, OECD, ILO, Världsbanken och andra organisationer
            finns möjligheter att driva fram regler om företags ansvar för
            mänskliga rättigheter, arbetsvillkor, bekämpandet av korruption
            och en bättre miljö. Incitament bör skapas för företag att arbeta
            på ett sätt som gör att klyftor mellan länder och människor kan
            minska. Kooperativa företag har särskilda möjligheter att förena
            lönsamhet med socialt ansvarstagande. För att få företag att ta
            ett globalt ansvar måste internationellt skärpt lagstiftning och
            bindande regler införas. Dessutom måste globala konkurrensregler
            och normer för företagen skapas för att skydda mindre företag
            i ännu outvecklade ekonomier.
          </p>
          <p xml:id="i-WEVzUCEXTfwB5zhWwCDDG8">
            Sverige ska vara pådrivande för att arbetet inom FN, ILO, Världsbanken
            och andra organisationer med regler om företags ansvar för mänskliga
            rättigheter, arbetsvillkor, bekämpandet av korruption och en bättre
            miljö efterlevs och utvecklas. Det finns idag många olika så kallade
            uppförandekoder för hur företag bör agera. Dessa koder måste omsättas
            i praktisk handling. Vi vill också verka för att svenska företag
            blir internationella föregångare för de etiska riktlinjer för
            näringslivet som antagits av bl.a. FN och OECD. Det gäller inte
            minst de statliga bolagen som har en extra viktig roll att spela
            i detta avseende. En viktig del i företagens sociala ansvar är
            att sluta internationella ramavtal med fackliga organisationer.
          </p>
          <p xml:id="i-6eSkSJeJ6CKczbbNB7RT4h">
            Det kortsiktiga ansiktslösa kapitalet måste stå tillbaka till
            förmån för mer långsiktigt ägande och investeringar. Det kollektiva
            pensionskapitalet kan bli ett verkningsfullt instrument.
          </p>
          <p xml:id="i-31Q1T8xcgWqbguM49in5j2">
            Kraven ska inte bara ställas på multinationella företag. I alla
            länder, fattiga som rika, finns tyvärr alltför många nationella
            och lokala företag som utnyttjar arbetskraft utöver det mänskligt
            hållbara. Fackföreningar, konsumentrörelser och globaliseringsrörelsen
            är viktiga aktörer för att skapa opinionstryck.
          </p>
          <p xml:id="i-NnavN66Qj5zXwhMhewzHG6">
            Vi skriver också om dessa frågor i avsnitt 2.5.
          </p>
          <head xml:id="i-ECfffdanU5LB8raXiQ2A21" type="h1">
            4 Mänskliga rättigheter
          </head>
          <p xml:id="i-8vJx6ZBN7HvtWA4CXt2pZH">
            En förutsättning för demokratin och ett fundamentalt uttryck
            för socialdemokratins grundläggande värderingar är respekten för
            de mänskliga rättigheterna. De mänskliga rättigheterna, så som
            de kommer till uttryck i Förenta nationernas allmänna förklaring
            om de mänskliga rättigheterna från år 1948 och en rad andra konventioner,
            utgör en okränkbar helhet.
          </p>
          <p xml:id="i-fNEsqnxjEgDkCsSwSMSQa">
            Omsorgen om och försvaret av de mänskliga rättigheterna utgör
            en central del av socialdemokratisk utrikespolitik. Engagemanget
            för de mänskliga rättigheterna speglar våra förhoppningar om en
            värld där människor kan leva fria, utan fruktan och nöd.
          </p>
          <p xml:id="i-Rf6zYiUxtSUJYN6hncjbpb">
            Sverige måste stå upp för de mänskliga rättigheterna varhelst
            i världen de kränks. Vår röst ska vara lika skarp mot oförrätter
            oavsett om de begås av en stormakt eller en diktatur. Kampen mot
            diskriminering på grund av kön, etnicitet, sexuell läggning, funktionshinder
            och religion måste föras både nationellt och internationellt.
            De fackliga rättigheterna behöver stärkas, inte minst i Asien.
            Kvinnor utgör en majoritet av jordens befolkning, men kvinnors
            rättigheter kränks ständigt. Det gäller också barnen. Svensk utrikespolitik
            bör prioritera jämställdhet och barns rättigheter.
          </p>
          <p xml:id="i-Sjttx4tVu8hGng7KEp9pDH">
            Socialdemokraterna menar att det bör utarbetas en ny strategi
            för arbetet med de mänskliga rättigheterna. Det låga stödet för
            ett svenskt medlemskap i FN:s råd för mänskliga rättigheter visar
            på behovet av nya svenska ansträngningar rörande mänskliga rättigheter.
            Vi vill att svenskt MR-arbete får en nystart och att en ny strategi
            utarbetas i nära samverkan med det civila samhället. Detta för
            att återställa det anseende som Sverige under den borgerliga regeringen
            har förlorat på detta centrala område.
          </p>
          <head xml:id="i-9ykA7bTuuGiTFRaxQeBjv3" type="h2">
            4.1 Regelverk kring mänskliga rättigheter
          </head>
          <p xml:id="i-WVQufSW7XcuLSXXE7axKN8">
            Sedan FN:s allmänna förklaring om de mänskliga rättigheterna
            1948 har rättigheterna slagits fast i ett antal internationella
            konventioner. De centrala konventionerna är FN:s konvention om
            ekonomiska, sociala och kulturella rättigheter och FN:s konvention
            om medborgerliga och politiska rättigheter, båda från 1966.
          </p>
          <p xml:id="i-YTLLktGS5iZEW5ATsYcDDA">
            Också på regional nivå finns konventioner om mänskliga rättigheter,
            exempelvis den s.k. Europakonventionen från 1950, den amerikanska
            konventionen om mänskliga rättigheter från 1969 och den afrikanska
            stadgan om mänskliga och folkens rättigheter från 1981. FN:s allmänna
            förklaring och nämnda konventioner innehåller sammantaget en lång
            rad rättigheter som innefattar grundläggande friheter, rätten
            till skydd mot övergrepp och rättigheter för att tillgodose de
            grundläggande behoven. Dessutom finns inom FN:s ram ytterligare
            fyra viktiga konventioner om rasdiskriminering (1965), diskriminering
            av kvinnor (1979), tortyr (1984) och barnets rättigheter (1989).
          </p>
          <p xml:id="i-GZkevL6xTMJsrEuxhbwnYQ">
            Internationella regler inom området mänskliga rättigheter reglerar
            förhållandet mellan statsmakten och den enskilde. Rättigheterna
            är knutna till individen som ska kunna åtnjuta dessa ensam eller
            tillsammans med andra. Det är staten, det vill säga ett lands
            regering, som har ansvaret för att rättigheterna respekteras och
            att dessa omsätts i praktiken genom bland annat fungerande rättsväsende,
            lagstiftning, undervisning och socialt stöd. Staten är skyldig
            att se till att dess företrädare agerar i enlighet med de mänskliga
            rättigheterna och måste på olika sätt förhindra att dess företrädare
            begår brott mot de mänskliga rättigheterna.
          </p>
          <p xml:id="i-RXJ64tDVdARtguXXBkvH7b">
            Regimer som kränker de mänskliga rättigheterna har ibland försvarat
            detta med att just deras länder har särskilda förhållanden som
            gör detta befogat eller med att mänskliga rättigheter inte får
            hindra utövandet av traditionella kulturella sedvänjor, till exempel
            beträffande kvinnors och flickors ställning. Rättigheterna i FN:s
            allmänna förklaring om de mänskliga rättigheterna från 1948 är
            universella. De gäller för alla människor, utan åtskillnad, och
            ska respekteras över hela världen, oavsett land, kultur och specifik
            situation. Socialdemokraterna har och har alltid haft en icke-kulturrelativistisk
            syn på mänskliga rättigheter.
          </p>
          <p xml:id="i-Jw6ZaCC7sZNLABeU1zaznC">
            FN:s konvention om medborgerliga och politiska rättigheter slår
            fast de grundläggande friheterna och rätten till skydd mot övergrepp.
            Konventionen behandlar rätten till liv, förbud mot tortyr och
            mot slaveri samt olika friheter såsom yttrande- och religionsfrihet.
            Till konventionen hör två fakultativa protokoll. Det första protokollet
            gäller individuella klagomål avseende påstådda konventionskränkningar
            och det andra protokollet avskaffande av dödsstraffet.
          </p>
          <p xml:id="i-GuvBb742BGUiGTxr5iFtgH">
            FN:s konvention om de ekonomiska, sociala och kulturella rättigheterna
            innehåller rättigheter sammanhängande med de grundläggande behoven.
            Där behandlas rättigheter som rätten till arbete, rätten till
            en tillfredsställande levnadsstandard och rätten till utbildning.
            Stater som anslutit sig till konventionen ska till fullo utnyttja
            sina tillgängliga resurser för att säkerställa att konventionens
            rättigheter gradvis förverkligas. Ett viktigt arbete har gjorts
            för att skapa tilläggsprotokollet till FN:s konventions om ekonomiska,
            sociala och kulturella rättigheter. Socialdemokraterna vill se
            över möjligheten att ratificera den.
          </p>
          <p xml:id="i-NfHbBkAfPJnJ6sdcJRUYH">
            Trots att alla stater formellt har erkänt de mänskliga rättigheterna
            sker kränkningar av dessa kontinuerligt och medvetet. Konservativa
            och liberaler bortser gärna från de sociala, ekonomiska och kulturella
            rättigheterna som kräver ett aktivt, kollektivt, medmänskligt
            ansvar för att förverkligas. De godtar endast de formella politiska
            friheterna. Å andra sidan finns kommunistiska, religiöst fundamentalistiska
            och andra totalitära idéer och samhällsskick som medvetet kränker
            individernas politiska fri- och rättigheter med en illusion om
            ett högre framtida mål.
          </p>
          <p xml:id="i-W1eTngM7ExxhAbttqQNPSU">
            Runt om i världen räds odemokratiska regimer yttrandefrihet,
            fri press och de möjligheter till information som ny teknik ger.
          </p>
          <p xml:id="i-QStD74Js3xJTDWqxVWyMtN">
            Socialdemokraterna anser att de mänskliga, medborgerliga, politiska,
            ekonomiska, sociala och kulturella fri- och rättigheterna är universella,
            odelbara och individuella. De får varken inskränkas av stater
            eller andra aktörer.
          </p>
          <head xml:id="i-Ed13o9c1a3tFL1KaLV6k25" type="h2">
            4.2 Dödsstraff och tortyr
          </head>
          <p xml:id="i-2YuL7CABEQ4zPaaJyT7EL4">
            Konventionen mot tortyr och annan grym, omänsklig eller förnedrande
            behandling eller bestraffning antogs av FN:s generalförsamling
            1984. Konventionen syftar till att förhindra tortyr eller liknande
            behandling och att skapa ett system av garantier för att den som
            utför eller har utfört sådana handlingar ska bestraffas. Till
            konventionen hör numera också ett fakultativt protokoll som syftar
            till att etablera ett nationellt och internationellt besöks- och
            inspektionssystem för att motverka förekomsten av tortyr eller
            liknande behandling på platser där personer hålls frihetsberövade.
          </p>
          <p xml:id="i-Q8ReKhFvW1sQMRYA466et5">
            Tortyr och misshandel utgör en av de mest motbjudande kränkningarna
            av de mänskliga rättigheterna och människans värdighet. Alla länder
            är skyldiga att följa det ovillkorliga förbudet mot alla former
            av tortyr och misshandel. Trots världssamfundets ansträngningar
            förekommer fortfarande tortyr och misshandel i alla delar av världen.
            Straffrihet för förövare av tortyr och misshandel fortsätter att
            råda i många länder.
          </p>
          <p xml:id="i-Gz9qWz838mGx98DdxG8DbL">
            Sverige är sedan 1986 bundet av FN:s tortyrkonvention. Enligt
            konventionen ska tortyr definieras som ett brott i nationell rätt,
            vilket inte är genomfört i Sverige. I Sverige är dock många former
            av tortyr redan kriminaliserat som andra brott. FN:s kommitté
            mot tortyr beklagar emellertid i ett yttrande från 2008 att Sverige
            inte har uppfyllt konventionen när det gäller att införa brottet
            tortyr i den nationella lagstiftningen. Ett införande av brottet
            tortyr har nämligen syftet att främja konventionens övergripande
            mål att förebygga tortyr, bland annat genom att upplysa alla –
            förövare, offer och allmänheten – om tortyrbrottets särskilda
            allvar och genom att förbättra den avskräckande verkan av förbudet
            i sig. Vi menar därför att regeringen ska återkomma med förslag
            till lagstiftning om ett särskilt tortyrbrott.
          </p>
          <p xml:id="i-BvqxrLpYQic7E3UHLJwVA6">
            Dödsstraffet är ett djupt omänskligt straff. Dess grymhet och
            oåterkalleliga natur gör det till ett straff som inte bör ha någon
            plats i en civiliserad rättsordning. Även om antalet länder som
            i lag förbjuder dödsstraff har ökat måste Sverige fortsätta att
            aktivt agera bilateralt, i EU-arbetet och i FN-sammanhang för
            att dödsstraffet avskaffas.
          </p>
          <p xml:id="i-VrSbzrrr8TRx6sca4JrMWB">
            FN har bland annat i de internationella konventionerna om medborgerliga
            och politiska rättigheter, barnens rättigheter och om de ekonomiska,
            sociala och kulturella rättigheterna fastställt strikta villkor
            för verkställighet av dödsstraff. I det andra fakultativa protokollet
            till konventionen om medborgerliga och politiska rättigheter föreskrivs
            att staterna själva ska förbinda sig att permanent avskaffa dödsstraffet.
          </p>
          <p xml:id="i-KCkkMm3PCGf7hb4UN7KUqn">
            I Kina avrättas fler personer än i alla andra länder tillsammans.
            Situationen för mänskliga rättigheter är under all kritik. Antalet
            verkställda dödsdomar talar för det, men också det faktum att
            dödsstraff utdömts efter summariska och tvivelaktiga rättsprocesser.
            Sverige måste i alla sammanhang kritisera Kinas politik rörande
            mänskliga rättigheter och då särskilt dödsstraffet.
          </p>
          <p xml:id="i-Js2wBXkwL93FEVfT8MhoqS">
            USA är en demokrati som säger sig värna individens fri- och rättigheter.
            Därför ställer vi höga krav på USA. EU bedriver ett aktivt arbete
            i USA mot dödsstraffet och har särskilt uppmärksammat avrättningar
            av minderåriga och förståndshandikappade. Sverige måste, bilateralt
            och med EU, fortsätta arbetet med att förmå USA att avskaffa dödsstraffet.
          </p>
          <p xml:id="i-4a3bnRP9K8qT2GZSLWcEZb">
            Dödsstraff är alltid oacceptabelt, men vi vill ändå särskilt
            rikta vår avsky mot de stater som avrättar barn, exempelvis Iran.
            Det måste vara en tydlig svensk hållning att fördöma detta.
          </p>
          <head xml:id="i-JZFqmVQCHZCVAKdaqx3D7c" type="h2">
            4.3 Mänskliga rättigheter i arbetslivet
          </head>
          <p xml:id="i-2gv5KGhD8CTuX3KBpMeeXC">
            De grundläggande mänskliga rättigheterna i arbetslivet måste
            stärkas och respekteras universellt. Den fria förenings- och förhandlingsrätten
            ska garanteras och slavarbete, barnarbete och diskriminering,
            inklusive lönediskriminering mellan könen, elimineras. Det är
            inte acceptabelt att mer än 200 miljoner barn arbetar och att
            cirka 20 miljoner människor arbetar under tvång, enligt ILO. Det
            är modernt slaveri. Arbetet inom Internationella arbetsorganisationen
            (ILO) måste därför få ökad tyngd och fler länder måste förmås
            att ratificera ILO:s konventioner.
          </p>
          <p xml:id="i-AhabwAGBFcBRh6WMq1ZxgJ">
            Den svenska, europeiska och internationella fackföreningsrörelsen
            spelar en avgörande roll som samhällsomdanare och resurs för hållbar
            ekonomisk utveckling. Fria demokratiska fackföreningar värnar
            arbetstagarnas rättigheter och villkor och bidrar till ökad social
            rättvisa. Utan fackföreningar och progressiva politiska rörelser
            som samverkar över gränserna kommer de multinationella företagen
            lätt att kunna ställa industrier och länder mot varandra. Företagen
            agerar över gränserna. Det måste även politiken och fackföreningsrörelsen
            göra. Därför måste också arbetstagarna runt om i världen garanteras
            rätten att kunna vidta internationella sympatiåtgärder.
          </p>
          <p xml:id="i-G5CqxgidjwaWcLsG3PYwyx">
            Framväxten av en allt starkare europeisk och internationell arbetsrätt
            och internationella fackliga avtal är lovande, både för ekonomisk
            utveckling och för rättvisa. Socialdemokratin och den fackliga
            rörelsen kan och bör samverka även över gränserna. Vi kräver att
            grundläggande mänskliga rättigheter i arbetslivet förs in i internationella
            handelsavtal. Sverige ska bättre hävda arbetstagarnas rättigheter
            i internationella organisationer som Internationella valutafonden,
            IMF och Världsbanken genom bilaterala kontakter och med upphandlingsregler
            på alla samhällsnivåer såväl globalt som nationellt. Därför bör
            Sverige ratificera ILO:s konvention 94 om offentlig upphandling.
            Det är nödvändigt att skapa opinion mot urusla arbetsförhållanden
            i hela världen.
          </p>
          <p xml:id="i-UrSwysaXq4w1SeSkf6jJct">
            Fria fackföreningar och mänskliga rättigheter i arbetslivet är
            viktiga i kampen för global rättvisa. Världen behöver en new global
            deal mellan kapital och arbete, ett globalt samarbete, för att
            främja en ekonomiskt, socialt och miljömässigt hållbar utveckling
            och se till att alla får del av ökat välstånd. Detta kräver ett
            bättre samarbete mellan och insatser av såväl näringslivet och
            regeringar som löntagare.
          </p>
          <p xml:id="i-QVS1i9tGTxhSzkJZhEByZh">
            Arbetarrörelsen måste också verka för att stärka den sociala
            dimensionen i de multilaterala organisationerna. Internationella
            organ som WTO och FN måste ges större befogenheter att ställa
            upp tydliga krav för hur handeln bör ske över gränserna så att
            sociala framsteg i rika samhällen inte sker på bekostnad av förfärliga
            förhållanden i andra länder. Ju fler som delar på handeln desto
            fler måste också dela det ansvar som följer. Handel med varor
            och tjänster måste liksom på övriga marknader ske med tydliga
            regelverk och skydd för svagare aktörer och länder.
          </p>
          <p xml:id="i-CM66jyHNoV9T69S53smAtj">
            Socialdemokratin kan aldrig acceptera att konkurrenskraft skapas
            genom lägre löner, sämre arbetsvillkor, rovdrift på miljön, exploatering
            av människor och sämre välfärd. Vi ska arbeta för att fler länder
            följer strävan mot toppen, med möjlighet till utveckling och rättvis
            fördelning. Dessutom kan den ökade ekonomiska integrationen leda
            till att priser och löner så småningom närmar sig varandra i en
            värld med fri rörlighet för varor, tjänster, kapital och människor.
          </p>
          <p xml:id="i-36U1AJNxxeftMriek9NXPk">
            Förändring är omvälvande för alla, i såväl industrialiserade
            som icke industrialiserade länder.
          </p>
          <p xml:id="i-16UEephwfE5PaP4FRfLLYG">
            Framsteg ska vinnas genom ökade investeringar i människor och
            genom större miljöhänsyn. Vi vill inte att billiga konsumtionsvaror
            här hemma ska bygga på usla arbetsvillkor och svältlöner på andra
            håll i världen. Tillväxt utan mänskliga rättigheter, ökande sociala
            klyftor eller utarmning av vår miljö gör oss inte rikare. Tvärtom
            är det endast en social och miljömässigt hållbar utveckling som
            skapar hållbar tillväxt. Bara på så sätt kan människors trygghet
            öka och livskvalitet förbättras oavsett var i världen man lever.
          </p>
          <p xml:id="i-9UzYmq2wjVhzbArNht3iSC">
            Antalet människor som är verksamma inom den informella ekonomin
            ökar. De lever och verkar under oreglerade förhållanden och ofta
            utnyttjas de och far illa. Också andelen människor med otrygga
            anställningar ökar i världen. Vi vill verka för ökad reglering
            av både arbetsmarknad och ekonomiska sektorer för ordnade förhållanden
            som motverkar exploatering. För dem som försörjer sig i den informella
            ekonomin är det viktigt att man arbetar för att gradvis formalisera
            de småskaliga verksamheterna.
          </p>
          <p xml:id="i-MhKSmTJCf3HtVPwGgQSNHn">
            Även om regeringen uttalat att efterlevnaden av och respekten
            för de mänskliga rättigheterna för arbetstagare ska stärkas globalt
            verkar detta ha försvunnit helt i regeringens utvecklingspolitik.
            Det ideologiska skiftet märks genom att fokus alltmer läggs på
            marknaden, inte människan. Regeringen lägger helt enkelt ingen
            större vikt vid mänskliga rättigheter i arbetslivet eller vid
            den fackliga organiseringens betydelse för ett samhälles utveckling.
          </p>
          <p xml:id="i-Y8Rtjq9ehT31HZbEu63g3o">
            Vi vill stärka arbetstagarnas rättigheter och den sociala dialogen
            för att motverka globaliseringens negativa effekter. Den svenska
            erfarenheten där partsmodellen har gett hållbara och inkluderande
            lösningar kan utgöra en bra utgångspunkt. Som socialdemokrater
            ser vi också de fackliga organisationernas betydelse för arbetsmiljö
            och arbetsvillkor.
          </p>
          <p xml:id="i-284WPezH6Q5ywh5rHtx8UB">
            Det finns allvarliga brister i de mänskliga rättigheterna. Fackligt
            aktiva i många länder fortsätter att fängslas, avskedas och diskrimineras
            samtidigt som legala hinder används för att hindra facklig organisering
            och kollektivavtalsförhandlingar, vilket berövar miljontals arbetare
            deras rättigheter. 2011 dödades 76 personer på grund av att de
            var fackligt aktiva. Hot, arresteringar och avskedanden räknas
            i tiotusental i vissa världsdelar.
          </p>
          <p xml:id="i-MggVduBJyo1F3a9uxVNsrw">
            I globaliseringens spår växer behovet av mänskliga rättigheter
            i arbetslivet, exempelvis för att förbättra miljoner migrantarbetares
            svåra situation.
          </p>
          <p xml:id="i-5wrACrYys7MFxbTf1m2SMT">
            För oss är det oacceptabelt att konkurrenskraft skapas genom
            rovdrift på människor och miljö. De grundläggande mänskliga rättigheterna
            i arbetslivet måste stärkas globalt. Den fria förenings- och förhandlingsrätten
            ska garanteras och slavarbete, barnarbete och diskriminering måste
            elimineras.
          </p>
          <p xml:id="i-DKc3Wqp6bMhWTMxPQEiqmf">
            De internationella företagen har därför en viktig roll i globaliseringen.
            Av världens hundra största ekonomier är hälften företag. Inom
            ramen för FN, Internationella arbetsorganisationen (ILO), Världsbanken
            och andra organisationer är det möjligt att driva fram regler
            om företags ansvar för mänskliga rättigheter, arbetsvillkor och
            en bättre miljö. Detta arbete måste skyndas på.
          </p>
          <p xml:id="i-6ADU6tne7LEZk2NkhuYJuo">
            Rätten att organisera sig och rätten att sluta kollektiva avtal
            är grundläggande för att utveckla mänskliga rättigheter på arbetsplatserna,
            liksom också strids- och sympatiåtgärderna. Den här kombinationen
            av organisationsrätt, kollektiva avtal, stridsåtgärder och sympatiåtgärder
            liksom satsningar på sysselsättningen är viktig för att man ska
            kunna värna mänskliga rättigheter och för att människor ska kunna
            forma sina egna liv, ha makt över sina egna liv men också kunna
            kämpa för andra människors mänskliga rättigheter. ILO:s agenda
            för decent work/anständigt arbete utgör en god plattform.
          </p>
          <p xml:id="i-Bs73wiso13ivuSsbYRCMLy">
            Viktiga verktyg utgörs av ILO:s konventioner. Under de senaste
            åren har ILO drivit en kampanj för ratifikation och uppfyllande
            av organisationens åtta kärnkonventioner. Dessa avser mänskliga
            rättigheter inom områdena föreningsfrihet och förhandlingsrätt,
            icke-diskriminering i arbetslivet, förbud mot tvångsarbete och
            förbud mot barnarbete. Sverige har ratificerat samtliga dessa
            konventioner och stöder aktivt ILO:s arbete för universell ratifikation
            av dessa grundläggande instrument såsom förutsattes i en deklaration
            om grundläggande principer och rättigheter i arbetslivet som antogs
            av ILO 1998. Vi välkomnar att ILO:s konvention för hushållsarbetare/domestic
            workers nu har trätt i kraft.
          </p>
          <p xml:id="i-P8NKxgbAxeJCQN1AagC8XM">
            ILO:s stadga och ILO:s konventioner – och då främst nr 87 om
            föreningsfrihet och nr 98 om rätt att sluta kollektivavtal – innefattar
            inte explicit strejkrätten och inte heller rätten till sympatiåtgärder.
            Socialdemokraterna förespråkar rätten till gränsöverskridande
            fackliga strids- och sympatiåtgärder. Vi ser en brist i att det
            i ILO:s system idag inte finns en internationell rätt till fackliga
            strids- och sympatiåtgärder mot företag som inte respekterar ILO:s
            konventioner om rättigheter i arbetslivet.
          </p>
          <head xml:id="i-53Sfv2d2MRupqc15CrsRXz" type="h2">
            4.4 Kvinnors rättigheter
          </head>
          <p xml:id="i-V6ZQeDSEBuWDoUpzuUGSPb">
            Kvinnors rättigheter har alltid varit särskilt utsatta och grundas
            i en traditionell kulturell underordning i alla samhällen, som
            tagit sig olika uttryck. Socialdemokraterna är ett feministiskt
            parti och det genomsyrar också vårt internationella engagemang.
            Jämställdhet är en central samhällsfråga för både kvinnor och
            män. Att skapa lika möjligheter, rättigheter och skyldigheter
            innebär förändringar och utveckling på en rad samhällsområden.
          </p>
          <p xml:id="i-D3L76TDj6r3sDTz7Qy9ccN">
            Vi anser att Sverige ska vara ett föregångsland i det internationella
            arbetet för kvinnors rättigheter. Jämställdhetsarbetet är centralt
            inom alla politikområden. När kvinnor förvägras sina rättigheter
            och förvägras att ta del i samhällslivet på samma villkor som
            män så förtrycks inte bara kvinnorna utan hela samhällsutvecklingen
            hålls tillbaka. Sverige ska arbeta mot diskriminering och för
            kvinnors rätt till utbildning, ekonomisk självständighet, juridiska
            rättigheter och möjligheter att arbeta politiskt.
          </p>
          <p xml:id="i-r6Dgsk1pvcnRF2Fs6Siv5">
            Kvinnor utgör halva befolkningen men mer än två tredjedelar av
            de människor som räknas som fattiga.
          </p>
          <p xml:id="i-426A7FSS85DETatYZh79HW">
            Jämställdhet lönar sig för såväl kvinnor som samhället. I Världsbankens
            rapport World Development Report 2012: Gender Equality and Development
            ges en utmärkt redovisning som visar just detta faktum att det
            är ekonomiskt lönsamt med en politik som stärker kvinnors rättigheter.
            Självfallet är kvinnors rättigheter en fråga som i sin egen rätt
            kräver agerande men det är positivt att Världsbanken ger ytterligare
            argument för förändring i de länder där kvinnornas rättigheter
            fortsatt är under förtryck.
          </p>
          <p xml:id="i-K2Qp8d6Th1y9mnmWmT8GXr">
            Inte minst handlar kvinnors rättigheter om sexuell och reproduktiv
            hälsa och rättigheter, ett område där Sverige både kan och bör
            ta initiativ.
          </p>
          <p xml:id="i-CFhdqaX8cgstor9oMpbmBG">
            Det handlar också om unga mödrar och tidiga äktenskap; i Moçambique
            är 57 % av flickorna gifta vid 18 års ålder.
          </p>
          <p xml:id="i-VJqo1826Ds8nCeyQSBgifY">
            Trots återkommande rapportering om den helt oacceptabla mödradödligheten
            samt det faktum att kunskap finns om vad som behöver åtgärdas
            för att komma tillrätta med de höga dödstalen sker förbättringar
            i alltför långsam takt. Tydligt är att den politiska viljan många
            gånger saknas. Hög mödradödlighet är ett tecken på att kvinnors
            liv inte respekteras och värderas lika som mäns.
          </p>
          <p xml:id="i-4GrS5karfWQhfyfwGGHBsh">
            Selektiva aborter och barnamord riktade mot flickor förekommer
            i stor omfattning i vissa delar av världen. Indien och Kina är
            enligt Unicef de länder där abortering av flickfoster förekommer
            mest.
          </p>
          <p xml:id="i-S5uq3yBpFSbJyXZUrTFWRH">
            Vid den internationella befolkningskonferensen, ICPD, som hölls
            i Kairo 1994 skedde det ett skifte av världens syn på befolkningsfrågor.
            Kampen mot mödradödlighet är ett område som bör lyftas fram. Omfattningen
            av mödradödlighet är en av de största tragedierna i vår tid. I
            Sverige är risken en på 14 100 att dö i samband med graviditet
            eller förlossning. För en kvinna i Niger är risken att dö en på
            23. Enligt Unicef lider 300 miljoner kvinnor (eller en fjärdedel
            av kvinnorna i utvecklingsländerna) av allvarliga skador, infektioner
            eller handikapp som de drabbats av under graviditet och förlossning.
          </p>
          <p xml:id="i-P4ZVS6qURBthrBUkJuY7gV">
            Millenniemålens delmål 5 anger att mödradödligheten ska minskas.
            Även om några länder har minskat mödradödligheten ser det inte
            ut som om målet kommer att nås till 2015. Detta är inte acceptabelt.
            En hög mödradödlighet får även konsekvenser i ökad barnadödlighet.
          </p>
          <p xml:id="i-XoodhM2cdg7tSZ3xxQTn8v">
            FN-konventionen om avskaffande av all slags diskriminering av
            kvinnor (Cedaw) antogs av FN:s generalförsamling 1979. Konventionen
            ger ett ramverk för att säkerställa lika rätt för kvinnor och
            män. Till konventionen hör ett fakultativt protokoll som ger klagorätt
            vad gäller kränkningar av konventionens rättigheter. FN:s millenniedeklaration
            slog fast jämställdhet mellan könen och stärkande av kvinnors
            rättigheter som avgörande faktorer i fattigdomsbekämpningen. Medlemsstaterna
            åtog sig att bekämpa alla former av våld mot och att avskaffa
            all diskriminering av kvinnor.
          </p>
          <p xml:id="i-EuPrHvhKBWhJ9Ajj2XEPto">
            Kvinnors rätt att bestämma över sina egna kroppar, sexuell och
            reproduktiv hälsa och rättigheter (SRHR) är grundläggande. Bristen
            på dessa rättigheter är förödande. Cirka 287 000 kvinnor dör varje
            år i samband med graviditet eller förlossning. Det innebär att
            en kvinna dör varannan minut, på grund av dessa orsaker. Genom
            tillgång till preventivmedel, läkarvård, sexualundervisning och
            säkra aborter skulle de flesta dödsfall kunna undvikas. Osäkra
            aborter orsakar närmare 50 000 kvinnors död varje år. Antal aborter
            i världen ökar återigen, bland annat på grund av dålig tillgång
            till preventivmedel. I länder med lagliga aborter och bra tillgång
            till preventivmedel är aborterna färre än i länder med strikt
            lagstiftning.
          </p>
          <p xml:id="i-WkyxegnwTrs6YD29SDKyde">
            I ökad jämställdhet och ökat självbestämmande, inte minst över
            den egna kroppen, ligger också den kanske viktigaste enskilda
            faktorn för att hejda spridningen av hiv/aids.
          </p>
          <p xml:id="i-3PAsq19ASo8eGSiwtBGdMV">
            Fistlar, att livmodern spricker pga att flickan inte vuxit färdigt
            eller pga långdragna förlossningar, är vanligast förekommande
            i utvecklingsländer, bland annat Etiopien.
          </p>
          <p xml:id="i-GUZVM4HZ4QQNEBwNVedrVF">
            Ett område där kvinnors och flickors rättigheter kränks är kvinnlig
            omskärelse. Sverige måste inom alla relevanta forum verka för
            att förbud mot kvinnlig omskärelse antas och efterföljs.
          </p>
          <p xml:id="i-F1rjgN8xAXetsfq5ToswLE">
            Abort är en rätt som vi ofta tar för given i Sverige, men som
            i många länder, även inom EU, är förbjuden eller hotas. Nästan
            hälften av aborterna är idag farliga bakgatsaborter – när aborterna
            är illegala leder det till ökning av sådana som är osäkert utförda
            och leder till kvinnors lidande eller död. Att kvinnan inte ges
            rätten att bestämma över sin egen kropp är inte förenligt med
            en socialdemokratisk människosyn och aborträtten borde vara en
            mänsklig rättighet. Vi vill särskilt framhålla betydelsen av tillgång
            till preventivmedel, tillgång och rätt till säker och laglig abort
            samt empowerment av kvinnor. FN:s befolkningsorgan UNFPA gör viktiga
            insatser på detta område och vi socialdemokrater anser att Sverige
            fortsatt ska stödja dess arbete.
          </p>
          <p xml:id="i-2NLE4Pq7pdBntfZ5MQCanm">
            Vi ser med stor oro hur rätten till fri abort i Europa hindras
            av att katolskt dominerade länder, som Ungern, Polen, Irland och
            Malta, hellre framhåller avhållsamhet än en ökad användning av
            preventivmedel och tillgång till lagliga aborter. Trots att EU:s
            jämställdhetsministrar 2005 antog en deklaration som pekar på
            att sexuella och reproduktiva rättigheter är en del av de mänskliga
            rättigheterna har EU som organisation förblivit tyst eller till
            och med bakåtsträvande när det gällt rätten till fri abort, preventivmedel
            och andra sexuella och reproduktiva rättigheter.
          </p>
          <p xml:id="i-8FK7fg1DMTFhBaTbGHznLc">
            Över hela världen och utan undantag för någon region är våld
            utövat av den egna partnern och inom familjen den vanligaste formen
            av våld mot kvinnor. I många länder behandlas våld mot kvinnor
            inom familjen fortfarande som ett privat problem och inte som
            det angelägna politiska och samhälleliga problem det utgör. Stater
            har skyldighet att på alla sätt förhindra alla former av våld
            mot kvinnor. Underlåtenhet att göra detta innebär att staten gör
            sig skyldig till en kränkning av de mänskliga rättigheterna. Sverige
            och EU måste i internationella sammanhang enträget fortsätta fästa
            uppmärksamheten på dessa frågor.
          </p>
          <p xml:id="i-4uyzXbuFv6aQ418FRwoCYL">
            Mäns våld mot kvinnor är ett av de allvarligaste folkhälsoproblemen
            och ett jämställdhetsproblem där den traditionella könsmaktsordningen
            om mäns överordning och kvinnors underordning fortfarande har
            stor betydelse. Förslagen och strategierna som den borgerliga
            regeringen lyft fram är defensiva, otydliga och saknar konkretion.
            Vi menar att frågan behöver lyftas fram och prioriteras tydligare.
          </p>
          <p xml:id="i-BDqxrexkdyt5988WR3uSTr">
            Kvinnorna är ofta familjeförsörjare och hos kvinnorna ligger
            en viktig nyckel till utveckling. Samtidigt har kvinnor inte alls
            samma möjligheter som män att ta ansvar för sina liv, kunna påverka
            samhället eller ta del av globaliseringens fördelar. Biståndet
            måste stärka kvinnors ställning och rättigheter. Satsningar på
            kvinnors utbildning får direkta effekter på reproduktionsmönstren.
            Det leder till minskad barnadödlighet, ökad preventivmedelsanvändning,
            förbättrat näringsintag och ökad satsning på barns skolgång etc.
          </p>
          <p xml:id="i-2UHTLx75DxLj3qT2B5Gimr">
            Kvinnor måste ges samma rättigheter som män inom samhällets alla
            områden. Inte minst handlar det om att förmå stater som ratificerat
            kvinnokonventionen, men med ett kulturellt undantag, att fullt
            ut ratificera och implementera konventionen. Detta så att kvinnor
            och män likställs inför lagen även vad gäller exempelvis ägande,
            arv och vårdnad av barn.
          </p>
          <p xml:id="i-9EemPnvjzs9Nts3G7wKwij">
            Vi socialdemokrater vill också framhålla vikten av kvinnor i
            beslutsfattande positioner, detta av två enkla skäl. Det första
            och uppenbara är det demokratiska. Kvinnor är halva befolkningen
            och ingen ska på grund av sitt kön utestängas från makt. Det andra
            handlar om politiska prioriteringar. Erfarenhet från utvecklingsländer
            visar att beslutande församlingar som har en hög andel kvinnor
            i högre grad prioriterar hälsa, utbildning och förbättringar i
            det lilla som i förlängningen är den bästa grunden för en positiv
            utveckling. Vi vill att Sverige ska vara pådrivande för att öka
            kvinnorepresentationen i olika internationella organ.
          </p>
          <p xml:id="i-TEY7BaRbNkgub529rounZi">
            Under avsnittet säkerhetspolitik skriver vi om kvinnors och barns
            särskilt utsatta position i konflikt och krig, FN:s resolutioner
            1325 och 1820 m.fl. relaterade resolutioner samt om kvinnors roll
            i både det förebyggande och det återuppbyggande arbetet.
          </p>
          <head xml:id="i-FjY1FNZ2cQzCLpEdQTXAGK" type="h2">
            4.5 Handel med människor
          </head>
          <p xml:id="i-R8KjHNBUAxYp14j5gDkv8">
            FN har vid upprepade tillfällen tagit avstånd från prostitution,
            till exempel i FN-konventionen The convention for the Suppression
            of the Traffic in Persons and the Exploitation of the Prostitution
            of Others från 1949, FN:s kvinnokonvention, Cedaw, från 1979,
            stadgar att konventionsstaterna ska vidta alla lämpliga åtgärder,
            inklusive lagstiftning, för att bekämpa alla former av handel
            med kvinnor och utnyttjande av kvinnoprostitution och FN:s deklaration
            om avskaffande av våld mot kvinnor från 1993 samt Pekingplattformen
            från kvinnokonferensen 1995 (som dock beklagligt gör en distinktion
            mellan frivillig och påtvingad prostitution). Palermodeklarationen
            från 2000 anges som det första internationella dokument som nämner
            männen som efterfrågar prostituerade kvinnor.
          </p>
          <p xml:id="i-YPBNNJ3KyWmuYzXAyQSzFZ">
            Vi välkomnar ökad samverkan mellan FN och Europarådet och med
            flera regionala organisationer samt experter. Enligt ILO är drygt
            21 miljoner människor offer för tvångsarbete och utnyttjande,
            inbegripet människohandel, över hela världen, varav nästan en
            miljon i Europeiska unionens medlemsstater. I detta arbete är
            Europarådets expertgrupp för åtgärder mot människohandel (GRETA)
            en resurs för gemensamma åtgärder och för att kunna förbättra
            informationsutbytet för att bekämpa människohandel för sexuella
            ändamål. För att GRETA fullt ut ska ta sitt ansvar för att övervaka
            genomförandet av Europarådets konvention om åtgärder mot människohandel
            krävs stöd och att erforderliga resurser ställs till förfogande.
          </p>
          <p xml:id="i-RXqdy7AK13SxrUwihFsRsB">
            Enligt Amnesty International är människohandel, trafficking,
            en av de mest utbredda och grövsta formerna av våld mot kvinnor.
            Trafficking är inte enbart ett brott mot mänskliga rättigheter
            generellt, utan inbegriper kränkningar såsom tortyr, misshandel,
            frihetsberövande, kränkningar av rätten till hälsa och rätten
            till rättvis behandling, upprättelse och ersättning.
          </p>
          <p xml:id="i-JavdbqjkrdR16d3uN8ktBm">
            Den mest cyniska brottsligheten är den växande handeln med kvinnor
            och barn för sexuellt utnyttjande och prostitution. Hundratals
            kvinnor kommer till Sverige varje år genom denna handel. Sverige
            har varit drivande internationellt för att motverka människohandeln
            både inom EU och FN. Sexslavhandeln måste stoppas – människan
            är ingen handelsvara. Vi menar att den svenska sexköpslagen som
            modell måste lyftas fram i europeiska och internationella sammanhang.
          </p>
          <p xml:id="i-NAt98BmHKody3Rd44AwGmP">
            Sveriges sexköpslag ska hävdas. En viktig del i att bekämpa människohandel
            med sexuella ändamål är att bekämpa prostitution. Sambandet mellan
            prostitution och människohandel måste tydliggöras och erkännas.
            Om efterfrågan på köp av sexuella tjänster bekämpas minskar också
            människohandeln. Den svenska sexköpslagstiftningen är ett bra
            exempel på hur prostitution bekämpas. Det är hög tid att ta ytterligare
            ett steg framåt. Vi ska inte exportera sexslaveriet utomlands.
            Även svenskar som köper sex utomlands ska kunna lagföras för detta
            i Sverige. Norge samt Island har genomfört en sådan lag. Vi vill
            därför ta bort kravet på dubbel straffbarhet vid sexköp och införa
            skadestånd för brottsoffret.
          </p>
          <p xml:id="i-EZZ99myxF2LmB9DnofFu7k">
            EU bör underteckna och ratificera Europarådets konvention mot
            människohandel.
          </p>
          <head xml:id="i-8wGGHm6uTHL65MJ6dBWGYM" type="h2">
            4.6 Situationen för minoriteter
          </head>
          <p xml:id="i-RaMCSDnJWtuTRp9dVKJTvJ">
            Enligt FN finns i nästan alla länder en eller flera minoriteter.
            Det finns ingen tillförlitlig statistik men uppskattningsvis tillhör
            10–20 procent av världens befolkning minoriteter. Detta innebär
            att hundratals miljoner människor är i behov av särskilda åtgärder
            för skydd av sina rättigheter. Minoriteter finns bland de mest
            missgynnade grupperna i samhället, och personer i minoritetsgruppen
            utsätts ofta för diskriminering och orättvisa samt utesluts från
            meningsfyllt deltagande i samhälleligt och politiskt liv.
          </p>
          <p xml:id="i-WxDwWxJYUB16RH4CAmVfag">
            FN antog 1965 konventionen om avskaffande av alla former av rasdiskriminering.
            Konventionsstaterna ska vidta olika typer av åtgärder, såsom lagstiftning
            och utbildningsinsatser, för att förhindra att människor blir
            diskriminerade på grund av etnisk tillhörighet. Sverige har ratificerat
            konventionen. Flertalet av FN:s övriga konventioner om mänskliga
            rättigheter innehåller också uttryckliga förbud mot rasdiskriminering.
          </p>
          <p xml:id="i-ANtW1W8hUQGckqqe7xZuhK">
            Enligt FN har skyddet av minoriteter fått ökad aktualitet under
            senare år. Detta beror på att etniska, rasmässiga och religiösa
            spänningar har blivit starkare och kommit att utgöra hot mot ekonomisk,
            social och politisk samhällsstruktur i stater, liksom mot territoriell
            integritet. Det finns anledning att ge ökad uppmärksamhet åt skydd
            för minoriteter och att motverka diskriminering av personer som
            tillhör nationella, etniska, religiösa eller språkliga minoriteter,
            inte minst mot bakgrund av situationen för exempelvis kristna
            i Irak. I sammanhanget vill vi också understryka att både islamofobi
            och antisemitism måste bekämpas.
          </p>
          <p xml:id="i-KGgPb1iXDp3AH5XgefyVm6">
            På många håll i världen lever minoritetsbefolkningar i en mycket
            utsatt situation där deras mänskliga rättigheter kränks. Arbetet
            för att stärka rättigheterna för exempelvis kurder och romer måste
            intensifieras. Vikten av religionsfrihet för alla religioner kan
            inte nog understrykas.
          </p>
          <head xml:id="i-UawkbycRAe2ihKSx6EQ48U" type="h2">
            4.7 Hbt-personers rättigheter
          </head>
          <p xml:id="i-AtANuBBFXDiKgWjy8CbyAj">
            Förtryck, diskriminering eller bestraffning av människor på grund
            av deras sexuella läggning strider mot mänskliga rättigheter.
            Övergrepp mot och diskriminering av personer på grund av sexuell
            läggning måste motarbetas och ståndpunkten främjas att alla individer
            ska kunna åtnjuta sina rättigheter oavsett sexuell läggning.
          </p>
          <p xml:id="i-Ngp36NRR9fUsHwRJEZwyEd">
            I närmare 80 länder är det olagligt med sexuella relationer mellan
            personer av samma kön. I flera länder är samkönad kärlek belagd
            med dödsstraff. I många länder är det långt ifrån självklart att
            fira Pride. Det finns flera exempel där parader förbjudits eller
            där man tillåter trakasserier mot dem. Europadomstolen har slagit
            fast att det är ett brott mot mänskliga rättigheter att förbjuda
            parader. Lagar med syfte att beskära hbt-personers rättigheter
            och tysta debatten förs fram i flera länder och i några har de
            även antagits. Situationen i Ryssland uppmärksammades extra under
            årets Stockholm Pride.
          </p>
          <p xml:id="i-AdoLiM97roeuJSq3J3o6C7">
            En attitydförändring bland FN:s medlemsländer måste påskyndas
            genom att frågorna tas upp i olika internationella forum.
          </p>
          <p xml:id="i-SakAGm6hEiUzYAPMf7ofLH">
            I var och en av FN-konventionerna om medborgerliga och politiska
            respektive ekonomiska, sociala och kulturella rättigheter ges
            det uttryck för den folkrättsligt viktiga principen om icke-diskriminering.
            Ett antal exempel på diskrimineringsgrunder räknas upp, däribland
            ras, hudfärg och religion – däremot inte sexuell läggning. De
            diskrimineringsgrunder som anges utgör inte en uttömmande lista
            och därför kan även andra diskrimineringsgrunder, såsom sexuell
            läggning, omfattas av artikelns tillämpning. Trots att många stater,
            likt Sverige, gör denna tolkning finns idag utrymmet för att tolka
            bort sexuell läggning som grund för diskriminering. Ett sätt att
            påskynda en attitydförändring är att påbörja ett arbete kring
            en hbt-konvention. Även om FN:s konvention om mänskliga rättigheter
            omfattar hbt-personer bör Sverige bli mera pådrivande för en hbt-konvention.
          </p>
          <p xml:id="i-8WzdRPd7tv8VkKSmAckHLF">
            Det är mycket glädjande att FN:s råd för mänskliga rättigheter
            2011 antog en resolution om hbt-rättigheter och det är av betydelse
            att frågorna debatteras inom FN. Ett exempel är att FN för första
            gången har publicerat en rapport om dessa rättigheter.
          </p>
          <p xml:id="i-2vx2Z9hNgEw8i1DkL2xyUx">
            Socialdemokraterna vill att Sverige arbetar för en internationell
            hbt-konferens. Men som situationen internationellt ser ut just
            nu riskerar arbetet för att få en sådan till stånd att vara kontraproduktivt.
            När det öppnar sig möjligheter som gör att den bedömningen kan
            ändras vill vi att Sverige arrangerar en internationell hbt-konferens.
          </p>
          <p xml:id="i-6hXGrM76PbGzaco2FCfAXt">
            I globala sammanhang är det svårt att ta upp och diskutera frågor
            om diskriminering på grund av sexuell läggning och vikten av att
            skydda och respektera mänskliga rättigheter för hbt-personer.
            Frågan är på många håll omgärdad av religiösa och kulturella tabun
            och motståndet är kompakt från en majoritet av FN:s medlemsländer.
            Motståndet får absolut inte hindra Sverige från att driva dessa
            frågor bilateralt och multilateralt. Dessutom vill vi betona att
            vikt läggs vid att uppmana länder där homosexualitet bestraffas
            med dödsstraff att avskaffa detta.
          </p>
          <head xml:id="i-YPq2EoDCqwNyMraMc74GHL" type="h2">
            4.8 Rättssäkerhet i kampen mot terrorism
          </head>
          <p xml:id="i-CmLRzXtDEsStAKNHswuw84">
            Den internationella terrorismen styrs av krafter som politiskt
            och medvetet hotar våra öppna samhällen genom direkta dåd, men
            också genom hot i syfte att tvinga oss till eftergifter vad gäller
            öppenhet, demokrati och mänskliga rättigheter. Det kan vi aldrig
            acceptera. Kampen mot internationell terrorism är viktig och måste
            föras i ett brett internationellt samarbete. Den kräver samarbete
            mellan stater och internationella organisationer, där FN har en
            central roll. För att vår kamp ska lyckas måste den bygga på respekt
            för de mänskliga rättigheterna och folkrätten.
          </p>
          <p xml:id="i-RrvtmHwcWU5FdqyojK6yMg">
            Men i en ojämn kamp mot en fiende som inte skyr några medel ställs
            det extra hårda krav på oss som tror på demokrati och varje individs
            okränkbarhet. I kampen mot terrorismen måste rättssäkerheten för
            den enskilde individen vara tydlig. Vår gemensamma kamp mot terrorism
            skadas när den förs utan hänsyn till de värden den ska försvara
            – exempelvis som i det amerikanska lägret Guantánamo.
          </p>
          <p xml:id="i-5GQ9RqpWhD5qBwcanyGLeN">
            Många länder har använt hotet från terrorismen som en ridå bakom
            vilken de fängslar oppositionella.
          </p>
          <p xml:id="i-BBjekHj4ZZt8bb4TznjpvL">
            Kritiken var med rätta mycket hård när det tidigare uppdagades
            att den amerikanska administrationen under dåvarande president
            George W Bush godkänt förhörsmetoder som exempelvis skendränkning.
            Sveriges hållning måste alltjämt vara kristallklar: de mänskliga
            rättigheterna gäller också i kampen mot terrorismen. Kampen mot
            terrorism har många gånger handlat om var individer ska lagföras
            och om utlämningar av misstänkta förbrytare. Sverige fick kritik
            från FN:s tortyrkommitté för utlämningen av två egyptier då detta
            gjordes mot så kallade diplomatiska försäkringar om att de inte
            kommer att torteras. Senare visade det sig att fångarna trots
            detta torterades i fängelse och under förhör. Det socialdemokratiska
            partiet ställer sig mycket tveksamt till att det finns något tillfälle
            då utlämning mot diplomatiska försäkringar är befogat.
          </p>
          <head xml:id="i-BCv2DP2Z3HEWRJtqhyXdvP" type="h2">
            4.9 Enskilda fall och Dawit Isaak
          </head>
          <p xml:id="i-4GyMNB229AnGQYB9K7ShWy">
            I den internationella rätten slås fast att utlänningarnas personliga
            frihet måste respekteras. Av detta följer bland annat krav på
            att det ska finnas en straffrätt och straffprocessrätt som inte
            diskriminerar dem och krav på att godtyckliga frihetsingrepp inte
            förekommer. Rätten att ge diplomatiskt skydd är en rättighet som
            tillkommer staten. Det är således staten som avgör om den vill
            ingripa eller inte till förmån för en enskild medborgare.
          </p>
          <p xml:id="i-NHrv1PfNFLBiDS5rWGiQG4">
            Vi socialdemokrater kände djup oro när statsminister Fredrik
            Reinfeldt under förra mandatperioden uttalade att han som regeringschef
            inte tar upp enskilda fall av kränkningar i bilaterala samtal.
            Hade detta fått bli regeringens hållning hade det inneburit en
            förändring i svensk utrikespolitik. En av styrkorna i det svenska
            arbetet för mänskliga rättigheter har varit just att vi har kunnat
            kritisera såväl stater som gerillarörelser och kombinera detta
            med ett genuint engagemang för den enskilde som drabbas. Vi anser
            att det är en skyldighet att som regeringschef synliggöra om svenska
            medborgare utomlands får sina mänskliga rättigheter kränkta.
          </p>
          <p xml:id="i-6h11EL8vrJPCsKhy3H38iy">
            År 2001 fick Eritreas president Isaias Afewerki mycket kritik
            för hur han styrde landet. I skuggan av terrorattackerna i USA
            i september 2001 passade regimen på att fängsla kritikerna och
            stänga all oberoende press. 11 politiker och 10 journalister fängslades,
            däribland den svenska medborgaren Dawit Isaak. Sedan dess sitter
            Dawit Isaak fängslad utan rättegång och utan kontakt med omvärlden.
            Inskränkningarna av yttrandefrihet fortsätter i Eritrea. Regeringen
            måste ta upp bristen på respekt för de mänskliga rättigheterna
            med företrädare för Eritrea. Dawit Isaak och andra fängslade i
            motsvarande situation måste omedelbart släppas eller få en rättvis
            rättegång enligt vedertagna internationella rättsnormer. Det är
            hög tid att öka trycket i den tysta diplomatin och utse ett särskilt
            sändebud för frågan.
          </p>
          <p xml:id="i-71oL53J5Mjf3Evoje2LpRG">
            Förra året frigavs de två svenska journalister som varit fängslade
            i Etiopien. Vi socialdemokrater gladdes naturligtvis åt detta.
            Samtidigt vet vi att de dessvärre inte var ensamma om sin situation,
            varken i Etiopien eller globalt sett. Journalister mördas, fängslas
            eller lever under hot runt om i världen. Såväl Sverige som det
            internationella samfundet måste arbeta kraftfullt för att öka
            respekten för det fria ordet och journalisternas arbete.
          </p>
          <head xml:id="i-T7bbj5SJMWgZntkSYFUfKT" type="h2">
            4.10 FN:s råd för mänskliga rättigheter
          </head>
          <p xml:id="i-Ue2kA4kt1uUfaFm24Q8ViD">
            FN:s MR-råd syftar till att främja och skydda de mänskliga rättigheterna
            på global nivå och kan löpande under året ta sig an kränkningar
            av de mänskliga rättigheterna. I den text som ligger till grund
            för MR-rådet sägs att medlemmar som valts till rådet ska upprätthålla
            högsta standard när det gäller främjande och skydd av mänskliga
            rättigheter, tillfullo samarbeta med rådet, och bli granskade
            under den generella periodiskt återkommande granskningsmekanismen,
            under sin medlemskapsperiod. Det är viktigt att detta upprätthålls.
          </p>
          <p xml:id="i-F7MfSkXDrPTvHdRx4DUeRR">
            Sverige kandiderade till FN:s råd för mänskliga rättigheter men
            kom sist bland länderna i sin kategori. Vi socialdemokrater menar
            att detta tydligt visar på att Sverige inte längre ses som den
            starka aktör vårt land en gång varit i dessa sammanhang. Regeringens
            försök att bortförklara resultatet med att Sverige är en alltför
            stark försvarare av de mänskliga rättigheterna faller platt till
            marken. Sverige gick till val i en viss kategori länder där tre
            platser var valbara och de länder som fick flest röster var USA,
            Tyskland och Irland . Vi anser att Sverige behöver en nystart
            och en strategi för arbetet med MR-frågor, vilket beskrivs i motionens
            avsnitt 4.
          </p>
          <p xml:id="i-VYNhu3jU3yHgunZdMJV7WP">
            Ett universellt medlemskap i MR-rådet skulle kunna vara ett sätt
            att minska utrymmet för de länder som arbetar mot skarpa ställningstaganden
            för människorättsfrågor.
          </p>
          <head xml:id="i-BnQVMeXjacYFPeqdym3rZZ" type="h2">
            4.11 Internationella brottmålsdomstolen
          </head>
          <p xml:id="i-NgscX3G9ZuEjccHhEkdG6A">
            International Criminal Court (ICC) bygger på att det internationella
            samfundet har ett gemensamt ansvar för kränkningar av mänskliga
            rättigheter. Den enskilde individen ansvarar för sina handlingar.
            Lydnadsplikt utesluter inte ansvar för brott. Ställning som stats-
            eller regeringschef friar inte från straffansvar.
          </p>
          <p xml:id="i-266Sy1JA1b8H4WdSa8RtJq">
            Domstolens stadga, Romstadgan för Internationella brottmålsdomstolen,
            antogs år 1998 och trädde i kraft den 1 juli 2002. Idag är över
            100 stater parter till Romstadgan. Många större stater – däribland
            USA, Ryssland, Kina och Indien – står dock fortfarande utanför
            samarbetet. USA är den enda stat som aktivt motarbetat ICC. För
            att öka legitimiteten och för att intensifiera arbetet är det
            viktigt att fler stater tar aktiv del i ICC:s arbete. Sverige
            har ett viktigt ansvar i att förmå fler stater att ansluta sig
            till Romstadgan.
          </p>
          <p xml:id="i-XVbSMxuVRb7L8W1JmHLAeD">
            ICC kan döma över brotten folkmord, brott mot mänskligheten och
            krigsförbrytelser. Dessa brott existerade folkrättsligt redan
            före Romstadgans tillkomst. Dock har definitionerna av brotten
            utvecklats och konkretiserats i och med Romstadgan; till exempel
            är det explicit angivet att sexuellt våld kan utgöra brott. ICC
            kan som strängaste straff utdöma fängelse på livstid. Dödsstraff
            kan inte utdömas.
          </p>
          <p xml:id="i-HpwWshYXMizi3MwvV8q1yi">
            Brottsofferfonden har inrättats för att säkerställa att brottsoffer
            får en rättvis behandling vid rättegångar och att de får möjlighet
            till skadestånd. Ersättning kan erhållas för medicinsk vård, fysiska
            och psykiska skador samt sakskador. Ersättning kan ges direkt
            till den enskilde eller till ett kollektiv. I de fall då den dömde
            inte har medel att betala skadestånd kan fonden utbetala ersättning
            från sina egna medel. Fonden får gåvor från stater, internationella
            organisationer och enskilda. Sverige är en av givarna till ICC:s
            brottsofferfond. För oss socialdemokrater är det viktigt för att
            ge domstolen möjlighet att arbeta effektivt, men också för att
            visa vårt stöd till dess viktiga arbete.
          </p>
          <p xml:id="i-MmFuwdjUFPFDhcT3qxvmb">
            Som part till Romstadgan har vi en skyldighet att implementera
            den i vår nationella lagstiftning och att verka för att fler stater
            ratificerar och implementerar stadgan. Sverige har emellertid
            ännu inte implementerat Romstadgan nationellt. Den svenska regeringen
            måste nu lägga fram förslag till en ny lagstiftning för att fylla
            luckorna i genomförandet av Sveriges skyldigheter att kriminalisera,
            lagföra och döma brott mot folkrätten. Det är mycket viktigt att
            Sverige är ett föredöme internationellt och vi har en moralisk,
            politisk och folkrättslig skyldighet att aktivt bekämpa straffriheten
            för grova kränkningar av mänskliga rättigheter.
          </p>
          <p xml:id="i-JjgYvUh5bTXoz1bs19tf8N">
            För oss socialdemokrater är möjligheten att inom ramen för den
            internationella rättsordningen utkräva individuellt ansvar för
            brott mot de mänskliga rättigheterna ett avgörande framsteg.
          </p>
          <head xml:id="i-DxbuLCMXu2M86cnSoz5Mt9" type="h2">
            4.12 Skyldigheten att skydda
          </head>
          <p xml:id="i-7f3HcDrD6HuFMEsvifZh9T">
            Socialdemokratin ser det som ett viktigt framsteg att världens
            länder antog principen om skyldigheten att skydda vid FN:s reformtoppmöte
            hösten 2005. Principen innebär att det är varje stats ansvar att
            skydda sin befolkning mot folkmord, krigsförbrytelser, etnisk
            rensning och andra brott mot mänskligheten och att agera för att
            förebygga sådana allvarliga övergrepp. I en situation när en stat
            inte förmår eller vill leva upp till detta ansvar har det internationella
            samfundet en skyldighet att ingripa för att skydda en befolkning.
          </p>
          <p xml:id="i-84gwD98aFYPE9sCucFUKaf">
            I mars 2011 fattade säkerhetsrådet ett historiskt beslut i enlighet
            med denna princip gällande Libyen. Därför ansåg Socialdemokraterna
            att det var viktigt att alla insatser som gjordes i detta FN-mandats
            namn höll sig inom dess ramar. Vi ansåg att risken annars skulle
            blivit alltför stor att säkerhetsrådet inte kommer att kunna samla
            sig till ett nytt sådant beslut i framtiden när en situation uppstår
            där det internationella samfundets ansvar att skydda måste träda
            in.
          </p>
          <p xml:id="i-SfodX4j7h3MVPHLKXiuvbm">
            Socialdemokratin vill utveckla arbetet inom alla pelarna i skyldigheten
            att skydda: att förebygga konflikter och övergrepp genom politiska
            och humanitära åtgärder, att agera då katastrofen är ett faktum
            och att bistå med att återbygga ett land efter en våldsam konflikt.
          </p>
          <p xml:id="i-Vgv2F9akjN6FDqfpAJQvZ">
            Den största utmaningen för det internationella samfundet är att
            genomföra principen om skyldigheten att skydda i praktiken. I
            vilka situationer och med vilka medel får omvärlden ingripa när
            en stat inte förmår eller vill skydda sin befolkning? Socialdemokratin
            anser att FN-mandat för fredsframtvingande operationer är centralt.
            Samtidigt vill vi bidra till att stärka de regionala organisationernas
            möjligheter att ta ansvar för skyddet av civila och för människors
            säkerhet.
          </p>
          <p xml:id="i-MxzkRGaxxuQAWfPwx6Phdz">
            Skyldigheten att skydda innebär ett radikalt nytänkande när det
            gäller synen på suveräniteten. Den betonar att suveränitet innebär
            skyldigheter gentemot den egna befolkningen, ett ansvar att värna
            om människors säkerhet och inte längre ger frihet att slippa yttre
            inblandning.
          </p>
          <p xml:id="i-ULJmP8ZBaoSbT3oaubxH9n">
            Motståndet mot ingripanden från det internationella samfundet
            är fortfarande stort, dels från länder som fruktar att stormakterna
            vill använda skyldigheten att skydda för egna maktpolitiska syften,
            dels från länder som använder suveräniteten som skydd för att
            begå MR-övergrepp. Arbetet för att få såväl enskilda stater som
            det internationella samfundet att leva upp till sitt ansvar att
            skydda civila måste utvecklas vidare.
          </p>
          <head xml:id="i-HWuZRSZY9pvssQhoXQg883" type="h2">
            4.13 Barn i världen
          </head>
          <p xml:id="i-JbRWL7SF6Tw9duZg4ybD1o">
            Än idag, en bra bit in på 2000-talet plågas, förtrycks, exploateras
            och utnyttjas miljontals barn dagligen. Detta är en oacceptabel
            situation. Unicef har beräknat att uppskattningsvis 21 000 barn
            under fem år dör varje dag. Även om antalet barn som börjar skolan
            har ökat är det omkring 67 miljoner barn som inte går i skolan.
            Detta innebär att de är sårbara och dåligt rustade för sitt fortsatta
            liv. Många av dessa barn arbetar med uppgifter som ger dem fysiska
            men eller gör att de dör i förtid. Omkring 300 000 barn är inblandade
            i väpnade konflikter. De har blivit tvångsrekryterade, utnyttjas
            hänsynslöst och utsätts för fysiska, psykiska och sexuella övergrepp.
            1,2 miljoner barn, främst flickor, utnyttjas i människohandel
            varje år. Över en miljon barn sitter i fängelse. Problematiken
            med barnäktenskap är allvarlig.
          </p>
          <p xml:id="i-6CSCqQWegGmrek4QgYEEpn">
            Utbildning är en grundförutsättning för att kunna bekämpa fattigdom,
            utnyttjande och exploatering av barn. Vi vill investera biståndsresurser
            i att flickor ska ha samma möjligheter som pojkar att gå i skolan
            samt få tillräckligt med mat, kunna uttrycka sin åsikt och få
            tillgång till hälso- och sjukvård. Det krävs särskilda insatser
            för att lindra effekterna av hiv/aids och minska risken för spridning.
            Vi vill också investera i stödverksamhet för barn som lever med
            hiv/aids eller som har förlorat sina föräldrar i sjukdomen. Vi
            vill förstärka insatserna för att skydda barn och deras rättigheter
            under väpnade konflikter eller när de tvingas på flykt. Barn som
            tvingats delta i krigshandlingar ska få rehabilitering och stöd.
            Samtidigt måste kunskapen kring barns rättigheter öka bland både
            civil och militär personal.
          </p>
          <p xml:id="i-ZAz3gSuYKmuhYjxm4yeio">
            Vi vill även att tydligare fokus läggs på att motverka exploatering
            och utnyttjande av barn, framför allt barnarbete och sexuell exploatering.
            FN:s barnkonvention förbjuder inte barnarbete men de stater som
            antagit konventionen har en skyldighet att skydda barnen mot ekonomiskt
            utnyttjande och mot farligt arbete som kan äventyra hälsa och
            utveckling. Det är också viktigt att barn som arbetar har möjlighet
            att gå i skolan. Det är av största vikt att stödja ILO:s ambition
            att få till ett förbud mot de värsta formerna av barnarbete såsom
            skuldslaveri, rekrytering av barnsoldater, barnprostitution och
            arbete med farliga kemikalier.
          </p>
          <p xml:id="i-FSPAmdUYNzqu6AvcwSsS8q">
            Vi måste i allt vårt utvecklingsarbete bli bättre på förebyggande
            insatser och rehabilitering och på att skapa framtidstro för dessa
            barn.
          </p>
          <p xml:id="i-Vxw3HkjdDZgKQfcgaBLeD6">
            Barn är ofta särskilt utsatta exempelvis när det gäller konflikter,
            inte minst barn som tvångsrekryteras till den grymma tillvaron
            som barnsoldater. Barn riskerar att utnyttjas och de saknar ofta
            möjlighet att skydda sig eller göra sin röst hörd. Barn får aldrig
            användas som en hävstång för att komma åt föräldrar eller andra
            anhöriga vid konflikter eller när människor flyr undan lagen eller
            ett utvisningsbeslut.
          </p>
          <p xml:id="i-9vsq3PT1N86ZjKTQksAvSp">
            Barn och ungdomar har alltid varit och är en viktig målgrupp
            i det internationella utvecklingssamarbetet för socialdemokratin.
            Att investera i barn och ungdomar är att investera i framtiden.
            Vi anser att barnrättsperspektivet ska genomsyra allt internationellt
            arbete och dialogen med våra samarbetsländer, att barns utsatthet
            och framtid i alla sammanhang måste lyftas fram och att FN:s barnkonvention
            ska tillämpas konsekvent. Barnkonventionen och dess tilläggsprotokoll
            är viktiga redskap för att förbättra barns situation i världen.
            Vi vill att Sverige ska fortsätta sitt engagemang för att samtliga
            stater ska ratificera dessa.
          </p>
          <p xml:id="i-AzMq7iPoxw4XzTp6nUJnLi">
            Vi vill också uppmärksamma FN:s säkerhetsråds resolution 1612
            som handlar om ett övervaknings- och rapporteringssystem som ska
            förhindra att de som begår grova övergrepp mot barn, såsom mord,
            lemlästning, rekrytering av barnsoldater, sexuella övergrepp,
            bortförande och attacker mot skolor och sjukhus i väpnade konflikter,
            går fria. Vi välkomnade denna resolution och kommer vidare att
            arbeta för att den efterlevs.
          </p>
          <head xml:id="i-E24UnDB6VPrW3ZSwt9VRzz" type="h1">
            5 FN och folkrätten
          </head>
          <p xml:id="i-6pBbwMeUfwboZSphte9s9m">
            Vi socialdemokrater vill att Sverige ska höja och skärpa sin
            profil i FN. Sverige har en lång och stark tradition av en aktiv
            FN-politik. Sverige bör utarbeta en FN-strategi för arbetet i
            FN både som enskild aktör, genom EU och i samarbete med de nordiska
            länderna.
          </p>
          <p xml:id="i-MvPQkZWSHYu4wgVJhCs5N3">
            Sverige bör vidare öka ansträngningarna för att få fler svenskar
            verksamma på hög nivå inom FN-systemet.
          </p>
          <p xml:id="i-HRokiAiboifaEfRVXqiNEg">
            Regeringen aviserade i budgetpropositionen för 2012 att Sverige
            kandiderar till FN:s säkerhetsråd för perioden 2017–2018. Om en
            sådan kandidatur ska vara möjlig måste Sverige arbeta aktivt med
            att söka stöd för en plats i FN:s säkerhetsråd. Det krävs ett
            starkare svenskt FN-engagemang än det nuvarande om detta ska lyckas.
            För att understryka vikten av detta har vi socialdemokrater skjutit
            till särskilda kampanjmedel i vår budget.
          </p>
          <p xml:id="i-SKBF3dUa8DpBXre6Vn1MT5">
            Sverige bör initiera en vängrupp för FN där länder från olika
            delar av världen samarbetar för att stärka FN och driva på dess
            reformarbete.
          </p>
          <p xml:id="i-Pu2TAEVVtPaFHRx2EDRoZx">
            Socialdemokraterna vill att Sverige mer aktivt stödjer de processer
            som pågår som uppföljning till de antagna besluten vid FN-toppmötet
            2005. Gamla som nya FN-institutioner behöver stöd för att mänskliga
            rättigheter, säkerhet och utveckling ska koordineras på det mest
            effektiva sättet, både i FN:s högkvarter och i fält. UN Women
            bör ges allt stöd för sitt arbete. Sverige bör också fortsätta
            stöjda FN:s arbete med Global Pulse, ett system som använder digital
            information i realtid för att förutsäga globala och lokala kriser.
            Därmed kan man bättre förebygga eller hantera kriserna.
          </p>
          <p xml:id="i-GEGiRrZKJYtePbsLq19rPM">
            Den viktigaste internationella organisationen är Förenta nationerna,
            men FN är aldrig starkare än vad medlemsstaterna tillåter. Reformarbetet
            måste drivas framåt för att ett starkare och bättre rustat FN
            ska kunna hantera kriser, värna folkrätten och mänskliga rättigheter
            samt främja utveckling. Det är viktigt att kopplingen mellan fred,
            säkerhet och utveckling är tydlig. Utan ett effektivt arbete mot
            orsaker till konflikter, fattigdom och politisk extremism kommer
            heller inte konflikterna i sig att kunna bekämpas. Likadant är
            det i ett återuppbyggnadsskede efter en konflikt. Om inte säkerheten
            kan garanteras, ofta med hjälp utifrån, så kan heller inte återuppbyggnaden
            och utvecklingen ta fart.
          </p>
          <p xml:id="i-RomvAo9ThFNUNMSK2h8tNv">
            Konflikter och krig får katastrofala följder både för enskilda
            människor och som ett hinder för utveckling. Fred och säkerhet
            är en förutsättning för utveckling samtidigt som utvecklingssamarbetet
            bidrar till att stärka säkerheten. För socialdemokratin är konfliktförebyggande
            insatser inom ramen för det internationella samarbetet centrala.
          </p>
          <p xml:id="i-StBFp3rtuYNhsviacj6sQF">
            Sverige bör satsa mer resurser på förebyggande verksamhet både
            inom den egna utrikespolitikens olika områden och i samverkan
            med enskilda organisationer och internationella institutioner.
            Sverige har, under socialdemokratiska regeringar, genom sin utrikes-
            och biståndspolitik över tiden byggt upp en stor trovärdighet
            i freds- och medlingsfrågor. För att Sverige ska kunna bistå i
            sådana insatser är det viktigt att stärka arbetet för fred och
            säkerhet.
          </p>
          <p xml:id="i-CD5bkKy6zebk6UwSA1sFib">
            Folkrätten utvecklas ständigt. En modern folkrätt sätter människors
            säkerhet före staters suveränitet. FN:s princip om skyldigheten
            att skydda innebar ett viktigt steg framåt för folkrätten. I första
            hand är det stater som ska skydda och hjälpa sina invånare. Det
            är inte rimligt att stater i skydd av sin suveränitet begår grova
            övergrepp mot sin egen befolkning. Suveränitet kan inte bara betyda
            skydd från inblandning utifrån utan även ett ansvar inför världssamfundet
            för den egna befolkningen. Ännu saknas dock en utvecklad praxis
            för hur världssamfundet ska gripa in för att förhindra exempelvis
            etnisk rensning eller stoppa folkmord. Principen om skyldighet
            att skydda måste utvecklas.
          </p>
          <p xml:id="i-AgtcJvkq1tbwFyXgCmh4tx">
            Säkerhetsrådet har inom FN ansvaret för internationell fred och
            säkerhet. Detta ansvar ska främst utövas genom utnyttjande av
            alla möjligheter till en fredlig lösning enligt FN-stadgans kapitel
            sex. Om alla möjligheter till en fredlig lösning är uttömda kan
            säkerhetsrådet besluta om våldsanvändning enligt kapitel sju.
          </p>
          <p xml:id="i-9oVDeFx9j1JE5tHWVMNME8">
            Det är viktigt att reformarbetet av säkerhetsrådet fortsätter.
            Säkerhetsrådet måste i sin sammansättning bättre spegla dagens
            värld. Vi vill att arbetet i säkerhetsrådet alltmer ska präglas
            av förhandlingar mellan de deltagande länderna och parterna. Om
            någon av de permanenta medlemmarna lägger sitt veto ska det ses
            som ett misslyckande och användandet av vetot måste inskränkas
            till ett minimum. Vi socialdemokrater vill se ett system där det
            land som använt sitt veto måste avlägga en officiell motivering
            till generalförsamlingen.
          </p>
          <p xml:id="i-CJSTxgKAsHgttyhVx2buV7">
            Det är av avgörande vikt att FN:s permanenta medlemmar i säkerhetsrådet
            inte använder sin vetorätt på ett sådant sätt att världssamfundet
            lamslås, exempelvis vid etnisk rensning, massmord och folkmord.
            Framför allt visar säkerhetsrådets passivitet gällande den rådande
            situationen i Syrien på att en reformering är nödvändig.
          </p>
          <p xml:id="i-PPpYVXkxPGLP33BPWcLWQf">
            När säkerhetsrådet inte kan samla sig och agera kan det uppmuntra
            till ensidig och folkrättsstridig våldsanvändning av enskilda
            stater. Våldsanvändning utan nödvändigt säkerhetsrådsmandat riskerar
            att försvaga den internationella rättsordningen.
          </p>
          <p xml:id="i-B2QgDa1VWZuofzNryTFqHW">
            För alla fredsbevarande operationer som Sverige deltar i ska
            det finnas ett tydligt folkrättsligt mandat. Ett mandat givet
            av FN:s säkerhetsråd ska alltid eftersträvas. Detta är angeläget
            både med hänsyn till folkrättens krav och operationernas legitimitet
            och säkerhet. Men vid extrema nödsituationer, som utgör hot mot
            internationell fred och säkerhet men inte medför åtgärder från
            FN:s säkerhetsråd, kan inte världen stå passiv. Agerandet måste
            i dessa lägen prövas från fall till fall. Åtgärder kan endast
            vidtas på kollektiv grund inom ramen för en regional organisation
            och kan aldrig vara praxisgrundande.
          </p>
          <p xml:id="i-N3ruVu7AGtfKLc5etmgMy7">
            För att bli legitimt och mer relevant behöver säkerhetsrådet
            utvidgas och bättre representera världens folk. Stormaktsdominansen
            ska brytas. Alla stater ska kunna utöva inflytande, även om det
            är naturligt att demokratier ges starkare förtroenden, liksom
            de stater som mest aktivt bidrar till FN och dess budget och insatser.
            Generalförsamlingen, säkerhetsrådet och det ekonomiska beslutsorgan
            som vi önskar tillskapa bör öppnas för insyn och initiativ från
            internationella folkrörelser och folkvalda parlament.
          </p>
          <p xml:id="i-HKLW7bQhJXmYGeD271nKax">
            En utvidgning av säkerhetsrådet får inte tillåtas innebära ytterligare
            maktförskjutning till den rika delen av världen. Ytterligare permanenta
            medlemmar vore också en återvändsgränd för reformer, i synnerhet
            om dessa även får vetorätt. En balans mellan olika regionala perspektiv
            är mycket viktig, men tillfredsställs inte genom enbart mer makt
            åt regionala stormakter. EU och eventuellt andra regionala organ
            kan få ökat ansvar för effektiv samordning i FN.
          </p>
          <p xml:id="i-PNJjZ6P4gxx1xAHc8ykbLB">
            I dagens värld är det ofta andra spänningar än de militära som
            skapar väpnade konflikter. Ekonomiska klyftor och etniska och
            sociala motsättningar utgör ett större hot mot freden, och de
            tar sig oftare uttryck i konflikter inom stater än mellan stater.
          </p>
          <p xml:id="i-XpCgWvsVMsZmUsNhmWqwVu">
            Fattigdom skapar sociala motsättningar, motsättningarna leder
            till våld och våldet till ökad fattigdom. Fattigdom och krig skapar
            på det sättet sina egna onda spiraler med ständigt stegrade övergrepp
            mot mänskligt liv och mänskliga rättigheter. Ett långsiktigt fredsbevarande
            arbete måste inriktas på de underliggande sociala och ekonomiska
            faktorer som skapar och underhåller våldet. Att bekämpa fattigdomen,
            stärka demokratin och bevara freden är mål som är sammanflätade
            med varandra.
          </p>
          <p xml:id="i-MnyaACb21BaDrXK2fR1Suv">
            I skede av en konflikt som kräver militär insats är det upp till
            FN:s säkerhetsråd att besluta om mandat. Insatserna kan vara av
            olika karaktär, från fredsbevarande till fredsframtvingande, och
            även om grunden för en insats är ett folkrättsligt mandat från
            FN kan olika organ genomföra insatserna, såsom Nato, Afrikanska
            unionen (AU) eller Europeiska unionen (EU).
          </p>
          <p xml:id="i-NuAtAXSRPQdzx5VzPqeiRq">
            Vi anser att Sverige ska kunna ställa upp när FN efterfrågar
            hjälp, när det gäller både fredsbevarande och fredsframtvingande
            insatser. Vi anser vidare att Förenta nationernas möjligheter
            att ingripa i fredsbevarande syfte måste stärkas, också organisationens
            möjligheter till fredsbevarande och framtvingande insatser. FN:s
            verksamhet på det fredsbevarande området är både viktig och efterfrågad.
            FN är den organisation som har huvudansvaret för fred och säkerhet
            och dess verksamhet har en unik legitimitet.
          </p>
          <p xml:id="i-BrKshaYeCBGU4hVAMRWmQw">
            Dock har den fredsbevarande och fredsskapande verksamheten under
            flera år haft svårt att svara upp mot de förändringar som sker
            – gällande exempelvis mandatens alltmer komplexa syfte och ökande
            omfattning eller resursgenerering.
          </p>
          <p xml:id="i-WUfu2FPHvroxj64HPTgXcU">
            Den stora ökningen av såväl antal och omfattning av insatserna
            som den ökande graden av komplexitet innebär att FN:s resurser
            är ansträngda till det yttersta. Inte minst gäller detta polisinsatser.
          </p>
          <p xml:id="i-SXhWNADcFT7M2oWQzawqkZ">
            Det internationella samfundet har inte kunnat leva upp till de
            förväntningar som människor haft på FN, exempelvis i fall som
            Rwanda, Srebrenica, Darfur eller Syrien. Det är mycket viktigt
            att FN – och dess medlemsstater – förmår möta de ökande kraven.
            Ytterst står FN:s legitimitet som garant för fred och säkerhet
            på spel.
          </p>
          <p xml:id="i-D6Qasgy87eThJoUi27kazx">
            Mot bakgrund av utvecklingen för FN:s förmåga att hantera kriser
            och konflikter i deras akuta skeden samt förmågan att bygga hållbar
            fred i postkonfliktskedet har analyser och reformprocesser genomförts.
            Fortsatta analyser och åtgärdsprogram är under diskussion inom
            FN idag.
          </p>
          <p xml:id="i-XbHbmTDB4BSiSD7zWJYAGJ">
            Sverige har idag ett historiskt lågt antal militärer ute i operationer
            genomförda av FN men ett större antal återfinns i missioner som
            vilar på FN-mandat men är utförda av andra aktörer som EU och
            Nato. Generellt betraktas detta i FN-högkvarteret som en naturlig
            utveckling då dessa organisationer har befunnits bäst lämpade
            att genomföra de robusta mandat det är frågan om. Man välkomnar
            också att regionala organisationer som EU tar ett större ansvar.
          </p>
          <p xml:id="i-Y82JdKimXuxGhcrYyVWarz">
            Samtidigt ser man de långsiktiga svagheterna i ett system som
            bygger på att ett fåtal länder från syd utgör truppbidragande
            länder medan västländerna återfinns på andra ställen. En konsekvens
            är att FN de facto bidrar till att bygga upp, underhålla och träna
            vissa länders krigsmakter. En annan konsekvens utgörs av en olycklig
            tudelning av de internationella fredsinsatserna. Å ena sidan finns
            storskaliga FN-insatser som ofta lider brist på material och träning.
            Å andra sidan har vi välutbildade och välutrustade styrkor från
            väst i de svårare operationerna, utdelegerade från FN till andra
            organisationer.
          </p>
          <p xml:id="i-BX997mihwHq6GhWekhUy4B">
            Socialdemokraterna vill arbeta för att stärka FN:s kapacitet
            på detta område och vi vill öka svenskt deltagande i FN-genomförda
            insatser. Vi socialdemokrater anser att nästa internationella
            operation Sverige deltar i ska vara ledd av Förenta nationerna.
          </p>
          <p xml:id="i-7PrnimDcLrGzGwMr6zn7u5">
            Det har under många år varit en hörnsten i socialdemokratisk
            utrikespolitik att FN:s säkerhetsråd har huvudansvaret för internationell
            fred och säkerhet. Vi anser att Sveriges starka stöd till FN:s
            fredsverksamhet kommer till uttryck såväl genom civila insatser
            och biståndsverksamhet som deltagande i FN-mandaterade internationella
            insatser.
          </p>
          <p xml:id="i-26onsMtZL6yxrcTJG4dFf3">
            Sverige har en stark tradition av att delta i internationella
            fredsbevarande insatser. Sedan Suezbataljonen 1956 har mer än
            100 000 svenskar tjänstgjort i utlandsstyrkan i mer än 100 insatser
            – fram till nutida insatser i länder som Afghanistan, Kosovo och
            Somalia. Ett flertal mindre insatser har också genomförts, till
            exempel genom enskilda officerare som tjänstgjort som militärobservatörer
            i FN:s regi.
          </p>
          <p xml:id="i-NF9Gr93z2jB6FpPojXCpUt">
            Vi socialdemokrater har drivit på för en politik där det gamla
            svenska invasionsförsvaret gradvis har ställts om till ett insatsförsvar
            och vi har aktivt medverkat till att stärka och modernisera det
            internationella samfundets förmåga till kris- och konflikthantering.
          </p>
          <p xml:id="i-SgZVPY1eYAnV7FxZmn7NS6">
            Sverige har under lång tid arbetat för att stärka det internationella
            samfundets civila och militära krishanteringsförmåga. Preventiv
            diplomati och konfliktförebyggande åtgärder är de viktigaste verktygen,
            men tyvärr är ibland också militära insatser nödvändiga för att
            exempelvis
          </p>
          <list xml:id="i-AjexT6NrgCmGRLzb6uYMrp" style="ul">
            <item xml:id="i-7dYptoukYazXMrm8ZBKVzY">
              förhindra att en konflikt bryter ut – som FN-insatsen Unpredep
              i Makedonien.
            </item>
            <item xml:id="i-Jne4b7TJL6nGk6rWViRuBb">
              upprätthålla säkerhet och stabilitet så att en freds- eller demokratiseringsprocess
              kan fortgå, som EU-insatsen Artemis i Kongo.
            </item>
            <item xml:id="i-CgdWLsaHbxaDZfezQeMR26">
              ingripa och stoppa en pågående konflikt, som Natoinsatsen Ifor
              i Bosnien- Hercegovina.
            </item>
          </list>
          <p xml:id="i-Lvq1eU8A9AhKkWpwp5Wu7H">
            Under det kalla kriget bedrev Sverige en neutralitetspolitik.
            För att kunna vara trovärdigt neutrala krävdes ett starkt försvar,
            en egen försvarsindustri samt en stark och aktiv utrikespolitik
            som vi grundade på folkrätten och nationers självbestämmanderätt.
            Sverige var under denna tid aktivt i fredsbevarande operationer.
          </p>
          <p xml:id="i-XNGcLBTsSbtBJ4sn951SDY">
            Världspolitiken under denna tid kan lite förenklat beskrivas
            som uppdelad mellan maktpolerna USA och Sovjetunionen. Sverige
            kunde spela en viktig roll efter en konflikt när alla parter,
            inklusive stormakterna, var överens om ett fredsavtal. Då behövdes
            länder som Sverige för att bevaka att den freden upprätthölls.
            Sverige kunde erbjuda vad världssamfundet efterfrågade: vi var
            neutrala och utan kolonial historia och vi hade goda soldater
            samt bra materiel.
          </p>
          <p xml:id="i-SpnJVaguVuDAqa9rmxAtPP">
            År 1989 markerar en brytpunkt. De första stenarna bryts loss
            ur muren mellan Öst- och Västberlin. En ny tid var inne. Tyvärr
            utbröt det fruktansvärda kriget på Balkan, och Europa klarade
            inte av att hantera denna konflikt. Även FN misslyckades, exempelvis
            när man inte kunde förhindra massakern i Srebrenica 1995.
          </p>
          <p xml:id="i-5sE5bVXL8qBLa7MA22jZr9">
            Under det kalla kriget var FN:s säkerhetsråd låst av maktbalansens
            blockeringar. Det fanns inga förutsättningar för att FN skulle
            kunna gå in i en pågående konflikt som ytterst var avhängig blockuppdelningen
            i världen. FN var därför rustat för och organiserat kring fredsbevarande
            operationer, där man efter avslutad konflikt kunde gå in och bidra
            till att upprätthålla freden. Krigen på Balkan visade att villkoren
            hade förändrats. Det som krävdes var förmågan att stoppa pågående
            strider – en fredsframtvingande uppgift. Dessutom kunde FN:s säkerhetsråd
            enas om att en sådan insats borde ske, eftersom man inte som tidigare
            var förlamat av veton, en mycket positiv utveckling. Detta skapade
            förutsättningar för att kunna stoppa kriget, men FN hade inte
            de resurser som krävdes.
          </p>
          <p xml:id="i-WqUL7rVpihianRQdgF2JKV">
            Bosnien innebar starten för det som vi idag ser på flera platser,
            FN-mandaterade insatser genomförda av Nato.
          </p>
          <p xml:id="i-LmpricWXaiRg8SyS35JVNc">
            FN måste utarbeta strategier för att tidigt kunna spåra hotande
            konflikter och kunna gå in och påverka dem. FN måste stärkas legalt
            genom att vetorätten i säkerhetsrådet inskränks och genom att
            FN och FN-stadgan ska vara styrande för allt användande av militärt
            våld i internationella och nationella konflikter, praktiskt genom
            säkrande av tillgång till insatsstyrkor under FN:s kommando. FN
            måste samtidigt bli en central aktör i kampen för de mänskliga
            rättigheterna och i bekämpandet av fattigdomen. För att kunna
            fylla dessa roller måste FN reformera sin inre organisation. FN
            ska stödja och aktivt upprätthålla en dialog med globala folkrörelser.
            Det är också av vikt att olika FN-organ som arbetar med humanitär
            verksamhet i en konflikt har mandat att uppträda opartiskt och
            kan samtala med alla parter.
          </p>
          <p xml:id="i-JXRVNTiJPwMisX6dskWNDa">
            Det krävs ett effektivt och rättssäkert internationellt regelverk
            för att möta terrorism och organiserad brottslighet, som inte
            innebär brott mot mänskliga rättigheter eller kränkningar av den
            personliga integriteten. Internationella domstolen och Internationella
            brottmålsdomstolen måste ges bättre möjligheter och större resurser
            att verka. När enskilda staters rättsskipning inte fungerar, eller
            om de inte vill bestraffa krigsförbrytelser, brott mot mänskligheten
            eller folkmord är det viktigt att Internationella brottmålsdomstolen
            tar över. Detta ger en möjlighet att döma även de högsta politiska
            och militära ledarna och det avskräcker från nya brott. Det är
            viktigt att alla stater undertecknar och ratificerar konventionen
            om upprättande av Internationella brottmålsdomstolen så att den
            kan få så stor möjlighet att agera som möjligt.
          </p>
          <p xml:id="i-F9yzQP73mgHjkBKD3APuQv">
            Inom Europa finns Europadomstolen som har möjlighet att fälla
            enskilda stater för brott mot Europakonventionen om de mänskliga
            rättigheterna. En liknande ordning borde gälla på global nivå
            där enskilda kan få sin sak prövad om de upplever att den enskilda
            staten bryter mot deras rättigheter. Vid många konflikter och
            folkrättsbrott diskuteras sanktioner som påtryckningsmedel. Sanktionsinstrumentet
            är dock trubbigt, oftast drabbas de redan mest utsatta och de
            ansvariga går fria. Därför bör sanktioner vara vassare och mer
            riktade än vad som tidigare var vanligt.
          </p>
          <head xml:id="i-PULWnvhyioCRf8wX7hUc1v" type="h1">
            6 Säkerhetspolitik
          </head>
          <head xml:id="i-DmurLRH4WABgyyZZjBN9Vk" type="h2">
            6.1 Nya hot och en modern säkerhetspolitik
          </head>
          <p xml:id="i-XnxRaWNU6eh6GbMLWpHCnQ">
            Förändringarna i vår omvärld under de senaste decennierna har
            varit omvälvande och i huvudsak positiva. Uppdelningen av Europa
            i öst och väst är borta. EU:s utvidgning har bidragit till att
            stimulera en snabb omställning där totalitära stater blivit demokratiska.
            Utvidgningen har bidragit till att öka säkerheten på vår kontinent.
          </p>
          <p xml:id="i-FV5ozKinTn6FRASWDJuqek">
            Global säkerhet förutsätter ett starkt globalt regelverk. Många
            av de nya hoten mot vår säkerhet möts bäst inom FN:s ram. Det
            är viktigt för Sverige att FN fungerar väl. Medlemsländerna måste
            ge FN de förutsättningar som krävs för att klara de nya uppgifterna.
            Vi socialdemokrater vill att Sverige ska höja och skärpa sin profil
            i FN.
          </p>
          <p xml:id="i-AiES2DWaHPaN31bwdtUnUL">
            För Sverige har det kalla krigets slut inneburit att några av
            de allvarligaste hoten mot vår säkerhet försvunnit. Samtidigt
            har en ny osäkerhet vuxit fram. Globaliseringen förändrar den
            världsbild vi varit vana vid. Nya stormakter växer fram. Det militära
            invasionshotet mot vårt land har ersatts av en mer mångfacetterad
            hotbild.
          </p>
          <p xml:id="i-QWwLFV3Bxd4QrT5fNfMNSj">
            Som försvarsberedningen i våras konstaterade leder den fortsatta
            globaliseringen sammantaget med geopolitiska överväganden till
            en förändrad säkerhetspolitisk dynamik. Försvarsberedningen menar
            att förändringar kan uppstå plötsligt och skeenden utvecklas allt
            snabbare.
          </p>
          <p xml:id="i-LfufDrwww36GpeAE8zDoNB">
            Hoten mot Sverige och våra grannländer är svåra att förutsäga
            och de är gränslösa och komplexa. De kan ha sin grund i konflikter
            och tvister kring energi och råvaruförsörjning, vara ett resultat
            av miljöpåverkan och klimatförändringar, komma från naturkatastrofer
            och olyckor, härröra från organiserad brottslighet och terrorism
            eller ta formen av attacker mot känsliga tekniska och it-relaterade
            system.
          </p>
          <p xml:id="i-KZ4vdWiLKeX9tthCWBp9C1">
            Det kan inte heller uteslutas att Sverige eller våra grannländer
            i framtiden kommer att utsättas för militära hot. Alla dessa hot
            kan uppstå plötsligt och beredskapen för att möta både gamla och
            nya typer av hot måste vara god.
          </p>
          <p xml:id="i-4TZsE2DZY9fTr5iHCStWAA">
            Sverige måste ständigt analysera utvecklingen i omvärlden. Den
            politiska, ekonomiska, sociala och militära utvecklingen i Ryssland
            kommer att vara en avgörande faktor för Sveriges framtida säkerhetspolitiska
            situation.
          </p>
          <p xml:id="i-PVSvzvkJrftAd14H1rqwXF">
            Efter att Barack Obama tillträdde som USA:s president öppnades
            en ny möjlighet att via det transatlantiska samarbetet finna multilaterala
            lösningar på globala problem. Omfattande handel, mänskliga och
            kulturella kontakter och en gemensam historia gör Europa och USA
            beroende av varandra. Ett starkt samarbete över Atlanten är alltid
            bättre för världen än misstro och isolationism. Både USA och Europa
            måste ta ett stort globalt ansvar.
          </p>
          <p xml:id="i-K5ePf5VmiWhtDufKESsbnd">
            FN-stadgan förpliktar alla stater att värna om internationell
            fred och säkerhet. För att leva upp härtill krävs en aktiv utrikespolitik
            och ett aktivt arbete för de mänskliga fri- och rättigheterna
            både hemma och utomlands. Demokratiska och välmående grannländer
            är en förutsättning för fortsatt säkerhet i vårt närområde.
          </p>
          <p xml:id="i-AFNyoefUy2nVuANubygubp">
            Vi vill att en modern svensk säkerhetspolitik ska innehålla följande
            element:
          </p>
          <list xml:id="i-PAQ9kxczq1n2Z6Gfjp3t3A" style="ul">
            <item xml:id="i-7u34BquQU2dEXPhto8JYjq">
              Ett militärt alliansfritt Sverige.
            </item>
            <item xml:id="i-VbKdcNaVDBV9tmCk2qoreD">
              Ett ökat samarbete i Norden.
            </item>
            <item xml:id="i-Lg3hBCRyhwyM3p1kxHgdGt">
              En aktiv Östersjöpolitik.
            </item>
            <item xml:id="i-JyX15A6V4Ego17Erh4QmYn">
              Ett stärkt Europasamarbete.
            </item>
            <item xml:id="i-4fRbfVhEhAtNSgByJp7FKq">
              Ett starkare Förenta nationerna.
            </item>
          </list>
          <p xml:id="i-6PLsNUaEPUn5aiinRyL3Cd">
            Den svenska militära alliansfriheten har tjänat och tjänar oss
            väl. Vi har genom åren kunnat visa att det går att kombinera ett
            aktivt ansvarstagande för både vår egen och andras säkerhet med
            att vara militärt alliansfria. Militär alliansfrihet betyder inte
            passivitet. Mot bakgrund av förändringarna i omvärlden har Sveriges
            säkerhetspolitiska linje flera gånger uppdaterats. Den beskrivning
            av svensk säkerhetspolitik som fyra partier under socialdemokratisk
            ledning kom överens om 2002, och som senare bekräftades av en
            bred enighet i Försvarsberedningen och togs av riksdagen 2009,
            är fortfarande giltig. Det är viktigt att vi inte svävar på målet
            om vårt lands säkerhetspolitiska grundhållning.
          </p>
          <p xml:id="i-TYyHKAEXQv131ZBZCXtu8x">
            Skälen till att vi slår vakt om den militära alliansfriheten
            är följande:
          </p>
          <p xml:id="i-JnkwXfeDMztjBN3AVuLT8E">
            Sverige är medlem av en politisk allians – EU – som har betydligt
            fler verktyg till sitt förfogande än Nato när det gäller att möta
            de nya hoten, till exempel genom handel, bistånd och diplomati.
            Det kallas ibland EU:s mjuka makt. EU:s solidaritetsklausul är
            mycket tydlig. Sverige kommer inte att förhålla sig passivt om
            en katastrof eller ett angrepp skulle drabba ett annat EU-land
            och inte heller om ett nordiskt land skulle drabbas. Vi förväntar
            oss att dessa länder agerar på samma sätt om Sverige drabbas.
          </p>
          <p xml:id="i-2jVHdPQpgMtcNh76UAaB3K">
            Sverige bör bibehålla sin handlingsfrihet. Som medlemsland i
            Nato vore det troligt att Sverige skulle utsättas för starka politiska
            påtryckningar. Vi har till exempel kunnat se hur USA krävde att
            Natos medlemsländer skulle delta militärt i Irak trots att Nato
            som organisation inte deltog.
          </p>
          <p xml:id="i-P65dRS3fGk5Y3bnEmxehrn">
            Vår militära alliansfrihet ger oss starkare möjlighet och trovärdighet
            att vara pådrivande i det globala nedrustningsarbetet. Kärnvapenanvändning
            är fortfarande en del av vissa Natoländers försvarsdoktriner.
          </p>
          <p xml:id="i-KWy4YYm8B2FntydTBcyhf7">
            Vi bör själva förbehålla oss rätten att utforma storlek och inriktning
            på vårt försvar baserat på vår egen säkerhetspolitiska bedömning.
          </p>
          <p xml:id="i-4DuykWw4ktngKRp5me7xzE">
            Den militära alliansfriheten har ett starkt stöd hos det svenska
            folket, vilket ger vår säkerhetspolitiska hållning stark legitimitet.
          </p>
          <p xml:id="i-5QQ4QvR3Vs9zpuFSTeXqEh">
            Sveriges samarbete med Nato har blivit möjligt eftersom organisationen
            har förändrats sedan det kalla kriget. Nato är en central aktör
            för europeisk säkerhet samt för internationell krishantering.
            Sverige deltar i vissa FN-mandaterade fredsbevarande operationer
            som genomförs av Nato. FN ger ofta i uppdrag till Nato att utföra
            fredsoperationer eftersom organisationen har resurser att leda
            vissa komplicerade insatser. Vårt samarbete med Nato i FN-mandaterade
            fredsbevarande insatser är viktigt, men samtidigt är vi tydliga
            med att Sverige inte ska delta i militära operationer som enbart
            har sin grund i Natostadgans artikel fem om ömsesidiga försvarsgarantier.
            Sverige ska dock fortsätta det nära samarbete, i alla frågor utom
            bindande försvarsförpliktelser, som sedan flera år utvecklats.
            Internationella operationer blir alltmer krävande och komplexa
            och det behövs därför en långtgående standardisering och samövning.
            Därför samtyckte vi socialdemokrater 2013 till att Sverige skulle
            delta i NRF:s övningsverksamhet.
          </p>
          <p xml:id="i-VSxKgq86UJZ5YDKfq1q35D">
            Knappt någon gång har regeringen i sina regeringsförklaringar
            beskrivit den svenska säkerhetspolitikens grundläggande hållning,
            vår vilja att vara militärt alliansfria. De två regeringspartier
            som vurmar för svenskt Natomedlemskap tar istället alla möjligheter
            de kan för att försvaga trovärdigheten i svensk säkerhetspolitik.
            Detta måste upphöra.
          </p>
          <p xml:id="i-NCvU6RCN3DAMaSGszu2DLQ">
            Utöver till Nato kan FN också ge andra regionala organisationer
            som exempelvis EU och AU, Afrikanska unionen, uppdraget att genomföra
            en fredsbevarande operation. EU har utvecklat sin kompetens att
            leda alltmer komplexa operationer. Sverige har deltagit i praktiskt
            taget alla fredsfrämjande insatser som EU har gjort. Vi anser
            att det är positivt att också AU utvecklar sin beredskap att leda
            operationer på uppdrag av FN.
          </p>
          <p xml:id="i-SmyQ4y3KZJNZhBvqGUNBsC">
            Sverige bör fortsätta det aktiva engagemanget och deltagandet
            i internationella insatser inom ramen för FN, EU, Nato och OSSE.
          </p>
          <p xml:id="i-23kMbwxEd59PyC7Ui4UQVq">
            Socialdemokraternas politik gällande de internationella militära
            insatser där Sverige deltar aktivt behandlas inte i denna motion.
            Varje insats behandlas var för sig när regeringen begär mandat
            från riksdagen för ett sådant deltagande.
          </p>
          <p xml:id="i-Kac8kC2X584nNNuARPvuAj">
            Ett trovärdigt försvar är ett viktigt säkerhetspolitiskt instrument.
            Det verkar avskräckande genom att visa för omvärlden att Sverige
            är berett att självt försvara sin nationella integritet och sitt
            självbestämmande. Därmed utgör det också en grund för en trovärdig
            militär alliansfrihet. Det svenska försvaret bidrar vidare till
            en säkrare värld genom insatser för fred och säkerhet i konfliktdrabbade
            områden. Ett trovärdigt försvar måste ständigt förändras beroende
            på den aktuella säkerhetspolitiska situationen. Utformningen av
            och storleken på försvaret ska styras av de hot som kan bli aktuella
            mot Sverige.
          </p>
          <p xml:id="i-274wvCNoU1AgB5LZ25xPJH">
            Det nordiska samarbetet kring försvarsfrågor har ökat under de
            senaste åren. Ett ökat nordiskt samarbete är både viktigt och
            efterfrågat och måste ges högre prioritet. De nordiska länderna
            har många gemensamma intressen och vår regions strategiska betydelse
            ökar. Vi kan tillsammans bidra till säkerhet och stabilitet.
          </p>
          <p xml:id="i-7cixBQqXiitmX6skocBb3z">
            Varje nordiskt lands säkerhetspolitiska val måste respekteras.
            Ett fördjupat arbete där vi tillsammans tar större gemensamt ansvar
            inom ramen för Nordefco när det gäller övningar, operationer,
            utbildning och militär förmåga är viktiga framtidsuppgifter. Ett
            långsiktigt och fungerande försvarsindustriellt samarbete bör
            inledas. Det är viktigt att bygga vidare på ett förtroendeskapande
            samarbete kring Arktis och Barents.
          </p>
          <p xml:id="i-VKRoM12Vw621bTSXJmz56X">
            Sedan 1990-talets början har antalet väpnade konflikter mellan
            stater minskat dramatiskt. Allvarligt är dock att den politiska
            avspänningen mellan öst och väst inte har lyckats bryta den internationella
            trenden av återigen ökade militära utgifter. Stater väljer att
            möta icke-militära hot med militära medel, varför världen behöver
            en ny kultur av nedrustning och avmilitarisering. Trots utvecklingen
            med avspänning mellan länder, tvingar konflikter inom stater många
            människor att leva med krigets fasor. Lidande skulle ofta ha kunnat
            förhindras, men omvärlden har reagerat först när krisen är ett
            faktum. Tydligast är det vid systematiskt förtryck av etniska
            och religiösa grupper inom en stat som efter många år leder till
            en regional väpnad konflikt och etnisk rensning.
          </p>
          <p xml:id="i-8vCJEGiGVcf5Vto6yDw3Z">
            Många av dagens hot och kriser har sina rötter i en ojämlik fördelning
            av resurser, avsaknad av demokrati eller brist på respekt för
            mänskliga rättigheter samt klimatförändringarna och dess konsekvenser.
            Extrem fattigdom är ett direkt hot mot miljoner människor, men
            utgör också grund för väpnade konflikter. Alla länder och människor
            måste ges möjlighet till hållbar utveckling, endast så är en säkrare
            värld möjlig. Ekonomisk, hållbar och social utveckling är en förutsättning
            för fred. Likaså gäller det omvända, fred och mänsklig säkerhet
            är förutsättningar för utveckling. Så länge miljontals människor
            lever under hotet av väpnade konflikter, eller på flykt undan
            kriser, går all kraft åt till att överleva och skydda sig och
            sin familj. För den enskilda människan och samhället blir det
            en ond cirkel av konflikter, osäkerhet och fattigdom.
          </p>
          <p xml:id="i-X6Fsg8vyKT3jagxpftYEDH">
            I den rika delen av världen ser vi att våld, vapen och sårbarheter
            till stor del ändrat karaktär. Andra vapen än militära kan användas
            för att slå ut viktiga samhällsfunktioner, skapa instabilitet
            och orolighet och skada tilltron till vår samhällsmodell. Det
            är inte bara stater utan i allt högre utsträckning grupper och
            enskilda som står för dessa hot. Genom att skada elförsörjning,
            telekommunikationer och it-system inom till exempel sjukvård,
            kreditväsende och liknande kan vår självbestämmanderätt hotas.
            Den snabba teknikutvecklingen har fört med sig att vårt dagliga
            beroende av högteknologiska system utgör den främsta säkerhetspolitiska
            utmaningen. Staters maktmonopol är brutet och människors säkerhet
            kan i dag hotas genom angrepp i syfte att skada värden och funktioner,
            hot som är gränsöverskridande och kan drabba utan förvarning.
            Sveriges försvarspolitik utgår av tradition från att med militära
            medel slå tillbaka ett väpnat angrepp från annan stat. Försvarsförmåga
            i en ny tid är betydligt mer än så. Vår försvarspolitik måste
            bygga på insikten om nationens sårbarhet och den nya tidens aktörer
            och medel.
          </p>
          <p xml:id="i-KHH2L4QGZaJx9UGZtnhyj3">
            Den demokratiska utvecklingen och situationen för de mänskliga
            rättigheterna i Ryssland går åt fel håll. Dagens Ryssland är inte
            Sovjetunionen men svensk säkerhetspolitik måste beakta en oförutsägbar
            utveckling. Sverige måste se och förhålla sig till den ryska militära
            förmågeutvecklingen.
          </p>
          <p xml:id="i-QoXM18C6QD9KemcenVhxvj">
            Sverige och övriga i världssamfundet har ett gemensamt ansvar
            att möta både militära hot och andra utmaningar mot demokrati
            och trygghet. För att se hot och lösningar i ett sammanhang måste
            vi utgå ifrån ett bredare säkerhetsbegrepp och arbeta mer förebyggande,
            men samtidigt kunna agera snabbare och mer kraftfullt när en konflikt
            inte kunnat förhindras.
          </p>
          <p xml:id="i-AFygppQJPVTyJ7HDDyfRK4">
            Utgångspunkten ska vara att skydda människor och mänskliga värden,
            inte endast stater och deras gränser. Socialdemokraterna har drivit
            fram en svensk politik för förebyggande insatser, där det finns
            konkreta förslag om medling, politisk påtryckning, polisiär övervakning
            och insatser för att stärka rättsstaten, men även snabba och kraftfulla
            militära insatser. Sverige ska satsa mer på att sprida och genomföra
            den strategi för förebyggande arbete som finns. När en konflikt
            väl uppstått krävs det snabba insatser för att hantera den uppkomna
            krisen. Avgörande är att kunna gripa in tidigt för att förhindra
            att en konflikt sprids eller förvärras, vi har sett för många
            exempel där en konflikt leder till massmord eller etnisk rensning.
            Här behövs en förstärkning internationellt både av resurserna,
            kunskap och förmågan att snabbt kunna hantera akuta kriser.
          </p>
          <p xml:id="i-WffsgnV1gJacS2j9rdfjFt">
            För en varaktig fred i ett konflikthärjat samhälle krävs ett
            långsiktigt återuppbyggnadsarbete med en kombination av civila
            och militära medel. I länder med långvariga konflikter där unga
            män i långa tider bara känt till livet som soldat eller gerillakrigare,
            måste det satsas på utbildning och program för att dessa ska kunna
            komma tillbaka till ett fungerande liv.
          </p>
          <head xml:id="i-6yeov4gvp5i8SBAtiy3ZZ6" type="h2">
            6.2 Kvinnor i konflikter
          </head>
          <p xml:id="i-P8gYU3ZR3S4CLcdXX77xNP">
            Kvinnors deltagande i konfliktförebyggande och krishantering
            före, under och efter en konflikt är en förutsättning för hållbar
            fred och utveckling. Arbetet utifrån FN-resolutionerna 1325 och
            1820 med flera måste intensifieras. Kvinnors rättigheter och perspektiv
            måste få bättre genomslag i arbetet för fred och säkerhet. Det
            är glädjande att detta uppmärksammades genom Nobels fredspris
            som 2011 tilldelades tre kvinnor som på olika sätt givit viktiga
            bidrag till kampen för fred, demokrati och kvinnors rättigheter.
          </p>
          <p xml:id="i-4s4vLa2yECLQqgZjLLV5Wj">
            I arbetet med mänsklig säkerhet saknas oftast det genusperspektiv
            som behövs för att se skillnader i mäns och kvinnors säkerhetsbehov.
            Oftast är det kvinnors situation som osynliggjorts. Kvinnor och
            barn är de som drabbas hårdast i en konflikt. Systematiska våldtäkter
            och massvåldtäkter används som ett vapen i konflikter och det
            drabbar naturligtvis den utsatta individen oerhört hårt men också
            hela samhället. Betydande resurser måste satsas på de behov som
            kvinnor och flickor har av skydd och stöd under och efter en konflikt.
            Samtidigt är det viktigt att understryka kvinnors avgörande uppgifter
            och roll i fredsprocesser, som beskrivs i FN:s säkerhetsråds resolution
            1325.
          </p>
          <p xml:id="i-3nuRrxLAprRAkZ7r23VGV3">
            Sexuellt våld är en av de allvarligaste formerna av våld mot
            kvinnor. Våldtäkt är, vare sig det sker i tider av fred eller
            under väpnad konflikt, en kränkning av en kvinnas identitet och
            mänskliga rättigheter. I väpnade konflikter har våld mot kvinnor
            nått epidemiska proportioner. Massvåldtäkter används ofta systematiskt
            som ett vapen. Genom historien har kvinnor utsatts för sexuella
            trakasserier och våldtäkter vid väpnade konflikter. Civila har
            utsatts för systematiskt sexuellt våld i länder som forna Jugoslavien,
            Rwanda, Sudan, Demokratiska republiken Kongo och Sierra Leone.
            Våldtäkt är ett billigt vapen. Även om vi idag inte vet tillräckligt
            om de mekanismer som gör att sexuellt våld används systematiskt,
            så vet vi att de används i vissa konflikter, men inte i andra.
            Förskräckande exempel finns, men det är dags att alla de män som
            befinner sig i en position som ger dem möjlighet att värna kvinnors
            rättigheter som människor i krig och konflikter träder fram. Enskildas
            agerande är avgörande. Vi vet att disciplinen inom poliskårer
            och i militära förband kan vara stark. Befäl kan använda sin auktoritet
            för att stoppa oacceptabelt beteende. Vi behöver de goda exemplens
            makt.
          </p>
          <p xml:id="i-KyXmZvgd4HvME9ndPTJUNA">
            FN:s resolution 1820 fokuserar specifikt på sexuellt våld mot
            civila i väpnade konflikter. Våldtäkt och annat sexuellt våld
            kan utgöra ett krigsbrott eller ett brott mot mänskligheten. Samarbetet
            inom FN förbättras och vi ser början till en mer enhetlig respons
            mot användandet av sexuellt våld.
          </p>
          <p xml:id="i-Uep6NdPKDwawidUB9WwKRs">
            Våldtäkter används i ökande grad som vapen för att kränka och
            stigmatisera kvinnorna. De grova övergreppen innebär ett enormt
            lidande för de drabbade men är också ett hot mot internationell
            fred och säkerhet. Våldet mot kvinnor fördjupar konflikter och
            försvårar möjligheterna till försoning. Kvinnor och barn i krigshärjade
            områden i världen utsätts dagligen för omfattande våld. De är
            inte enbart offer i skuggan av krig utan måltavlor där sexuellt
            våld är en del av krigföringen. Arbetet med FN:s säkerhetsråds
            resolution 1325 om kvinnor, fred och säkerhet och resolution 1820
            med flera om sexuellt våld i konflikter är centrala i detta sammanhang.
          </p>
          <p xml:id="i-eBbyMf8vhSQ4f1sqFmFcq">
            Situationen i Demokratiska republiken Kongo utgör ett fruktansvärt
            exempel på hur kvinnor, flickor och samhällen drabbas. Vi socialdemokrater
            vill arbeta för att mobilisera en starkare internationell politisk
            vilja för att motverka sexuellt våld i konflikter; straffriheten
            måste få ett slut. Massvåldtäkter bör – med rätta – kallas massförstörelsevapen.
          </p>
          <p xml:id="i-EcSKFsYvx8uqZK9pd8hrPM">
            Kvinnor som utsatts för sexuellt våld och våldtäkt i samband
            med väpnade konflikter ska få sin sak prövad av allmänna domstolar
            och inte av militärdomstolar eller genom sedvanerätt och möjligheter
            ska ges för att den som utsatts för sexuellt våld och våldtäkt
            kan föra grupptalan i domstol, att den som utsätts för sexuellt
            våld och våldtäkt ska ha rätt till skadestånd, att den som utsatts
            för sexuellt våld och våldtäkt ges rätt till hälso- och sjukvård
            och att kvinnor som utsatts för sexuellt våld och våldtäkt ska
            erbjudas skydd mot smitta, akut-p-piller och abortpiller.
          </p>
          <p xml:id="i-4nRTDUjyvZh2h3UC2s9KWc">
            Zainab Hawa Bangura från Sierra Leone är FN:s särskilda representant
            avseende sexuellt våld i konflikter. Det är ett mycket viktigt
            uppdrag och vi socialdemokrater vill att regeringen verkar för
            att gjorda erfarenheter tillvaratas och verkar för att FN fortsätter
            att driva det viktiga uppdraget med att bevaka kvinnors utsatta
            situation i krig framåt med kraft.
          </p>
          <p xml:id="i-K8hiZUzKHgKZetiz3qDPdQ">
            Vikten av arbetet med 1325 och 1820 visar sig inte minst i länder
            som Kongo och Syrien.
          </p>
          <p xml:id="i-Vm2mPpnu3cGRsNrZ2Lrygn">
            Kvinnors rättigheter och perspektiv måste få bättre genomslag
            i arbetet för fred och säkerhet. Ett ökat kvinnligt deltagande
            i konfliktförebyggande och krishantering före, under och efter
            en konflikt är en förutsättning för hållbar fred och utveckling.
            Alla länder ska upprätta nationella handlingsplaner för genomförandet
            av resolution 1325. Vi vill också understryka vikten av att 1325
            implementeras i EU-sammanhang.
          </p>
          <p xml:id="i-7tJn2RUMyX88aTvVtgzza8">
            Det är viktigt att Sverige agerar både nationellt och internationellt
            för att förbättra arbetet med FN:s resolutioner såsom 1325 och
            1820 med flera relaterade resolutioner. Regeringen har förlängt
            handlingsplanen till 2015. Socialdemokraterna menar att den bör
            vara uppdaterad med indikatorer, mätbara mål, klar tidtabell,
            effektiva kontrollsystem och en definierad budget. Regeringen
            bör samverka inom Norden och i Europa samt internationellt men
            också på nationell nivå med exempelvis det civila samhället och
            myndigheter. Riksdagen kan genom dialog involveras för en form
            av återrapportering.
          </p>
          <p xml:id="i-H8Sgx99w5iRdkC7dnp8vD8">
            Europadomstolen i Strasbourg slog 1997 fast att begreppet tortyr
            även omfattar våldtäkt. Rwandatribunalen i Arusha slog därefter
            fast att våldtäkt kan ingå som en strategi i ett folkmord. Sexuellt
            våld har inkluderats i åtal i mål som tagits upp av Internationella
            domstolen i Haag. På samma sätt meddelade ICC våren 2011 att domstolen
            skulle undersöka om brott är begångna i Libyen.
          </p>
          <p xml:id="i-5xB7JscDzfWzwFQZuyF9As">
            Kvinnorna ska ta del i arbetet för demokrati som nu i förändringens
            Nordafrika. För att det ska vara möjligt krävs att kvinnorna kan
            – och tillåts – att fritt organisera sig. Vikten av att kvinnor
            deltar i konfliktlösning och arbete för långsiktig fred är belagt.
            Kvinnor ska varhelst de lever ha politiskt inflytande och tillgång
            till skydd.
          </p>
          <head xml:id="i-LK1KFtP3yrsY2i82bCT9j2" type="h2">
            6.3 EU:s krishantering
          </head>
          <p xml:id="i-VgYo9oc1nQCWpqhGVF3UDz">
            EU behöver mer av gemensamt uppträdande i viktiga utrikespolitiska
            situationer för att kunna påverka stormakternas agerande. Vi måste
            öka EU:s förmåga i det globala samarbetet så att unionen ska kunna
            vara en progressiv och säkerhetsskapande kraft, inte minst i Förenta
            nationerna.
          </p>
          <p xml:id="i-7sb1csJLEUxPdrRgGc9fwz">
            EU:s snabbinsatsstyrkor där Sverige har bidragit, och kommer
            att bidra igen 2015, genom den nordiska snabbinsatsstyrkan, NBG,
            har skapats för att avhjälpa kriser och humanitära nödlägen. Det
            finns dock anledning att se över hur användbar och kostnadseffektiv
            denna modell är. EU:s snabbinsatsstyrkor har aldrig använts, de
            är mycket kostsamma och de binder upp stora resurser över lång
            tid.
          </p>
          <p xml:id="i-5c39xcG8MEcNccY7Asnm1o">
            Vi vill understryka att EU till skillnad från Nato inte är en
            militärallians. EU ska inte heller i framtiden skapa en europeisk
            armé. Vi vill att EU stärker sin förmåga att, med medlemsstaternas
            resurser, bidra till att bevara fred, förebygga konflikter och
            stärka internationell säkerhet genom civila och militära insatser.
          </p>
          <p xml:id="i-FVihZU7B7UgwePqok1hy3d">
            EU kan främja fred och agera konfliktförebyggande genom den gemensamma
            utrikes- handels- och biståndspolitiken samt genom olika bilaterala
            avtal. Också för de länder som inte är aktuella för medlemskap
            kan utbytet med EU vara av stor betydelse. Vi vill främja gemensam
            säkerhet och efterlevnad av mänskliga rättigheter. Om det förebyggande
            arbetet misslyckas måste vi vara beredda att även agera för att
            hindra eller begränsa en krissituation eller konflikt.
          </p>
          <p xml:id="i-Nygm14ftUh44GyvripFnoP">
            Det har under många år varit en hörnsten i socialdemokratisk
            utrikespolitik att FN:s säkerhetsråd har ett huvudansvar för internationell
            fred och säkerhet. EU har utvecklats till en stor global aktör
            och bör samarbeta med och stödja FN. Om det förebyggande arbetet
            misslyckas måste vi vara beredda att även agera för att hindra
            eller begränsa en krissituation eller konflikt. EU:s medlemsländer
            bidrar till gemensamma insatsstyrkor för att skapa fred vid kriser
            i världen. De ska stärkas med civila delar för att tidigt kunna
            stärka ett samhälles civila grundfunktioner efter en konflikts
            eller katastrofs akuta fas.
          </p>
          <p xml:id="i-8t7o3UgFEgQnkZFtvcJAPc">
            Att stärka EU:s kris- och konflikthanteringsförmåga också utanför
            EU:s gränser, samt att den ställs till FN:s förfogande, är en
            utveckling vi socialdemokrater aktivt har drivit på. Sverige ska
            fortsatt bidra till dessa förmågor.
          </p>
          <p xml:id="i-8xXDZCBG84ZFWoMnSNXrro">
            Ett av de första exemplen på när EU kunde axla ett sådant ansvar
            var under våren 2003 då en EU-styrka, ledd av Frankrike och med
            svenskt deltagande, kunde bidra till att upprätthålla en skör
            fredsprocess i Kongo, ett land hårt drabbat av krig, våld och
            fattigdom. Dåvarande utrikesminister Anna Lindh sade i sitt tal
            i Almedalen i juli 2003: För första gången den här våren har EU
            blivit så starkt i den gemensamma utrikespolitiken att när FN
            bad EU ställa upp så kunde EU skicka trupper till Kongo för att
            bevara freden i Kongo. Och det är också ett viktigt exempel på
            vad EU kan betyda utanför Europas gränser.
          </p>
          <head xml:id="i-YMFWDE7pfBmatAxLuuCbyV" type="h1">
            7 En offensiv nedrustningspolitik
          </head>
          <p xml:id="i-YUHQxJyLDxYACf4dm5rAoS">
            En politik för fred och mänsklig säkerhet utgår från våra värderingar
            om frihet, jämlikhet och solidaritet. Rättvisa, såväl mellan människor
            som mellan länder och regioner, är vårt medel, men också vårt
            mål. I en värld som upprustar alltmer behövs aktiva röster för
            nedrustning. Sverige har en lång och stolt tradition att förvalta.
            Aktiva och kraftfulla röster för nedrustning, icke-spridning och
            rustningskontroll behövs.
          </p>
          <p xml:id="i-R4Q9GQDHv5eGLJ92kwozAM">
            Norge utgör ett bra exempel. Den norska regeringen var drivande
            för att få till ett internationellt förbud mot klustervapen och
            den tar initiativ på kärnvapenområdet genom att hålla toppmöte
            om kärnvapenkrigs inhumana konsekvenser. Finland har arbetat mycket
            aktivt med att få till stånd en NPT-konferens rörande Mellanöstern.
            Sverige borde följa upp och stödja dessa initiativ.
          </p>
          <p xml:id="i-Rw5EoEZMbgxHpHN6FmHWfw">
            Även om den ekonomiska krisen gjort att många länder skurit i
            sina militärutgifter fortsätter ändå utgifterna att öka och uppgick
            2011 till 1 740 miljarder dollar.
          </p>
          <p xml:id="i-Nu4194xQXgf1eTaEf1FQq3">
            Internationellt sker trots allt vissa framsteg. De senaste åren
            har visionen om en kärnvapenfri värld lyfts upp på dagordningen.
            Inte minst markeras detta av avtalet mellan USA och Ryssland som
            handlar om att reducera antalet strategiska kärnvapenmissiler.
            Genom översynskonferensen 2010 för icke-spridningsfördraget NPT
            togs steg i arbetet för nedrustning och icke-spridning. De positiva
            tecknen till trots återstår många svåra utmaningar.
          </p>
          <p xml:id="i-UyS44UQ2WYTRXUmyhNw2Ng">
            Nedrustningskonferensen i Genève hindras alltjämt av låsningar.
            Pakistan, en av kärnvapenmakterna utanför icke-spridningsavtalet,
            präglas fortsatt av oro och stora spänningar. Nordkorea har genomfört
            provsprängningar och Kim Jong-Ils död skapade ytterligare osäkerhet
            kring en redan instabil situation. EU har infört hårdare sanktioner
            mot Iran med anledning av oklarheterna kring landets kärntekniska
            program. Spänningen har stigit och det finns risk för ökad konfliktnivå.
            IAEA intar en central roll för kontroll och uppföljning av den
            kärntekniska verksamheten i Iran, och Sverige har en plats i organisationens
            styrelse till september 2014, ett uppdrag Sverige bör använda
            för att agera pådrivande i nedrustnings- och icke-spridningsfrågorna
            och för att genom dialog och diplomati kunna nå en lösning på
            dessa två konflikthärdar som annars kan leda till katastrofala
            följder. Sverige ska också arbeta aktivt till stöd för upprättandet
            av en zon fri från massförstörelsevapen i hela Mellanöstern.
          </p>
          <p xml:id="i-PV3SLjphfGF7zEBVKP1hSt">
            Varje nation har rätt att begära hjälp från andra länder för
            att trygga sitt eget försvar och därmed också rätt att besluta
            om att upplåta sitt territorium åt andra länders försvarsmakt.
            När det gäller kärnvapen menar Socialdemokraterna att kärnvapenmakterna
            måste åta sig att inte placera ut kärnvapen på annat än sitt eget
            territorium.
          </p>
          <p xml:id="i-GWTqnijqgKMj4FrxQ8cd1g">
            Nedrustningsfrågorna omfattar flera områden. Arbetet för att
            begränsa taktiska kärnvapen är nödvändigt. Lätta vapen, exempelvis
            pistoler eller k-pistar, är de vanligaste vapnen. De står för
            det största antalet dödsoffer i konflikter. Det internationella
            arbetet för att stoppa spridningen av dessa vapen är en angelägenhet
            för oss alla. Ett fortsatt starkt engagemang är viktigt för att
            det internationella bindande vapenhandelsfördraget, ATT, som äntligen
            förhandlats fram ska få genomslag. Sverige bör bland annat verka
            för att många länder ansluter sig till fördraget.
          </p>
          <p xml:id="i-Bp5oxTmShKdfJmp7E8ebHS">
            Minor och klusterbomber fortsätter att skörda civila offer i
            årtionden efter att själva kriget tagit slut. Vi socialdemokrater
            välkomnade att Sverige, sent omsider, ratificerade konventionen
            mot klusterammunition och förutsätter att skrotningen av Bombkapsel
            90 sker så snart som möjligt.
          </p>
          <p xml:id="i-ToaCsivg1WWZE2C6u8nUMi">
            Det är sorgligt att se hur utrikesministerns svala engagemang
            för nedrustningsfrågorna tillåts sätta sin prägel på den borgerliga
            regeringens utrikespolitik. Man förslösar ett värdefullt arv.
            Detta blir särskilt tydligt sett mot den internationella arenan
            där en ny progressiv president i USA gjort klar skillnad. Det
            gäller att Sverige både som enskild aktör och i samverkan med
            andra kan bidra till konkreta resultat för nedrustning och icke-spridning.
          </p>
          <p xml:id="i-XNbboNoVBX8z82SjCUghRo">
            Det ökande användandet av drönare och den verkan de har väcker
            många frågor i relation till krigets lagar och folkrätten.
          </p>
          <p xml:id="i-X5SzZ1JYoqsUXj5dEbg7a">
            Socialdemokratiska regeringar har alltid varit aktiva i nedrustningsarbetet.
            Olika partnerskap med andra länder sjösattes och bland annat tillsattes
            Blixkommissionen för att ta fram nya initiativ och idéer. Regeringen
            borde tydligt visa sin vilja att ställa sig bakom den nedrustningstradition
            som så länge varit en hörnsten i svensk utrikespolitik. Det internationella
            nedrustningsarbetet måste ta ny fart. Mer måste göras. Kärnvapenhotet
            är långt ifrån avvärjt. Tvärtom har det ökat. Därför lade vi socialdemokrater
            fram ett tolvpunktsprogram för nedrustning under riksdagens utrikespolitiska
            debatt i februari 2008 och driver fortsatt på nedrustningsfrågorna.
          </p>
          <head xml:id="i-HkG2F5h6NnxAfPMFq5qmyN" type="h2">
            7.1 Massförstörelsevapen
          </head>
          <p xml:id="i-P4iBHKC3qizkvC9qn28r9e">
            Målet är en fullständig avveckling av massförstörelsevapen, såväl
            biologiska och kemiska som nukleära. Att förhindra spridning är
            en viktig del av nedrustningsarbetet. För att nå detta måste kärnvapenmakterna
            omedelbart minska innehavet. De samlade kärnvapenstyrkorna i världen,
            främst USA:s och Rysslands, skulle kunna förstöra allt liv på
            jordklotet flera gånger om. Enligt Blixkommissionen uppgår världens
            samlade aktiva och utplacerade kärnstridsspetsar till omkring
            12 000. Det ligger i mänsklighetens och världssamfundets intresse
            för överlevnad och gemensam säkerhet att alla kärnvapen elimineras.
          </p>
          <p xml:id="i-VQ4ZzDMk5U9XXL3ZPAcY2Q">
            Den fortgående kärnvapenmoderniseringen innebär ett ohyggligt
            slöseri med resurser. Flera kärnvapenmakter vägrar i dag att gå
            med på verklig nedrustning och moderniserar istället sina kärnvapenarsenaler.
            Till detta kommer att ett antal länder som inte tidigare var kärnvapenmakter
            nu skaffat sig kärnvapen och att risken för ytterligare spridning
            även i fortsättningen är stor. Det finns också risk att kärnvapen
            sprids till icke-statliga aktörer, exempelvis terroristgrupper.
            För att lyckas med nedrustningsarbetet krävs mycket tuffare kontrollregimer.
            Vi vill se ett starkare IAEA med starkare kontrollmöjligheter.
            Sverige har ytterligare någon tid en plats i IAEA:s styrelse,
            ett uppdrag man bör använda för att driva på dessa frågor.
          </p>
          <p xml:id="i-2hBEPuEM82hNLj2Xv6RupW">
            Icke-spridningsavtalet (NPT) innehåller tre komponenter. Kärnvapenstaterna
            förbinder sig att inte överlåta kärnvapen eller kunskap om kärnvapen
            och kärnvapenteknologi till andra stater. Samtidigt lovar övriga
            stater att inte skaffa kärnvapen. I avtalet förbinder sig de länder
            som har kärnvapen också att arbeta för en fullständig kärnvapennedrustning.
            NPT är satt under stor press. Det står klart att världen är i
            stort behov av nya initiativ i nedrustnings- och kontrollarbetet,
            samtidigt som det för oss socialdemokrater är viktigt att NPT
            stärks och att de utfästelser som är gjorda i avtalet införlivas.
          </p>
          <p xml:id="i-XEMEYawfpLxvDugvSjERt6">
            Den oberoende internationella kommissionen om massförstörelsevapen
            med Hans Blix som ordförande presenterade i juni 2006 sin rapport
            med en rad konkreta förslag om hur världen ska kunna befrias från
            kärnvapen och biologiska och kemiska vapen. Rapporten analyserar
            ingående de hot som världen lever under idag, främst 27 000 kärnvapen
            och ansträngningar av enskilda stater och kanske terrorgrupper
            att utveckla eller komma över olika slag av massförstörelsevapen.
            Några av rapportens rekommendationer som Sverige bör driva är
            nummer 4 om värdskap för ett NPT-sekretariat och nummer 22 om
            ett åtagande för kärnvapenmakterna att inte placera ut kärnvapen
            på utländskt territorium.
          </p>
          <p xml:id="i-Ekxxj3p7cPrEQfwGsv89Lv">
            Blixkommissionens rapport, en gediget utarbetad skrift som fortfarande
            äger aktualitet, lades fram vid en tidpunkt då det globala samarbetet
            för nedrustning gått i stå. Den sextionde sessionen av FN:s generalförsamling
            lyckades inte få medlemsländerna att acceptera några åtaganden
            på nedrustningsområdet.
          </p>
          <p xml:id="i-2FDH3frwWjWFK7z1MNLDdn">
            Idag finns en strimma av hopp. För första gången på länge finns
            ett stigande internationellt intresse för nedrustning och vi ser
            positiva signaler från både USA och Ryssland.
          </p>
          <p xml:id="i-GDo7yLjxT7xQ4XNYN68szY">
            Nedrustningskonferensen i Genève lyckades i maj 2009 efter tolv
            års dödläge i förhandlingarna enas om ett arbetsprogram, vilket
            hade varit ett viktigt steg framåt i kampen för nedrustning. Tyvärr
            blockerades sedan vidare arbete med detta program. Det är viktigt
            att man kan anta ett arbetsprogram som gör att man kan inleda
            förhandlingar om FMCT (avtal om förbud av produktion av klyvbart
            material för vapenändamål).
          </p>
          <p xml:id="i-EpsU2qXfYZauo5LdCP4UXN">
            Frågan om de katastrofala humanitära konsekvenserna av kärnvapenkrig
            har fått växande betydelse på den internationella nedrustningsagendan.
            Många kärnvapenfria nationer kräver konkreta nedrustningsåtgärder
            med hänvisning till just de helt oacceptabla humanitära effekterna
            av kärnvapenkrig. En internationell konferens omkring detta ägde
            rum i Oslo våren 2013, efter initiativ av den norska regeringen.
            Nästa år kommer en uppföljningskonferens att äga rum i Mexiko,
            och Sverige bör vara aktivt inför och under denna.
          </p>
          <p xml:id="i-FR5uRr3fjUdGdtbUoK7N9Z">
            I våras ställde sig Sverige återigen utanför den – allt längre
            – rad av länder som skriver under uttalanden om frågan. Nu var
            det över 70 länder som undertecknade men dessvärre valde Sverige
            att inte göra det. Det är mycket anmärkningsvärt. Sverige bör
            delta mer aktivt i att föra fram vikten av de humanitära konsekvenserna
            av kärnvapenkrig.
          </p>
          <p xml:id="i-4pFkqKhNb9MupzEPzveyRx">
            Sverige bör också på ett konstruktivt sätt driva frågan om en
            konvention som förbjuder all användning av kärnvapen på grund
            av deras oerhörda inhumana konsekvenser. Konventionerna mot både
            personminor och klustervapen kom till genom att deras inhumana
            konsekvenser ansågs oacceptabla. Sverige bör i FN föreslå att
            arbetet för en internationell konvention om ett fullständigt förbud
            mot kärnvapen snarast inleds.
          </p>
          <head xml:id="i-DRLKbuqYsUNsb4EACsAEyC" type="h2">
            7.2 Konventionella vapen
          </head>
          <p xml:id="i-63v1tsVnJBBc11hkEN2TbU">
            Arbetet för att minska antalet lätta vapen – vår tids verkliga
            massförstörelsevapen – måste fortsätta med än större kraft. Dessa
            vapen, såsom pistoler och k-pistar, står för cirka 90 procent
            av alla dödsoffer i väpnade konflikter och skördar mer än en halv
            miljon liv varje år. Små och lätta vapen är de vanligast använda
            vapnen i världens konflikter. De är billiga, hållbara och lätta
            att transportera och smuggla. Under sin livstid hinner ett vapen
            användas i många olika konflikter och av många olika aktörer,
            i många fall av barn. Det finns över 300 000 barnsoldater och
            dessa utrustas ofta med lätta vapen. Att stoppa spridningen av
            lätta vapen är en angelägenhet för alla samhällen. Det är ingen
            rättighet att äga vapen.
          </p>
          <p xml:id="i-TRhnt1Qqs353MaSTvqsFzK">
            Det internationella arbetet för att begränsa mängden och spridningen
            av lätta vapen är främst inriktat på genomförandet av det handlingsprogram
            som antogs vid FN:s konferens om illegal handel med små och lätta
            vapen (SALW) 2001. Sverige måste fortsatt vara en drivande del
            i detta viktiga arbete och bör utveckla en nationell handlingsplan
            kring lätta vapen som tydliggör svenska strävanden inom området
            och som möjliggör uppföljning och utvärdering av svenska positioner
            och åtgärder. Det är viktigt att Sverige verkar för att arbetet
            med EU:s SALW-strategi drivs med kraft. Alla förslag som kan begränsa
            användningen av SALW bör undersökas och utnyttjas.
          </p>
          <p xml:id="i-8mHuztwxbiG9AhEwns6asi">
            2013 kunde äntligen förhandlingarna om ett internationellt, bindande
            avtal för att begränsa och kontrollera handeln med konventionella
            vapen slutföras i FN. Arms Trade Treaty, ATT, finns nu på plats
            och Sverige bör vara pådrivande för att många länder ska ansluta
            sig till fördraget.
          </p>
          <p xml:id="i-Vqr19ajNhZocLpc3hqoXvX">
            Ottawakonventionen mot personminor trädde i kraft 1999 och har
            för närvarande runt 150 parter. Konventionens huvudsyfte är ett
            absolut förbud mot användning, utveckling, tillverkning, anskaffning,
            överföring och lagerhållning av truppminor. Det är viktigt att
            fler länder ansluter sig till konventionen, och Sverige bör därför
            verka för en global uppslutning bakom Ottawakonventionen. Konventionens
            andra huvudsyfte är att ett antal åtgärder vidtas för att handskas
            med konsekvenserna av tidigare användning av truppminor. Det handlar
            bland annat om röjning av minfält, stöd till minoffer och hjälp
            med förstöring av lagrade truppminor. Sverige måste fortsatt ge
            stöd till sådana insatser.
          </p>
          <head xml:id="i-3NhzyZsMCRzrrpadS8ztdN" type="h2">
            7.3 Klustervapen
          </head>
          <p xml:id="i-3ZLjdAYhTFiJ7ZGtMpSgaR">
            Klustervapen utgör ett stort humanitärt problem dels för att
            de sprider ut substridsdelar över ett så stort område att det
            i praktiken har visat sig mer eller mindre omöjligt att undvika
            civila offer, dels för att de efterlämnar oexploderade substridsdelar
            som i krigets spår skadar och dödar civilbefolkningen. 98 procent
            av de människor som dött av klustervapen beräknas ha varit civila.
            Vi socialdemokrater anser att denna vapentyp inte bör användas
            i några konflikter och att de inte hör hemma i något lands arsenal,
            inte heller i Sveriges.
          </p>
          <p xml:id="i-RNgMc1R3jTNpRqadjCVYqL">
            Oslokonferensen 2007 innebar startskottet för en historisk process
            för att få till stånd ett internationellt långtgående förbud mot
            klustervapen. Denna konvention finns nu på plats.
          </p>
          <p xml:id="i-QzkBNf8RwTE8q4qA2z5qoD">
            Tyvärr agerade den svenska regeringen motvilligt och saktfärdigt
            genom hela Osloprocessen istället för att bidra genom aktivt agerande.
            Efter påtryckningar lade regeringen äntligen fram sin proposition
            om ratificering vilket nu är genomfört. Socialdemokraterna förutsätter
            att avvecklingen av BK 90 sker så snart som möjligt.
          </p>
          <p xml:id="i-PBSaHG4hsShe1GqVB38v2T">
            Sverige bör också aktivt arbeta för internationell uppslutning
            till konventionen liksom stödja arbetet för ett klustervapenförbud
            inom ramen för CCW (Convention on Certain Conventional Weapons).
          </p>
          <head xml:id="i-NupDfpuz9JLfJFqymL6Eid" type="h2">
            7.4 Krigsmateriel
          </head>
          <p xml:id="i-53tTFmQ85ArJDkuMpuGK2a">
            Vi socialdemokrater har länge sett flera brister i den nuvarande
            krigsmaterielexportlagstiftningen och har därför upprepade gånger
            krävt att regeringen för riksdagen presenterar ett lagförslag
            som ligger i fas med utvecklingen på området och som är koherent
            med politiken för global utveckling (PGU). Vi pekade på behovet
            av mer restriktiva skrivningar i regelverket kring export till
            icke-demokratier och vi välkomnade därför det tillkännagivande
            riksdagen gjorde 2011 om att regeringen ska inkomma med förslag
            till ny krigsmaterielexportlagstifning i syfte att skärpa exportkontrollen
            gentemot icke-demokratiska stater. Det tog dock regeringen ett
            helt år att ens presentera direktiven till denna utredning och
            den har fått en tidsgräns som går över valet 2014.
          </p>
          <p xml:id="i-G8qJjhbt4UdVUvGz7WBQuT">
            Nu är dock arbetet i gång och några vägledande principer för
            oss socialdemokrater är alltjämt att all handel med vapen och
            krigsmateriel ska kontrolleras genom strikta regler.
          </p>
          <p xml:id="i-Sr2itBwpXsnfxpPYa8NAsu">
            Sverige ska vara en föregångare genom sin restriktiva lagstiftning
            om svensk export och import av vapen och krigsmateriel, korrekt
            tillämpning och öppnare redovisning.
          </p>
          <p xml:id="i-GHv61Ld58RodyQrgV1Gc99">
            Vi menar vidare att Sverige bör sträva efter att nya samarbetsavtal
            gällande krigsmaterial med diktaturer som till exempel Saudiarabien
            inte sluts i framtiden.
          </p>
          <p xml:id="i-Gqnu11NG8HGRcS3B7JaiLr">
            Sverige bör ställa om försvarsindustrin till en ny säkerhetspolitisk
            situation och modernisera regelverket för vapenexport, bland annat
            genom att införa ett så kallat demokratikriterium. Sverige behöver
            ett skarpt regelverk som förhindrar vapenexport till diktaturer
            och länder som grovt och omfattande kränker mänskliga rättigheter.
            Socialdemokraterna vill ta initiativ till större öppenhet och
            transparens vad gäller Exportkontrollrådets behandling av exportlicenser
            genom att riksdagen informeras. Beslut om export och import av
            krigsmateriel bör redovisas i en anda av största möjliga öppenhet
            och föregås av ett brett politiskt och medborgerligt inflytande.
          </p>
          <p xml:id="i-SpXhp7u7iCNefscHwT1J5d">
            Den totala vapenexporten från Sverige och EU måste minska. Det
            kan Sverige arbeta för genom en restriktiv svensk krigsmaterielexportpolitik,
            men också genom EU och andra internationella organ. EU:s uppförandekod
            är numera en gemensam ståndpunkt om krigsmaterielexport och viktigt
            är att principen om varje lands rätt att ha en mer restriktiv
            politik ligger fast.
          </p>
          <head xml:id="i-HYk8siau25xupSRfHTwGFy" type="h2">
            7.5 Socialdemokraternas tolvpunktsprogram för nedrustning: En
            svensk offensiv mot massförstörelsevapen och för nedrustning
          </head>
          <p xml:id="i-2C29erLbFRDUPMfGXbB1hT">
            Detta program presenterades i februari 2008.
          </p>
          <p xml:id="i-TzHJTra7pG3yvTEnW4E1Ry">
            1. Minska kärnvapenarsenalerna.
          </p>
          <p xml:id="i-U5UesuanwsCrqNptKPBZpE">
            Sverige måste med politiska och diplomatiska medel aktivt påverka
            kärnvapenmakterna att fullfölja sina skyldigheter enligt NPT-avtalet
            och de åtaganden dessa gjorde vid NPT-konferenserna 1995 och 2000
            och som bekräftades vid årets översynskonferens, nämligen att
            genom förhandlingar reducera och slutligen avskaffa sina kärnvapenarsenaler.
          </p>
          <p xml:id="i-QMBPMqAe8QWheoSjuFjBoL">
            2. Stärk internationella avtal om kärnvapen.
          </p>
          <p xml:id="i-Wh1wY6zphQRG6uqnGt8PAM">
            Sverige bör använda de signaler som nu kommer inte minst från
            den amerikanska administrationen om reducerad kärnvapenanvändning
            för att i FN på ett konstruktivt och realistiskt sätt driva frågan
            om förbud mot all användning av kärnvapen. Sverige bör i samråd
            med likasinnade stater i FN föreslå att sonderingar och konsultationer
            inleds för att undersöka förutsättningarna för en internationell
            konvention om ett fullständigt förbud mot kärnvapen.
          </p>
          <p xml:id="i-GjpaY2WR4XAKB2HZqT5dTV">
            3. Hindra att höganrikat uran kommer i fel händer.
          </p>
          <p xml:id="i-SqeqLKEnAaTGviBiz8Set5">
            President Obama uppmärksammade genom sin konferens om nukleär
            säkerhet i Washington april 2010 problemet med att nukleärt material
            kan komma på villovägar. Detta är ett problem som vuxit de senaste
            åren och beror på spridning av kärnvapen och höganrikat uran från
            olika delar av f.d. Sovjetunionen, men också från en rad andra
            privata och statliga aktörer som tjänar pengar på att sälja radioaktivt
            material till icke-statliga aktörer som kan använda dessa i terrorhandlingar.
            För att hindra denna utveckling krävs bl.a. att det internationella
            atomenergiorganet IAEA och dess kontrollsystem (safeguards system)
            förstärks.
          </p>
          <p xml:id="i-J7BE52pJCK1XkVFoNYhQKf">
            4. Stärk NPT-avtalet.
          </p>
          <p xml:id="i-U7H3sEk8dYVPC2Es3CiocM">
            NPT-avtalet utgör tillsammans med övriga nedrustningsavtal ett
            regelverk för att minska och på sikt avskaffa kärnvapen. Att stärka
            NPT-avtalet är av största vikt. Årets översynskonferens var en
            viktig framgång och fortsättning på de framgångsrika konferenserna
            1995 och 2000. Centralt är att översynskonferensen bekräftade
            slutmålet om en kärnvapenfri värld samtidigt som stöd ges till
            praktiska åtgärder (exempelvis de så kallade 13 praktiska stegen
            från översynskonferensen 2000) för att uppnå detta mål. Konferensens
            skrivningar om icke-spridning är inte lika starka men sammantaget
            är dokumentet en god kompromiss. Vi bör nu följa upp konferensen
            och t ex se till att Mellanösternkonferensen 2012 blir en framgång.
            Vi bör också arbeta med en rad instrument som till exempel att
            verka för att kärnvapnen ges minskad roll i de olika militära
            doktrinerna och att taktiska kärnvapen avvecklas.
          </p>
          <p xml:id="i-PrK7Ch3biXnWkcvd6e31nV">
            5. Verka för att provstoppsavtalet kan träda i kraft.
          </p>
          <p xml:id="i-EMoG9uG7Dg5fhzTpBmGd7A">
            Sverige bör verka för att avtalet CTBT som förbjuder kärnvapenprovsprängningar
            genom ratificeringar kan träda ikraft.
          </p>
          <p xml:id="i-RYQSv2K9CzwNZpp3PNGFXX">
            6. Minska risken för oavsiktliga angrepp .
          </p>
          <p xml:id="i-QWvXr5NSdnfur1RQUNSzch">
            Sverige bör tillsammans med likasinnade länder söka förmå kärnvapenstaterna,
            främst USA och Ryssland, att minska riskerna för oavsiktliga angrepp
            genom att ta bort vapnen från dagens höga beredskap att avlossas
            (s.k. de-alerting). Sverige har tidigare bl.a. i FN:s generalförsamling
            nära samarbetat i denna fråga med Nya Zeeland, Chile, Nigeria
            och Schweiz. Tyvärr har den svenska regeringen, till besvikelse
            för dessa parter och utan förklaring, dragit sig undan detta samarbete
            som syftar till internationell stabilitet och säkerhet.
          </p>
          <p xml:id="i-MsmUPBbZL24c6eokh9mnuL">
            7. Stärk arbetet i EU.
          </p>
          <p xml:id="i-THbcfvj5jKBoPr7NvePEJf">
            Internationell fred och säkerhet uppnås bäst i samverkan med
            andra och Sverige bör använda sitt EU-medlemskap för att i denna
            krets vara pådrivande för att unionen ska skärpa sitt nedrustningsarbete.
            Under det svenska ordförandeskapet 2001 var den socialdemokratiska
            regeringen drivande i arbetet med att ta fram en handlingsplan
            i EU för arbetet mot massförstörelsevapen. Flera andra länder
            har sedan under sina ordförandeskap följt upp detta arbete. Under
            den borgerliga regeringens ordförandeskap i EU hösten 2009 utmärkte
            man sig dock genom sin brist på initiativ.
          </p>
          <p xml:id="i-6nu983YEsMrovEMe7K62eH">
            8. Stärk nedrustningskonferensen i Genève.
          </p>
          <p xml:id="i-5gMLf25RoZnCpAeR52PJsL">
            Den internationella nedrustningskonferensen (CD) i Genève har
            i över ett årtionde varit oförmögen att arbeta. Sverige bör i
            samverkan med både EU- och NAC-länder aktivt söka verka för att
            CD kan återuppta sitt arbete. Detta gäller alla fyra huvudområden
            men i första hand gäller det att förhandla fram ett fördrag om
            stopp för produktion av klyvbart material (FMCT) och om kontrollfrågor
            avseende lager av sådant material.
          </p>
          <p xml:id="i-C4jYcHMmRpg72djNVHPZ7F">
            9. Förbud mot kemiska och biologiska vapen.
          </p>
          <p xml:id="i-3EF9VmqMErCS5ZcjsmMDFt">
            När det gäller kemiska vapen bör Sverige, som tidigare spelade
            en internationellt ledande roll i förhandlingarna om en konvention
            om förbud mot kemiska vapen, aktivera sitt deltagande i OPCW,
            konventionens verkställande organ i Haag. Inom konventionen mot
            biologiska vapen som genomför sin översynskonferens hösten 2011
            bör Sverige återta ledningen i arbetet för att ge konventionen
            ett fungerande system för efterlevnad och verifikation.
          </p>
          <p xml:id="i-7VMuzRKoMLFfF5EVsES98E">
            10. Stärk svensk kompetens.
          </p>
          <p xml:id="i-WqP93eQNSLc8RVn8FkrJmH">
            Sverige bör säkra och stärka den vetenskapliga kompetensen vad
            gäller massförstörelsevapen, såväl för skyddsändamål som för nedrustnings-
            och icke-spridningspolitik, vilket skulle underlätta för Sverige
            att återta sin internationellt ledande roll på dessa områden.
            Sipri har drabbats av kraftiga nedskärningar av statliga anslag
            under den borgerliga regeringen. Sipri måste kunna upprätthålla
            sin position som ett av världens främsta fredsforskningsinstitut.
            Vidare bör de enheter inom försvarets forskningsinstitut FOI som
            är inriktade på forskning om massförstörelsevapen ges resurser
            att upprätthålla sin kompetens. Sverige bör också aktivt medverka
            i de internationella icke-spridningssträvandena, bl.a. genom engagemang
            i Cooperative Threat Reduction, där vi kan tillhandahålla svensk
            kompetens ifråga om reaktorsäkerhet.
          </p>
          <p xml:id="i-LmLZUSx9KWi3vGBNgsR38r">
            11. Klustervapen.
          </p>
          <p xml:id="i-7UvYNntZSFDh7CSq9KVF18">
            Sverige bör snarast ratificera överenskommelsen om förbud mot
            klustervapen och inleda skrotningen av den svenska BK90. Sverige
            bör också aktivt arbeta för internationell anslutning till konventionen
            liksom stödja arbetet för ett klustervapenförbud inom ramen för
            CCW (Convention on Certain Conventional Weapons).
          </p>
          <p xml:id="i-SVBKdK5VABwbg1e9AUT9ij">
            12. Små och lätta vapen.
          </p>
          <p xml:id="i-62Uw1dhz1qPH7Eeo3ffKZV">
            Sverige bör intensifiera arbetet för att minska antalet och användningen
            av små och lätta vapen såväl genom FN:s arbetsplan och EU:s strategi
            som genom att utveckla en nationell handlingsplan. En fråga som
            måste ges hög prioritet de närmaste åren är förhandlingarna om
            ett internationellt avtal om vapenhandel (Arms Trade Treaty).
            Sverige bör spela en framträdande roll för att detta avtal ska
            kunna bli verklighet.
          </p>
          <head xml:id="i-PeLmFfth2qQu4es72dHEEh" type="h1">
            8 Närområdet: Nordiskt samarbete, Östersjön och Barents
          </head>
          <head xml:id="i-YM15gj82pWoEHjq58BKMnx" type="h2">
            8.1 Det nordiska samarbetet
          </head>
          <p xml:id="i-K8RCZ6oHcpFquxte1omETK">
            Närområdet och de nordiska grannländerna har en stark folklig
            förankring och en självklar ställning för Sverige. I Norden finns
            också ett flertal av Sveriges viktigaste handels- och samarbetspartners.
          </p>
          <p xml:id="i-X9p3exaeQc9kqa5qRzX8vD">
            Det nordiska samarbetet utgår från ett gemensamt kulturarv och
            en språklig gemenskap och vilar på gemensamma värderingar ifråga
            om demokrati, rättvisa och rättsstaten. Samarbetet mellan de nordiska
            länderna spänner över alla samhällsområden, och på många sätt
            är det nordiska samarbetet unikt vid en internationell jämförelse.
            Samarbete och öppenhet har gjort Norden till en välfärdsregion
            av världsklass.
          </p>
          <p xml:id="i-QSah9oo5fJWfKCwp14jWBE">
            Framgångarna är dock inte tillräckliga för att möta dagens och
            framförallt morgondagens globala utmaningar, varför ett än mera
            utvecklat och förstärkt samarbete behövs.
          </p>
          <p xml:id="i-WtmBXGQkXExRtqP8Hcsrd1">
            Genom att samtliga nordiska länder deltar i den europeiska marknaden
            har det nordiska samarbetet stärkts. Sveriges, Finlands och Danmarks
            medlemskap i EU och Norges och Islands tillhörighet till det europeiska
            ekonomiska samarbetsområdet påverkar det nordiska samarbetet positivt.
            Islands pågående ansökan om EU-medlemskap påverkar samarbetet
            ytterligare i positiv riktning, och de baltiska staternas inträde
            i EU har dessutom skapat ytterligare dynamik i de nordiska ländernas
            samarbete med närområdet. I det nordiska samarbetet deltar även
            de självstyrande områdena Åland, Grönland och Färöarna.
          </p>
          <head xml:id="i-SiHepnAc72YtkVRCzJV6mm" type="h2">
            8.2 Samarbete i norra Europa: Barentsregionen och den arktiska
            regionen
          </head>
          <p xml:id="i-KeKwESSfQSin4RqdSKosN3">
            Politiken för den nordliga dimensionen utvecklas mot en gemensam
            politik för Ryssland, Norge och Island. Det handlar om nära samarbete
            i regionen mellan olika aktörer. Tanken är att förbättra samarbetet
            mellan EU och regionala aktörer, i syfte att utveckla en effektiv
            arbetsfördelning som bygger på respektive aktörs specifika kompetens,
            erfarenheter och geografiska arbetsområden. Samarbetet på regional
            och lokal nivå bedöms som mycket viktigt i likhet med samverkan
            med näringslivet och frivilliga organisationer.
          </p>
          <p xml:id="i-KBjJ6JThnR9AvDyHZen5ES">
            I Barents- och Arktisregionerna finns förutsättningar att få
            till stånd ett konstruktivt samarbete med Ryssland i frågor som
            rör energi, klimat, gränsöverskridande brottslighet och kommunikationer.
            Vi vill utveckla ett förtroendeskapande samarbete i norra Europa.
          </p>
          <p xml:id="i-Kv9JQpsMAKby3dkuLh2E4M">
            Sverige deltar på regeringssidan i samarbete inom ramen för Arktiska
            rådet, Barentsrådet och Nordiska ministerrådet samt i arbetet
            med EU:s nordliga dimension. År 2013 löpte Sveriges tvååriga ordförandeskap
            för Arktiska rådet ut och Kanada tog över ordförandeskapet. Vi
            uppmanar regeringen att lämna en årlig skrivelse till riksdagen
            om verksamheten på regeringssidan inom det arktiska samarbetet
            och Barentssamarbetet på samma sätt som regeringen lämnar en skrivelse
            om den nordiska verksamheten. Exempelvis passerade aldrig den
            svenska arktiska strategin riksdagen.
          </p>
          <p xml:id="i-YAC9EQMy3ETrsaYzPEoKij">
            Det är av vikt att även Sverige arbetar efter sin en egna sammanhållna
            strategi, handlingsplan, för arbetet inom den nordliga dimensionen
            inom fyra prioriterade områden: ekonomisk utveckling, utbildning/mänskliga
            resurser, klimat och miljö och energifrågor/infrastruktur/transport.
          </p>
          <head xml:id="i-Coz9otZd5jNKx6XN4UQ87Y" type="h2">
            8.3 Arktiskt samarbete
          </head>
          <p xml:id="i-BeZSxcy5HPkKEwi3eysgzH">
            Samarbetet i den arktiska regionen har utvecklats på ett positivt
            sätt, ett exempel på detta är det bindande avtal om gemensamma
            sjö- och flygräddningsinsatser för personer som undertecknades
            av utrikesministrarna vid Arktiska rådets möte i Nuuk 2011. Regeringen
            bör driva på att det undertecknade avtalet realiseras i praktisk
            handling så att utbildningsinsatser ingångsätts och räddningsutrustning
            finns på lokal nivå. Socialdemokraterna ser positivt på Kirunadeklarationen
            som undertecknades vid Arktiska rådets möte i Kiruna 2013. Det
            är ett framsteg att de arktiska staterna nu binder sig till att
            rapportera oljeutsläpp samt att understödja varandra i arbetet
            med att hantera konsekvenserna av ett eventuellt utsläpp. Regeringen
            bör driva på att motsvarande avtal också upprättas för räddningsinsatser
            vid utsläpp av kemikalier eller andra miljöfarliga ämnen.
          </p>
          <p xml:id="i-JJHojBeh3bVTYsTaPvySp8">
            Ansvarsområdena för räddningsinsatser täcker enorma ytor och
            inget land har tillräcklig kapacitet för att hantera de stora
            utmaningar som en större olycka skulle innebära. Regeringen bör
            därför driva på ett samarbete mellan de nordiska länderna för
            att säkra beredskapen både avseende räddningsinsatser för personer
            och räddningsinsatser vid miljöfarliga utsläpp.
          </p>
          <p xml:id="i-3LgoJm1Y3Hp9pcSETFRpeq">
            Den arktiska regionen är rik på naturresurser, både levande naturresurser
            i form av fisk men också gas, olja och mineraler. De ökande möjligheterna
            att utvinna dessa rikedomar måste följas av hårda miljökrav för
            exploatering samt att befolkningens intressen tillvaratas. Förändringar
            i fiskebestånden och arternas utbredning bör kartläggas.
          </p>
          <p xml:id="i-WN8wYL2cDa6JCuMY6xbn2o">
            Arktis är i blickpunkten i världen idag. Klimatförändringen leder
            till ett ökat intresse för exploatering av resurser som olja,
            gas och mineraler. Flera länder vill utöka sina territorier och
            områdets säkerhetspolitiska betydelse ökar.
          </p>
          <p xml:id="i-WCxXpYWt1rHPu6wtz9LxX3">
            Arktis är en av de delar på jorden där klimatförändringarna redan
            är mycket märkbara. Det är förändringar som får direkta effekter
            för befolkningen i Arktis, samtidigt som de ger följdverkningar
            på hela det globala klimatsystemet.
          </p>
          <p xml:id="i-BRbQCNCpuLnCUejuLCf4KM">
            Det behövs ett djupt och omfattande svenskt engagemang i Arktis.
            Vi har mycket att vinna på det, som ett nordligt land med 2/3
            av vårt land norr om 60:e breddgraden. Vi har också mycket att
            bidra med, som en nation med gamla och starka traditioner inom
            polarforskning och en hög profil i internationell samverkan om
            frågor som gäller miljö, naturresurser, minoriteter och rättigheter.
          </p>
          <p xml:id="i-BbvuH6JVLtEv9GzNyWSGG6">
            Det gäller från svensk sida att ytterligare främja den arktiska
            regionen och utveckla forskningen i Arktis. Sverige bör vara drivande
            inom polarforskningen, speciellt inom området där det utvecklas
            observationssystem, och arbeta för implementering av den pågående
            SAON-processen inom Arktiska rådet och att tillgängligheten till
            data säkras.
          </p>
          <p xml:id="i-5D9raeeN7aHhMd4apPe9HL">
            University of Arctic omfattar idag ett samarbete mellan mer än
            70 medlemsorganisationer, universitet och högskolor. För den svenska
            delen står Luleå universitet, Umeå universitet och Mittuniversitetet.
            Samarbetet förbättrar möjligheterna för den arktiska regionen
            att ta del av högre utbildning och förstärker speciellt forskningen
            som rör klimatfrågor. Sverige bör delta fullt ut i verksamheten.
            Även forskningen som bedrivs utifrån människors hälsa i kombination
            med de klimatförändringar som sker i Arktis är viktiga att följa.
          </p>
          <p xml:id="i-Cdb9iT6MAZgzBSNDd8Tz7v">
            Arktiska rådet är samarbetsorganet mellan regionens åtta länder
            som ska säkerställa en fredlig dialog med målet att arbeta för
            att skydda och värna den arktiska miljön.
          </p>
          <p xml:id="i-7UDMDCuVea2uMq2ZZc99ZB">
            Klimatförändringarna får snabba och dramatiska effekter vid polerna.
            Mediantjockleken på isen i Arktis är på en fortsatt rekordlåg
            nivå. Men avsmältningen av de arktiska havsisarna medför också
            att områden som tidigare skyddats av istäcket, nu av många anses
            bli tillgängliga för utvinning av naturresurser som fisk, gas,
            olja och mineraler. Uppskattningar från US Geological Survey talar
            om att 20–25 procent av världens potentiella kvarvarande olje-
            och naturgasresurser kan finnas i Arktis. Arktis står därför inför
            stora förändringar.
          </p>
          <p xml:id="i-AQTknb9upZfcVpVC5EeFyB">
            Klimatförändringarna skapar nya utmaningar som vi måste förhålla
            oss till och påverka. Om länder och företag väljer att investera
            i förnybar energi och klimatsmarta innovationer i stället för
            i svåråtkomlig oljeborrning får vi en rimlig chans både att skydda
            Arktis mot katastrofala oljeutsläpp och att bromsa de klimatförändringar
            som så tydligt hotar regionen. Vi menar att framväxande aktiviteter
            måste styras av starka regelverk med krav på bästa tillgängliga
            teknik och försiktighetsprincip utifrån hårda miljökrav.
          </p>
          <p xml:id="i-BJQJpv9WemNad8ZNZVmWjJ">
            När isen försvinner öppnas också nya transportleder via Nordost-
            och Nordvästpassagerna. Om sjöfart via Nordpolen blir möjlig året
            runt kan flödena bli jämförbara med dem vi finner i Nordatlanten.
            Denna trafik ökar naturligtvis dramatiskt risken för olyckor och
            därmed risken för oljeutsläpp.
          </p>
          <p xml:id="i-6YUoxPUDaAioRHeSEnbHFs">
            Vi anser att ansträngningar bör göras för att långsiktigt skydda
            den känsliga arktiska miljön och stödja den lokala befolkningens
            ekonomi, hälsa och kultur. Samma anda av samarbete och hänsyn
            bör eftersträvas som föregicks när Antarktis skyddades, trots
            att de två polerna skiljer sig åt väsentligt i flera avseenden.
            Målet är att få till stånd bindande juridiska regelverk till skydd
            för den känsliga arktiska miljön. De delar av Arktis som historiskt
            har varit skyddade, på grund av ett permanent havsistäcke, måste
            skyddas med ett starkt bindande regelverk och fredas från naturgas,
            oljeexploatering och fiske med destruktiva redskap samt fiske
            på hotade bestånd. För resterande Arktis måste samarbetet stärkas
            mellan länderna. Samarbetet bör utgå från överenskommelsen i FN:s
            konvention för biologisk mångfald om att människans tryck på särskilt
            känsliga ekosystem ska minimeras. Vi anser att Sverige, med utgångspunkt
            från både konventionen om biologisk mångfald och klimatkonventionen,
            kan ifrågasätta framtida olje- och naturgasexploateringar i området.
            Det gäller även fiske med destruktiva redskap och fiske på hotade
            bestånd. Med respekt för varje lands rätt att själv besluta om
            sina naturtillgångar och med respekt för FN:s havsrättskonvention
            ska Sverige verka för ett långsiktigt skydd för de känsliga miljöerna
            i Arktis i internationella sammanhang.
          </p>
          <head xml:id="i-HUPpsWpoXA54jdiB8aF8za" type="h2">
            8.4 Miljöarbetet
          </head>
          <p xml:id="i-YPCuceCexavF2qdfPsqnqP">
            De nordiska länderna ligger långt fram i arbetet med klimat-
            och miljöfrågor. Det finns dock fortfarande outnyttjad potential
            i samarbetet. En stor del av lösningen på klimatfrågan ligger
            i ledarskap, budskap och finansiering. Norden bör som region vara
            ledande när det gäller samverkan mellan näringslivet och det offentliga.
            För att denna samverkan ska nå sin fulla kapacitet krävs det att
            det finns en långsiktig planering kring hur bland annat energin
            ska produceras i framtiden samt hur den nordiska energimarknaden
            ska vara uppbyggd.
          </p>
          <p xml:id="i-DqCyTdAWAncwwRRzPiZGwR">
            Norden bör vara en ledande region i miljöarbete och i omställningen
            till ett klimatneutralt samhälle.
          </p>
          <head xml:id="i-TyHfCK3HqyRuBVV1EFcpmS" type="h2">
            8.5 Gränshinder
          </head>
          <p xml:id="i-2auB3x97scEscUGeWZHFAL">
            En viktig fråga för det nordiska samarbetet har alltid varit
            främjandet av integration mellan de nordiska länderna och att
            underlätta för medborgarna att röra sig över landgränserna. Minskade
            gränshinder är en förutsättning för ett framgångsrikt Norden.
            Vi socialdemokrater har alltid sett jobben som en av de viktigaste
            frågorna. För att få en ökad sysselsättning krävs det att Sverige
            aktivt arbetar för att lösa de gränshinder som finns. Mobilitetsprogrammet
            Nordjobb har potentialen att fungera som ett viktigt redskap för
            jobbskapande och en ökad integration mellan de nordiska länderna.
            Det är viktigt att Sverige gör en ärlig satsning på detta program.
            En ökad integration av unga medborgare i Norden leder till ökad
            kunskap om våra grannländer men kommer även på sikt att minska
            de mentala trösklarna att flytta mellan länderna för att arbeta.
            Söderhamnsmodellen, där svenska ungdomar erbjuds hjälp att få
            jobb i Norge med stöd av Nordjobb, kommunen och Arbetsförmedlingen,
            har varit en framgångsrik satsning som visar på den potential
            som finns i det nordiska samarbetet.
          </p>
          <p xml:id="i-NK6tKtDtKGir4rDYUeejbt">
            Gränshindersarbetet spänner över ett flertal politikområden.
            Avvecklingen av gränshinder bidrar även till att Sverige och Norden
            som region kan verka mer framgångsrikt internationellt. För att
            Norden som region ska klara globaliseringens utmaningar krävs
            det att avvecklingen av gränshinder får en hög prioritet.
          </p>
          <p xml:id="i-8XdnMb9Eb6gDHVSsn13Gne">
            Den svenska regeringen har under sitt ordförandeskap i Nordiska
            ministerrådet 2013 möjligheten att aktivt arbeta för att gränshindersfrågorna
            kommer upp på dagordningen. Det krävs en aktiv politik som visar
            på vikten av att dessa hinder minimeras.
          </p>
          <p xml:id="i-HH8Grq9U5dBinscmnitoaN">
            Även om integrationen mellan länderna och de olika regionerna
            i Norden har kommit långt återstår ändock problem. De nordiska
            ländernas regelverk skiljer sig fortfarande åt, vilket medför
            problem för människor, organisationer och företag. Nya direktiv
            från EU som innebär lagförändringar samt nya lagar inom varje
            nordiskt land skapar kontinuerligt ny gränshinderproblematik,
            särskilt gentemot de länder i Norden som inte tillhör EU. Det
            är därför behövligt med ett fortlöpande gränshindersamarbete utifrån
            detta för att minimera de problem som ofta uppkommer.
          </p>
          <p xml:id="i-VMLGkT8mQFr1PXZZguMdUS">
            När det gäller Öresundsförbindelsen har den väsentligt förbättrat
            möjligheterna till integration i Öresundsregionen. Integrationen
            bidrar till att stärka tillväxten, och arbetet med att undanröja
            hinder är ett måste för att regionens fulla potential ska kunna
            utnyttjas. Det är därför viktigt att skillnaderna i bland annat
            ländernas regelverk och skattesystem minskas för att därigenom
            så långt möjligt eliminera problemen för dem som rör sig över
            gränserna. Den framgångsrika satsningen på Öresundsförbindelsen
            visar på vikten av satsningar på infrastruktur som knyter samman
            de nordiska länderna. Även de nära utvecklade lokala och regionala
            samarbetena om arbetsmarknaden och arbetspendling som sker vid
            svensk-norska och svensk-finska gränsen är framgångsrika satsningar.
          </p>
          <p xml:id="i-J8oQXgAkSUtq9QQC7A18nf">
            Vi socialdemokrater anser det naturligt och viktigt att öka integrationsinsatserna
            ytterligare.
          </p>
          <p xml:id="i-8qCQj2T6USYMCwSbi8dmuK">
            Det är av vikt att fortsätta stödja och utveckla de olika organen
            som jobbar praktiskt med att lösa gränshinder.
          </p>
          <head xml:id="i-Jhgznc7QaDNWSCxnnZJtSc" type="h2">
            8.6 Nordiska rådet
          </head>
          <p xml:id="i-9dFyDCdk72BXMdyEMujzAY">
            Möjligheten för nationella parlamentariker att delta i internationella
            processer och sammanhang är en demokratifråga. De folkvalda nationella
            parlamentarikerna utgör en viktig länk mellan olika beslutsfattande
            nivåer i en globaliserad värld. Det politiska uppdraget innebär
            bland mycket annat opinionsbildning samt informations- och kunskapsspridning.
            Parlamentariker är också den länk som för medborgarnas synpunkter
            och idéer vidare såväl på lokal och regional nivå som i nationella
            och internationella sammanhang. Även när det gäller genomförande
            och uppföljning av redan beslutade åtgärder och åtaganden har
            nationella parlament och parlamentariker av hävd en viktig uppgift.
            Genom ett deltagande av direktvalda parlamentariker stärks legitimiteten
            i hela implementeringsprocessen.
          </p>
          <p xml:id="i-LoUFdmshTCYa4Rq1GPogc5">
            För det nordiska samarbetet fyller Nordiska rådet en viktig funktion
            inte minst när det gäller att driva på och kontrollera de nordiska
            regeringarnas samarbete. En styrka för de nordiska länderna är
            också att många ledamöter i de nationella parlamenten engagerar
            sig i det nordiska samarbetet.
          </p>
          <p xml:id="i-7wL89NMWKotg48xHzQw739">
            Vi socialdemokrater anser det nödvändigt att ytterligare stärka
            det inomnordiska samarbetet samt byggandet av nätverk, som i sin
            tur kan öka det nordiska inflytandet i EU och i andra samarbetsorgan.
          </p>
          <p xml:id="i-EbcQAekRQP4LmgtB5Whc5m">
            Sverige tar under 2014 över presidentskapet i Nordiska rådet.
            Socialdemokraterna kommer att verka för att Nordiska rådet aktivt
            samarbetar med EU, en vidareutveckling av den gemensamma arbetsmarknaden,
            hållbar utvinning av naturresurser och uppmärksamma de 200 år
            med nordisk fred som vi haft mellan våra länder.
          </p>
          <head xml:id="i-TYsCSmoqyKktqoQEeDvh9k" type="h2">
            8.7 Närområdet
          </head>
          <p xml:id="i-LvhC69qXsYVWGmjBYgSBVz">
            Nordiska rådet och Nordiska ministerrådet har ett nära samarbete
            med flera internationella, nationella och regionala organisationer
            utanför Norden och då främst Arktiska rådet, Barentsrådet och
            Östersjöstaternas råd. Det övergripande målet för det nordiska
            samarbetet med närområdet är att bidra till en säker, stabil utveckling
            i området, att stärka demokratin och att öka värdegemenskapen
            i den nordliga delen av Europa.
          </p>
          <p xml:id="i-SYQE8bFpLUKg4JBMjvuAyf">
            De nätverk som innefattar nordvästra Ryssland har under senare
            år byggts ut i en betydande omfattning. De nuvarande riktlinjerna
            för samarbetet med närområdet innebär bland annat att Nordiska
            ministerrådets tyngdpunkt i satsningar förskjutits från de baltiska
            staterna till nordvästra Ryssland.
          </p>
          <p xml:id="i-9uRq2Nxwk5suMGQBt5Mngu">
            Ministerrådets program för arktiskt samarbete syftar till att
            ge de samnordiska insatserna ett speciellt mervärde i förhållande
            till andra aktiviteter och insatser med inriktning på Arktis.
            Viktiga frågor är ursprungsbefolkningens levnadsvillkor, klimatförändringar
            och utbredningen av föroreningar i den arktiska miljön.
          </p>
          <p xml:id="i-NyhY9LESR4nYNjaHe6MEKr">
            Vi socialdemokrater anser det vara av stor vikt att arbetet med
            frågor som rör Barentsregionen förstärks och att arbetet sker
            såväl på nationell nivå som i samarbete med regionala insatser.
          </p>
          <p xml:id="i-S6xU1Ls1pW12CahRgyo9Qp">
            Det försvars- och säkerhetspolitiska samarbetet i Norden måste
            få en högre prioritet. De nordiska länderna kan tillsammans bidra
            till säkerhet och stabilitet. Varje nordiskt lands säkerhetspolitiska
            val måste respekteras. Ett fördjupat arbete där vi tillsammans
            tar större gemensamt ansvar inom ramen för Nordefco när det gäller
            övningar, operationer, utbildning och militär förmåga är viktiga
            framtidsuppgifter. Ett långsiktigt och fungerande försvarsindustriellt
            samarbete bör inledas. Det är viktigt att bygga vidare på ett
            förtroendeskapande samarbete kring Arktis och Barents.
          </p>
          <head xml:id="i-JHFXJkD1uGAPqzd3Qrxujr" type="h2">
            8.8 Barentssamarbetet
          </head>
          <p xml:id="i-98p5E7dN9xdMg9zczfBTVj">
            Regionen kring Barents hav är ett av de ekonomiskt viktigaste
            och intressantaste områdena i Europa främst på grund av den rika
            tillgången på naturresurser. I området, som är den sista orörda
            reserven av naturtillgångar, finns bland annat olja och gas, som
            kommer att utvinnas under de kommande decennierna – detta under
            förutsättning att miljömålen för Arktis inte åsidosätts.
          </p>
          <p xml:id="i-AuUiozNEvenwHM1YquER5W">
            Större delen av den totala ekonomiska utvecklingen i regionen
            är kopplad till olje- och gastillgångarna. Också under Barents
            hav finns ett stort antal fyndigheter av framför allt naturgas,
            till exempel Shtokmanfältet. Stora olje- och gastillgångar finns
            i haven utanför den norska kusten. Man väntar sig att göra nya
            fyndigheter i den norska delen av Barents hav under de närmaste
            åren. Kolahalvön är en av de mineralrikaste platserna i världen.
          </p>
          <p xml:id="i-UvUhQi8QrJZqhC6Z67T2Z1">
            Det är i dag svårt att uppskatta den totala olje- och gasreserven,
            i och med att en del områden ännu är i ett tidigt prospekteringsskede.
            Den totala reserven av gas i Barents hav kan vara så stor som
            upp till 10 miljarder kubikmeter, vilket skulle vara ett avgörande
            tillskott till Europas energikonsumtion för lång tid framöver.
            Dessutom väntar man sig även att hitta oljeförekomster i de östra
            och nordliga delarna av Barents hav. Oljetillgångarna i Timan-Petchora-fältet
            beräknas till omkring 5 miljarder ton. Enligt beräkningar är de
            sammantagna olje- och gasfyndigheterna, som en jämförelse, tolv
            gånger större än de fyndigheter som ingår i Snövitprojektet i
            Norge.
          </p>
          <p xml:id="i-2T4PJcvpZ8VQnXGyA5GtFS">
            Barents hav skulle mot bakgrund av detta kunna förse Europa med
            stora mängder naturgas under lång tid, vilket i sin tur skulle
            minska beroendet av import från Ryssland. Den pågående klimatförändringen
            innebär för Arktis och Barents regioner att glaciärer och havsis
            smälter undan i större omfattning än tidigare. Miljö- och klimatmässigt
            är det en farlig utveckling men som på sitt sätt skapar nya förutsättningar
            för nya transportvägar i Barents hav och Norra ishavet. På sikt
            kommer man med all sannolikhet att kunna frakta varor till havs
            genom området året om.
          </p>
          <p xml:id="i-2AszubMbsJYJJg8qvT1e4Z">
            Vid Harvarduniversitetet i USA har experter räknat fram att den
            nordliga fartygsrutten skulle innebära stora besparingar för framtida
            transporter mellan de ekonomiskt framgångsrika länderna i Europa
            och Asien. Men samtidigt som de förändrade klimatförhållandena
            i området ger nya möjligheter, kan det också leda till säkerhetspolitiska
            risker med helt nya konflikter som följd. Redan i dag ser vi en
            pågående dragkamp om Arktis tillhörighet, där Ryssland med sin
            flagga på havsbottnen markerat sin uppfattning i denna speciella
            ägarfråga. Framför allt Norge men även Danmark och Kanada har
            också uttalat sina uppfattningar i denna fråga. Norge och Ryssland
            undertecknade 2010 ett avtal om gränsdragningen till havs i Barents
            hav. Detta avtal får ses som en framgång och ett föredömligt agerande
            som vi hoppas kan vara till grund för liknande gränstvister i
            framtiden.
          </p>
          <p xml:id="i-DYWS5QeY3PXMvQktW3daba">
            Med en eventuell ökad militär närvaro i regionen krävs det att
            Sverige aktivt arbetar för att avtal mellan länderna finns vad
            gäller händelser som kan röra radioaktivt material. Samarbete
            rörande informationsutbyte vid exempelvis olyckor är mycket viktigt.
          </p>
          <p xml:id="i-GjaDVeEemj1NoLBpjx11cg">
            Liksom tidigare påpekats är det viktigt att Sverige nu initierar
            en genomgång av existerande rättsordningar som berör såväl Barentsregionen
            som den arktiska regionen för fortsatt diskussion om att stärka
            och att utöka dem där så behövs. Arktiska rådet och Barentsrådet
            är samarbetsorgan mellan regionernas åtta respektive fyra länder
            som ska säkerställa en fredlig dialog med målet att arbeta för
            att skydda och värna den arktiska miljön.
          </p>
          <p xml:id="i-EJVP8i7SUfS5dHJvwL4Ha7">
            I Barentsregionen bor drygt 5,9 miljoner människor, varav merparten,
            4,3 miljoner, har sin hemvist i Ryssland. Samarbetet mellan stater
            som har intresse i Arktis och i området kring Barents hav bedrivs
            på regionnivå i Barentsrådet och i Arktiska rådet. Regionrådet
            består av representanter för förvaltningarna i den geografiska
            regionen Barents. Från Finland deltar landskapen Lappland, Norra
            Österbotten och Kajanaland, från Norge länen Nordland, Troms och
            Finnmark och från Sverige Norrbottens och Västerbottens län. Från
            Ryssland är det regionerna Arkhangelsk och Karelen som deltar
            samt republiken Komi, Murmanskregionen och det autonoma distriktet
            Nenetsia.
          </p>
          <p xml:id="i-QpNnXVTLgGod5JNjBqCoUw">
            I området finns flera minoritetsfolk, bland annat samer, nenetser
            och vesper. Syftet med Barentssamarbetet är att säkerställa fred
            och säkerhet samt att skapa en hållbar social, ekonomisk och miljömedveten
            hållbar utveckling i området och i Europa som helhet. Detta kan
            bland annat ske genom att kontakterna mellan människorna i området
            utvecklas och den regionala identiteten stärks.
          </p>
          <p xml:id="i-PfiqnKwVjqYdvXyquFAXjC">
            Det finns en lång samarbetstradition i Barentsområdet. Redan
            i början av 1960-talet tillkom Sveriges nordkalottkommitté, ett
            samarbete med de fyra involverade länderna under temat folkets
            diplomati.
          </p>
          <p xml:id="i-6jdBkekXZFoKfYYXPdqked">
            Det regionala Barentssamarbetet arbetar utifrån sex viktiga insatsområden:
            samverkan inom näringsliv och handel, hållbar miljö, arbetskraft,
            urbefolkning, transport och infrastruktur samt information och
            marknadsföring.
          </p>
          <p xml:id="i-4oytx5jd1ZEv8mEbSDL82F">
            Den kunskap och kompetens som vuxit fram i området kring dessa
            frågor är betydande och måste bibehållas och ytterligare utvecklas.
            Det är av stor vikt att alla goda krafter, exempelvis företag,
            myndigheter, kommuner, universitet och enskilda, samverkar. För
            detta fordras en fortsatt bra samordning, information och en välutbyggd
            och fungerande infrastruktur.
          </p>
          <p xml:id="i-VdswqZ5hsRMK8GbJZuyete">
            Vi ser idag en stor utflyttning av kvinnor från regionen. Det
            är av största vikt att vi arbetar för att skapa en region där
            samtliga individer ges friheten att forma sin egen framtid.
          </p>
          <p xml:id="i-Wjm2u3QGd9irbigy14zGEv">
            Jämställdhetsfrågan måste ges ett stort utrymme för att vi i
            framtiden ska ha kvar en livskraftig region.
          </p>
          <p xml:id="i-EXjtLNvJ7d7bsc2ky7UEfz">
            Den ekonomiska aktiviteten i den nordliga regionen ökar dessutom
            och därmed också regionens ekonomiska och säkerhetspolitiska betydelse,
            vilket innebär att en sammanhållen politik för det nordliga området
            behövs.
          </p>
          <p xml:id="i-F3PHeh78Gm2A75o33M8Lhm">
            Med ett större engagemang från svensk sida kan vi övervaka vad
            som händer i området från säkerhetssynpunkt, samtidigt som Sveriges
            miljöteknologi skulle komma väl till pass i den känsliga miljön
            i området.
          </p>
          <p xml:id="i-K3jcPZCKQktrdyobs6KcXH">
            Vi socialdemokrater anser att det är av största vikt att Barentssamarbetet
            stärks och fördjupas ytterligare på samtliga fem insatsområden,
            samtidigt som det svenska deltagandet bör baseras än mer än tidigare
            på regionala strukturer och även utveckla en sammanhållen strategi
            på nationell nivå.
          </p>
          <head xml:id="i-NC1rfUt8Vg5q8doFC6bgSZ" type="h2">
            8.9 Östersjön
          </head>
          <p xml:id="i-B8FZRVyvxuKxSCwjrxMn4e">
            Med EU:s utvidgning har nu alla länder runt Östersjön, med undantag
            för Ryssland, blivit EU-medlemmar. Det ger oss stora politiska
            och ekonomiska möjligheter, om vi rätt förmår att hantera den
            nya geografin och det nya politiska grannskap som har öppnat sig.
            Ett konkret exempel är att våra möjligheter att skydda miljön
            i vårt gemensamma innanhav ökar. Ett av målen måste vara att förhindra
            allvarliga fartygsolyckor och oljeutsläpp.
          </p>
          <p xml:id="i-Vd7wUAkJ9bw1TpyB268Md5">
            Vi vill befästa Östersjön som ett fredligt område. Trygga länder
            har i regel välmående och trygga grannar. Vår säkerhet har stärkts
            av att de flesta länderna runt Östersjön är demokratiska och att
            det ekonomiska ömsesidiga beroendet har ökat i takt med den starkt
            ökande handeln. Östersjöområdets säkerhet har också stärkts i
            samband med att dessa länder har fått sina säkerhetspolitiska
            önskemål tillgodosedda. Vad som fortfarande återstår är att stimulera
            ett positivt ryskt deltagande i det regionala säkerhetsskapande
            samarbetet.
          </p>
          <p xml:id="i-6sjG19mWCQSR9Eay7VY8Mx">
            Miljötillståndet i Östersjön är fortsatt alarmerande. Det är
            av största vikt att Sverige även i fortsättningen håller en hög
            profil i arbetet med Helcoms Baltic Sea Action-plan.
          </p>
          <p xml:id="i-NB7uZThzBjXxSfjneTKpe4">
            Ett viktigt steg för att förbättra miljön i Östersjön är utbyggnaden
            av hamnarnas kapacitet att ta emot avfall från fartyg och fritidsbåtar,
            både kapacitet att ta hand om toalettavfall från fartyg och fritidsbåtar
            och annat avfall som t.ex. kemiskt avfall. För att undvika att
            främmande arter införs bör Sverige driva på att alla länder runt
            Östersjön ratificerar ballastkonventionen.
          </p>
          <p xml:id="i-Me7Uo4ffJpzXCfe2gRamDK">
            EU:s Östersjöstrategi har fyra huvudsakliga mål: förbättra miljön,
            öka välståndet, göra regionen mer tillgänglig och attraktiv samt
            öka trygghet och säkerhet. Vi socialdemokrater ser i huvudsak
            positivt på strategin. Till viss del är strategin en sammanställning
            av åtgärder som redan planerats inom EU och allt är inte nya förslag.
            Det är naturligtvis positivt att man samlar de planerade åtgärderna
            för Östersjön i en gemensam strategi men vi höjer ett varningens
            finger för att strategin kan bli en pappersprodukt utan reella
            finansiella möjligheter att stärka Östersjöområdet.
          </p>
          <p xml:id="i-VnRwF2bZTpNSKc4KUNVr6W">
            Genom ett ökat samarbete och bättre samverkan kan staterna stärka
            sin konkurrenskraft och sitt välstånd.
          </p>
          <p xml:id="i-EgTq5TWeycTPQYDLxXnaY9">
            Sverige har stora möjligheter att öka handelsutbytet med våra
            grannländer, vilket i förlängningen leder till högre ekonomisk
            tillväxt och fler jobb. Regionen har stora möjligheter att utvecklas
            och Norden, som i många avseenden är en global vinnarregion, kan
            vara en inspiration för hela Östersjöområdet att utvecklas till
            en framgångsrik region i Europa.
          </p>
          <p xml:id="i-7KvnuUvhcmMREVUmD1XmTh">
            Vi vill ha en fri handel och en marknad som gynnar alla parter,
            både Sverige och våra handelspartner. Men det ska vara en ansvarsfull
            frihet som också tar hänsyn till människor och miljön. Vi tjänar
            alla på att skapa en långsiktigt hållbar ekonomi som tar hänsyn
            till miljön. För det behövs samarbete och politik men också gemensamma
            regleringar på EU-nivå. Handeln med Baltikum kommer att öka och
            vi vill närma oss våra grannländer på andra sidan Östersjön ännu
            mer.
          </p>
          <p xml:id="i-GcKJAngNjjpjr2EgfcSnfH">
            En stor del av Rysslands export av olja går idag över Östersjön.
            Vi ställer stora krav på att fartygen ska ha dubbla skrov för
            att minska risken för ett oljeutsläpp som skulle få förödande
            konsekvenser i Östersjön. Östersjön är ett grunt hav och omloppstiderna
            för byte av vattnet är långa. En utbyggd gasledning och ökade
            oljetransporter skulle göra Östersjön till ett område med stora
            ekonomiska, strategiska och därmed säkerhetspolitiska intressen.
          </p>
          <p xml:id="i-PYyWEurbMtKqMvqpmNkvBb">
            Östersjön är ett hav som binder samman Sverige, Finland, Estland,
            Ryssland, Lettland, Litauen, Polen, Tyskland och Danmark. Framförallt
            så ställer det successivt ökande antalet energitransporter med
            olja och gas allt större krav på dessa länder. Internationellt
            samarbete för att skydda miljön, förebygga katastrofer och säkra
            trygga olje- och gasleveranser är nödvändigt. Eftersom katastrofer
            kan påverka det säkerhetspolitiska läget är det av största vikt
            att alla nationer runt Östersjön finns med och deltar i systemet
            för sjölägesinformation, miljöskydd och katastrofberedskap i första
            hand via civila övervaknings- och samverkansorgan. I nuvarande
            organisation saknas tyvärr Ryssland. Den svenska regeringen bör
            aktivt driva för att Ryssland ska delta i detta samarbete. En
            sammantagen bedömning är att Sverige bör ta initiativ till ett
            än mer fördjupat samarbete mellan samtliga Östersjöstater, detta
            i syfte att värna miljön och långsiktigt garantera säkerheten.
          </p>
          <head xml:id="i-4ffC8W4feE2NBHnw8NB3wQ" type="h1">
            9 Europa och Europeiska unionen
          </head>
          <head xml:id="i-KsL3iqPk85mLgMC1K7WDGy" type="h2">
            9.1 Grunden för EU-samarbetet
          </head>
          <p xml:id="i-Tw8FbvJE56Zp5CCXjgZwqU">
            Framväxten av det europeiska samarbetet har varit avgörande för
            vår kontinents välstånd. I århundraden drabbades Europas befolkningar
            av blodiga krig länderna emellan. I dag präglas Europa av fred.
            Historiskt sett är denna utveckling fantastisk.
          </p>
          <p xml:id="i-5ELZSNRSPuuWVdD3EUmMuz">
            Socialdemokraterna vill att EU i grunden ska vara ett samarbete
            mellan suveräna stater, där vi tillsammans med de andra medlemsstaterna
            kan lösa problem som kräver gemensamma lösningar.
          </p>
          <p xml:id="i-UyAcj6gWr4EbXUTnejTMu3">
            Med EU kan vi göra Sverige bättre om vi samarbetar om saker som
            påverkar oss, som miljön eller jobben. Vi kan också påverka vår
            omvärld i kampen mot fattigdom och för demokrati och fred mycket
            effektivare om vi bland annat arbetar genom EU än vad vi kan genom
            att enbart agera på egen hand i utrikespolitiken.
          </p>
          <p xml:id="i-DvKdSBiZsAJPDjVs2xhUNb">
            Därför är det viktigt att Sverige för en aktiv EU-politik för
            folkhälsa, jobb, en bättre miljö, jämställdhet, kunskap och en
            bättre värld.
          </p>
          <p xml:id="i-4uWmiSB8LugKxn8hsuiMf9">
            Dagens EU måste utvecklas på alla de områden där vi genom unionen
            bäst kan skapa gemensamma lösningar på gemensamma problem – som
            hårdare gemensamma tag mot miljöförstöring, som kraftfulla insatser
            mot människohandel och annan internationell brottslighet, som
            arbetet för att skapa fler och tryggare jobb.
          </p>
          <p xml:id="i-C6hpKjZUNDag8RSPSrF9Pb">
            Europa måste klara den globala konkurrensen. EU-länderna bör
            därför möta utmaningarna genom en politik för tillväxt och framtidstro
            med investeringar i kunskap och infrastruktur, genom att med hjälp
            av regleringar öka stabiliteten i det finansiella systemet, genom
            att skapa ordning i statsfinanserna och genom satsningar på välfärden.
            Det handlar om att människor återigen ska kunna tro på möjligheten
            till fler jobb, en trygg ekonomi och en bättre miljö.
          </p>
          <p xml:id="i-JqryJQkhjgfrpXT2bAU49i">
            EU ska vara en union för full sysselsättning
          </p>
          <p xml:id="i-XMYQmB6Xrj6kUbVoNovFDv">
            Sverige ska, i EU och internationellt, verka för att svenska
            företag får fri tillgång till världens marknader på bra och rättvisa
            villkor. Europa måste vända utvecklingen och samla sig kring en
            politik för jobb, tillväxt, finansiell stabilitet och ordning
            i statsfinanserna.
          </p>
          <p xml:id="i-M77SMYMp7rDX2HA6K1d67C">
            Vi vill se medborgarnas Europa
          </p>
          <p xml:id="i-8myAkqURqEqqi9AHv3Dosz">
            EU:s arbetsformer måste bli öppnare och effektivare. EU:s ledare
            ska inte tala om fördjupning om de inte samtidigt lägger offensiva
            förslag för att stärka demokratisk kontroll och förankring.
          </p>
          <p xml:id="i-89XGbLs55EomRK4WbJLW3R">
            Vi vill se löntagarnas Europa
          </p>
          <p xml:id="i-VXJkhq8viuhFngKgacBNwy">
            De uppenbara vinsterna med EU är inte tillräckligt tydliga för
            dem som jobbar i Europa. Vi ska inte konkurrera med låga löner
            och sämre villkor vare sig i Sverige eller i EU. Därför bör ett
            socialt protokoll läggas till fördraget.
          </p>
          <p xml:id="i-FHf7pXrmH5HtTiVmLwrXYW">
            EU ska vara en union för hållbar tillväxt
          </p>
          <p xml:id="i-Vz1DupLyRk93wqJk2mzLW">
            Inget land kan klara klimat- och miljöhoten ensamt. Vi vill att
            Sverige ska driva EU:s klimatpolitik framåt – inte bromsa den.
            Sverige ska verka aktivt i EU för en internationell klimatöverenskommelse.
          </p>
          <p xml:id="i-7zkyFoTh9jUniEX5rrgwek">
            Regeringen saknar en klar Europapolitisk linje
          </p>
          <p xml:id="i-LwuGoLgoPob5YqWJ53BNbJ">
            När den borgerliga regeringen tillträdde deklarerade den att
            Sverige skulle tillhöra Europas kärna. Denna linje har successivt
            övergivits. Nu återstår impulsiva utfall som inte gagnar svenska
            intressen: Ena dagen vill finansminister Anders Borg sparka ut
            Grekland ur eurosamarbetet. Den andra hotar finansministern med
            veto mot bankunionen. Den tredje tas samma veto tillbaka utan
            några som helst resultat. Regeringen är dessutom splittrad om
            EMU. Vårt besked är att ett fördjupat ekonomiskt samarbete genom
            anslutning till euron inte är aktuellt för svensk del. Vi respekterar
            resultatet i folkomröstningen 2003.
          </p>
          <p xml:id="i-BE4a8be1eTq4dsjDFmuhxY">
            Rättvis klimatpolitik
          </p>
          <p xml:id="i-Hnt3iWR9UDEsCpntnptwca">
            Vi socialdemokrater verkar för att göra klimatpolitiken rättvist
            utformad, såväl globalt som nationellt. FN:s nya gröna fond ska
            finansiera klimatinsatser i utvecklingsländer. Sverige ska vara
            pådrivande för att EU tar på sig en generös andel av fonden. Intäkterna
            från EU:s utsläppshandel bör bidra till finansieringen.
          </p>
          <p xml:id="i-CkWXjKZtJdugrcmLFKrq1z">
            Om Europeiska unionen misslyckas med att hantera den ekonomiska
            krisen, minska den höga arbetslösheten och öka den ekonomiska
            tillväxten kommer klyftorna att fortsätta växa.
          </p>
          <p xml:id="i-84Vvoqy7nnPJ4sX94UgCec">
            I detta klimat vinner aggressiva högerpopulistiska partier framgångar.
            I Europa utsätts ånyo minoriteter och religiösa grupper för övergrepp.
            Europa måste stå starkt i kampen för mänskliga rättigheter, även
            på hemmaplan. Därför måste också EU-länders bristande respekt
            för mänskliga rättigheter kritiseras. EU ställer upp höga kriterier
            angående demokrati och mänskliga rättigheter som kandidatländerna
            måste leva upp till. Detta är mycket bra och har i många fall
            bidragit till positiva reformer. Men den höga standarden måste
            naturligtvis gälla även som EU-medlem. Dessutom undergrävs EU:s
            trovärdighet som internationell aktör som främjar mänskliga rättigheter
            om man inte upprätthåller denna höga standard internt. I flera
            EU-länder diskrimineras eller trakasseras olika grupper, exempelvis
            romer och hbt-personer. Detta är naturligtvis oacceptabelt. I
            Ungern växer tyvärr högerextrema partier samtidigt som den ungerska
            regeringen kopplar ett allt hårdare grepp om institutioner och
            media.
          </p>
          <p xml:id="i-B6euYCH8JotDpSbGicvLGg">
            Politiken och demokratin måste komma ikapp den ekonomiska globaliseringens
            försprång. Sverige och EU måste bli bättre på att inom internationella
            organisationer driva frågor om arbetstagarnas rättigheter, internationella
            miljöregler och rättvisa handelsvillkor.
          </p>
          <p xml:id="i-Ltff4MGuYDK4WdmGv49ncQ">
            Finanskrisen visar tydligt att finansmarknaden är global. Det
            behövs politiska motkrafter som kan besluta om regler för banker
            och finansinstitut. Vi socialdemokrater vill skärpa reglerna,
            kraven och tillsynen på finansmarknaden så att framtida kriser
            kan hanteras utan att systemen kollapsar, välfärden hotas och
            enskilda människor drabbas. Europas socialdemokrati arbetar aktivt
            för bättre kontroll av det finansiella systemet.
          </p>
          <p xml:id="i-EmgHGbV9kt5E4weC9D2NQo">
            Det handlar också om att komma åt skatteparadis, pengatvätt och
            terroristers konton, om rätt utformade tjänstedirektiv inom EU
            och om nya vägar för att finansiera utveckling. Med en mer aktiv
            politik kan makt förflyttas från den internationella marknaden
            till internationella politiska institutioner.
          </p>
          <p xml:id="i-TEkUKW27mVceEYAJua8ADF">
            En demokratisk globalisering kräver respekt för de internationella
            regelverk och institutioner som redan finns på plats. Den internationella
            rätten, konventioner, protokoll och regelverk måste följas. Med
            gemensamma spelregler skyddas små staters rätt, och den globala
            demokratin stärks. När den internationella rätten efterlevs styrs
            utvecklingen av gemensamma överenskommelser och på lika villkor,
            inte av de stater som har störst militär eller ekonomisk styrka.
            Därför vill vi socialdemokrater värna och stärka den internationella
            rätten. EU har här en stor roll att spela.
          </p>
          <p xml:id="i-5aW5ff3Rfq6VVR147deUJ9">
            Internationella brottmålsdomstolen och andra globala institutioner
            måste respekteras. Ingångna avtal som Kyotoprotokollet och icke-sprid­nings­fördra­get
            måste efterlevas, liksom FN:s resolutioner. Vi vill arbeta för
            en stark, effektiv och respekterad rättsordning baserad på folkrätt
            och mänskliga rättigheter. EU har en viktig roll inte minst genom
            att vara ett föredöme för det internationella samarbetet.
          </p>
          <head xml:id="i-SPMJLN8yytxDxBXD8obzH2" type="h2">
            9.2 EU:s grannskap
          </head>
          <p xml:id="i-AuTRwmNdzW4mygXMsnzoD6">
            En kontinent som tidigare varit så sargad av konflikter och krig
            har nu ett samarbete som innebär att vi alla delar varandras problem
            och framgångar. Ännu finns dock inte en europeisk union som omfattar
            alla Europas folk. Utvidgningen måste fortsätta. Alla europeiska
            länder som lever upp till kraven på medlemskap ska kunna bli medlemmar
            i EU.
          </p>
          <p xml:id="i-FHKWRLndVa9g6oXxYGHQc1">
            Vi socialdemokrater stödjer länderna på Balkan i deras strävan
            mot ett EU-medlemskap.
          </p>
          <p xml:id="i-S9sBTSGiBeESKLJecmv18J">
            Ett framtida EU-medlemskap för länderna på Balkan är det viktigaste
            verktyget för försoning, stabilitet och utveckling. Sverige bör
            fortsätta att stödja dessa länders reform- och medlemskapsansträngningar.
            Förhoppningsvis kan vi inom de närmaste åren hälsa också dessa
            länder välkomna in i EU.
          </p>
          <p xml:id="i-JbxvvATxQKRZb2auAgpbh6">
            Vi välkomnar Kroatien till EU-kretsen. Vi vill också välkomna
            Island i framtiden.
          </p>
          <p xml:id="i-4Hbo18LPCHd8TyrQfCfTMY">
            Tyvärr har en förfärande utvidgningströtthet börjat göra sig
            gällande i EU. För oss socialdemokrater är det viktigt att slå
            fast att utvidgningen av EU är den största framgången på Europas
            kontinent. Turkiets framtida medlemskap är en mycket omdiskuterad
            fråga i många europeiska länder. För oss socialdemokrater har
            alltid inställningen varit att det inte är frågan om om Turkiet
            kan bli medlem utan när. Detta när avgörs av hur snabbt Turkiet
            klarar att uppfylla de kriterier som krävs för ett medlemskap.
            Vi ser ett framtida turkiskt EU-medlemskap som viktigt inte minst
            med tanke på hur det främjar rättigheterna för kurder och andra
            folkgrupper. Vi är besvikna på att utvidgningsprocessen drar ut
            på tiden.
          </p>
          <p xml:id="i-9JxmxoFSjXPLpNYHAJsAUi">
            Utvidgningen och den europeiska integrationen får inte göra halt
            ens efter ett turkiskt medlemskap. Hittills har ett möjligt framtida
            medlemskap fungerat som en fantastisk drivkraft för många länders
            reformering. EU har nu utarbetat en grannskapspolitik och ett
            östligt partnerskap. Dessa måste användas för att underlätta ett
            framtida medlemskap – även om det ligger långt fram i tiden –
            snarare än att bli ett alternativ till medlemskap. EU har många
            verktyg i sin politiska verktygslåda. Unionen bör bland annat
            erbjuda tillgång till den inre marknaden, biståndsinsatser, studentutbyten
            och bilaterala handlingsprogram som ger länderna möjlighet att
            själva bestämma sin integrationsnivå.
          </p>
          <head xml:id="i-VRLxgwimoLQHNA6T2yixPW" type="h2">
            9.3 Öster om EU
          </head>
          <p xml:id="i-R98afW3eAZssTwnpnQetFj">
            Europeiska unionen måste skaffa sig en tydligare politik och
            skarpare instrument för att kunna påverka det gemensamma grannskapet
            med Ryssland. Vi socialdemokrater ser positivt på det östliga
            partnerskapet. Vi ser också med oro hur Ryssland lägger press
            på dessa länder för att motverka ett närmande till EU.
          </p>
          <p xml:id="i-36SYE2EfjDnL9KMWEjsQii">
            Dagens Ryssland är inte gårdagens Sovjetunionen. En genomgripande
            och positiv förändring har skett. Det finns likafullt en oroande
            negativ utveckling rörande pressfrihet, demokrati och respekten
            för mänskliga rättigheter i Ryssland. Även specifik lagstiftning
            med udd mot hbt-rättigheter har antagits. Utvecklingen har de
            senaste åren gått i en auktoritär och repressiv riktning, vilket
            också Försvarsberedningen nyligen konstaterat.
          </p>
          <p xml:id="i-BtvpdPLxmriAPGKU7sVqEy">
            Sverige ska kritisera Rysslands brott mot mänskliga rättigheter
            och ett alltmer auktoritärt styre men samtidigt lägga kraft på
            att skapa ömsesidigt förtroende genom konkret samarbete, ökad
            handel och ökade kontakter med Ryssland.
          </p>
          <p xml:id="i-ScrDHgtBV6q6RAQMQjRwgs">
            Ytterligare en oroande utveckling är den hårdnande ryska politiken
            gentemot Rysslands grannländer. Kriget i Georgien 2008 var ett
            försök att rita om de gränser som förhandlades fram efter Sovjetunionens
            fall. EU måste villkora samarbetet med Ryssland. Rysslands vilja
            att bidra till lösningar av de frusna konflikterna i vårt närområde
            måste vara avgörande för hur djupt samarbetet mellan EU och Ryssland
            kan bli.
          </p>
          <p xml:id="i-7buWBAqTFFe8jXyb8B5Tcs">
            För att stärka vår egen säkerhet måste vi kombinera tydliga reaktioner
            mot oacceptabla delar av den ryska politiken med en vilja att
            engagera landet i ett djupare samarbete på olika samhällsområden
            för att bidra till en mer demokratisk utveckling. Ingen vinner
            på att demonisera eller isolera Ryssland. EU måste finna en mer
            samordnad politik gentemot Ryssland, inte minst energipolitiskt.
            Samtidigt som unionen står upp för de värderingar man vill att
            Ryssland ska leva upp till måste man också arbeta för att föra
            Ryssland närmare europeiska strukturer. Det är av stor vikt också
            för Ryssland att dess grannar får en positiv ekonomisk och demokratisk
            utveckling.
          </p>
          <p xml:id="i-9YAperaVKkQQAYp2ZWs4PG">
            EU måste bli bättre på att stimulera grannländerna att utvecklas
            i en demokratisk riktning. EU måste bli aktivare att med alla
            sina politiska verktyg visa att EU är engagerat för att hjälpa
            länder till ekonomisk utveckling, välfärd och demokrati. Det är
            lika viktigt att EU tar problemen med bristen på demokrati och
            mänskliga rättigheter i Ryssland på allvar som att Ryssland inte
            isoleras.
          </p>
          <p xml:id="i-J8eYPdV6rGLsKNZwnJXWVb">
            Den frusna konflikten med Ryssland om Transnistrien hämmar den
            ekonomiska utvecklingen i Moldavien, ett av Europas fattigaste
            länder, och hindrar landets närmande till EU. Sverige är en stor
            biståndsgivare till Moldavien med drygt 100 miljoner kronor per
            år. Sverige behöver bland annat ge stöd till att stärka den moldaviska
            administrationens kapacitet i dess relation till Europeiska unionen.
            Administrationen är av naturliga skäl svag. Sverige behöver därför
            hjälpa moldaverna på ett liknande sätt som vi hjälpte de baltiska
            länderna att stärka sin kapacitet.
          </p>
          <p xml:id="i-GYkaQfpGDajUkkqjkm9Net">
            Sverige bör vara pådrivande inom EU gällande arbetet med hur
            EU:s relation till Vitryssland ska utvecklas och hur EU bäst kan
            stödja Vitrysslands suveränitet och demokratisering.
          </p>
          <p xml:id="i-oK8pqsNBfGKDju37MHjgt">
            Under en tid skedde positiva steg men tyvärr har det vänt de
            senaste åren. Den socialdemokratiske partiledaren Alexander Kozulin
            släpptes efter intensiv medling till sist ur fängelset men därefter
            har tyvärr fängelserna på nytt fyllts av partiledare och olika
            personer som har engagerat sig för en demokratisk utveckling av
            Vitryssland. Fortfarande finns politiska fångar sedan det hårt
            kritiserade presidentvalet i december 2010, bland dem socialdemokraten
            Nikolaj Statkevitj. Reseförbud och sanktioner mot Lukasjenko och
            hans närmaste krets är motiverade åtgärder. Den stora utmaningen
            är emellertid att möjliggöra för den vitryska befolkningen att
            närma sig Europa och den vägen så demokratiska frön i det vitryska
            samhället. EU:s visumpolitik är kontraproduktiv. Med krångliga
            regler och höga avgifter är det färre vitryssar idag som reser
            över gränserna än tidigare. Sverige bör snarast avskaffa viseringsavgifterna
            för medborgare i de länder som ingår i östliga partnerskapet.
            Vitryssarna känner sig inte bara innestängda av regimen, de känner
            sig också utestängda av EU.
          </p>
          <p xml:id="i-LWb1xcASaqVze8TJyCTrYT">
            Den diplomatiska kris mellan Sverige och Vitryssland som briserade
            i augusti 2012 innebar dessutom ytterligare steg mot isolering
            för landet, vilket var djupt olyckligt. Socialdemokraterna vill
            understryka vikten av dialog och kontakter mellan människor liksom
            handel och utbyte mellan organisationer för att bryta den isolering
            som många vitryssar upplever. Därför innebär krisen en utmaning
            för Sverige att samtidigt hantera olika skeenden. Vi ska kritisera
            Vitrysslands brott mot mänskliga rättigheter samt vidta nödvändiga
            åtgärder med anledning av krisen. Men Sverige måste också värna
            möjligheterna till fortsatta kontakter och relationer med Vitryssland.
            Organisationer kommer att få det svårare att arbeta med stöd till
            demokratikampen om Sverige inte har en fungerande diplomatisk
            verksamhet i landet. Sverige bör inom EU samla likasinnade länder
            som vi kan samarbeta strukturerat med kring konkret stöd till
            demokratiutveckling i Vitryssland.
          </p>
          <p xml:id="i-QgdVNmCzrxYCWApLKq9NPj">
            Ukraina har både en europeisk historia och en europeisk framtid.
            Sverige måste arbeta för att EU erbjuder substantiella handlingsplaner
            som kan vara ett stöd för Ukrainas nödvändiga reformarbete. EU
            bör vara öppet för en alltmer ökande integration av Ukraina i
            EU:s strukturer och erbjuda Ukraina att självt avgöra graden av
            integration samtidigt som dörren för ett framtida medlemskap står
            öppen. Men också i Ukraina finns oroande tecken på en demokratisk
            tillbakagång.
          </p>
          <head xml:id="i-QVziLc7oFLvse4EWELytFc" type="h2">
            9.4 Söder om EU
          </head>
          <p xml:id="i-SZ1UFgQ8uBrUnKfy5ntZDw">
            Den arabiska våren i Nordafrika satte också strålkastarljuset
            på EU:s relationer med dessa länder.
          </p>
          <p xml:id="i-B2vGFiUDDLGzsek1C2vL9f">
            Söder om EU utgör Medelhavet, likt floden Rio Grande mellan Mexiko
            och USA, det vatten som måste passeras av fattiga människor för
            att få chansen att ta del av det ekonomiska välstånd, den frihet
            och den demokrati som vi européer tar för givet. Desperata unga
            män och kvinnor riskerar livet i rangliga båtar för att nå Europas
            kuster, många dör på vägen. Den välståndsklyfta vi kan se mellan
            EU och norra Afrika är inte långsiktigt hållbar. Enda lösningen
            är att skillnaderna i livsvillkor utjämnas och EU kan bidra bland
            annat genom att i alla avtal och förbindelser peka på behovet
            av demokratisering och av ekonomiska reformer. EU måste också
            ge dessa länder en möjlighet att sälja sina produkter på den europeiska
            marknaden. De handelshinder som finns för att skydda europeiska
            bönder och industrier måste upphöra.
          </p>
          <p xml:id="i-WNuggJCvAFwRHd53nDfeBB">
            Den socialdemokratiska regeringen initierade flera projekt med
            syfte att få igång en dialog och att bidra till ökade relationer
            med EU:s södra grannskap. Detta arbete bör ligga till grund för
            ett fortsatt svenskt engagemang.
          </p>
          <p xml:id="i-PWEPzZvuFYMPrcqYrD6tKt">
            Nordafrika och den arabiska våren
          </p>
          <p xml:id="i-EcT2KjPS1Cwkm6eyV6ZNgP">
            I över två år har kampen för demokrati, frihet och mänsklig värdighet
            böljat över Nordafrika och delar av Mellanöstern. Diktatorer har
            fallit, krig har utkämpats, tusentals människor har förlorat livet
            och hundratusentals människor har gått ut på gator och torg för
            att kräva sin rätt. I flera länder har vägen mot demokratiska
            val inletts och val har hållits. Men omvandlingen från diktatur
            till demokrati kommer att kantas av många problem och bakslag.
            Varje land är unikt och måste behandlas på sådant sätt. Situationen
            i Tunisien visar exempelvis positiva tecken medan det motsatta
            råder i Egypten.
          </p>
          <p xml:id="i-BNX36wD9FNsSvmEH1erqzX">
            I Egypten ser vi socialdemokrater med stor oro på den våldsamma
            utvecklingen och fördömer våldsanvändandet. Det eskalerande våldet
            måste upphöra för att möjliggöra en snabb övergång till demokrati
            och ett civilt styre. Inget annat än demokrati kan accepteras.
            Kopters och andra gruppers rättigheter måste respekteras och politiska
            fångar släppas fria.
          </p>
          <p xml:id="i-4wZi5ePFhjZfsbGs5URbuW">
            Om konflikten fördjupas kan den ta decennier att lösa. Våld är
            inte vägen till demokrati. Egypten är ett splittrat land och risken
            för en negativ våldsspiral är nu mycket stor. Den arabiska vårens
            rättmätiga och kraftfulla krav på demokrati, frihet och värdighet
            måste hörsammas. Utvecklingen i Egypten är viktig inte bara för
            det egna landet utan spelar också en stor roll för utvecklingen
            i hela regionen.
          </p>
          <p xml:id="i-8GAUMFDVL1PKHfrUDg3wuE">
            Varje diktator som får lämna ifrån sig makten är ett positivt
            steg närmare demokrati. Det är viktigt att de tidigare diktatorerna
            ställs till svars i domstol för sitt tidigare agerande och får
            sina straff – straff som sedan ska avtjänas men där Socialdemokraterna
            anser att dödsstraff aldrig är ett alternativ oavsett hur fasansfulla
            brotten är.
          </p>
          <p xml:id="i-8qeJwjaWH8dtzmKbbrpFxf">
            Samtidigt som det finns anledning att stödja den utveckling som
            inleddes med den arabiska våren så finns det anledning att vara
            självkritisk mot den roll som EU tidigare spelat. Kortsiktiga
            politiska och ekonomiska intressen har fått styra EU:s agerande
            gentemot de länder som nu störtat en diktatorisk regim istället
            för långsiktigt arbete för de värderingar som EU grundas på och
            har till uppgift att sprida. Om EU och USA istället hade främjat
            demokrati och mänskliga rättigheter hade man stöttat verklig och
            hållbar stabilitet och utveckling. EU måste ta lärdom av detta
            och självkritiskt ompröva sitt sätt att agera gentemot andra diktaturer
            som fortfarande finns kvar.
          </p>
          <p xml:id="i-A49euqoyx9prHgytQyKZTd">
            Efter att diktatorerna störtats är det ytterst viktigt att stödja
            en demokratisk utveckling i vart och ett av länderna. EU kan bidra
            med mycket när det gäller institutionsbyggande, polis, rättsväsende,
            mänskliga rättigheter med mera.
          </p>
          <p xml:id="i-Qq73ksrV4zvhkuVqyg3vwB">
            EU måste nu visa i handling att man står upp för de värderingar
            som utgör unionens fundament. Socialdemokraterna menar att de
            olika samarbetsavtal som EU har med länderna i regionen måste
            innebära en tydlig koppling till demokratisk utveckling och respekt
            för mänskliga rättigheter.
          </p>
          <p xml:id="i-RZYt8x8qZr1eFuq8tGsvfN">
            Det internationella samfundet måste försvara kvinnornas rättigheter.
            Kvinnors deltagande i samhällslivet på lika villkor som männen
            kommer att avgöra hela regionens framtid.
          </p>
          <p xml:id="i-PdyKjLKjvju2n16UgzVTWj">
            Politiska reformer står självklart i centrum för utvecklingen
            i de nordafrikanska länderna men Socialdemokraterna menar samtidigt
            att ekonomisk och social utveckling är avgörande för möjligheten
            att skapa en övergång till ett hållbart demokratiskt samhälle.
            Den unga befolkningen, där en mycket stor del är arbetslös, måste
            kunna känna framtidshopp.
          </p>
          <p xml:id="i-Ya55u3rSvFjcJrzEPSPifF">
            Socialdemokraterna menar att EU kraftfullt bör arbeta med att
            uppfylla de löften som gavs redan under 90-talet om att låta länderna
            ingå i EU:s frihandelsområde. Det är dessutom nödvändigt att den
            gemensamma jordbrukspolitiken i EU reformeras på ett sätt som
            gör att bönderna i Nordafrika kan sälja sina produkter till EU.
            EU kan genom borttagande av tullhinder och reformerad jordbrukspolitik
            stödja en ökad handel som är nödvändig för att välstånd och utveckling
            också ska komma nordafrikanerna till del.
          </p>
          <p xml:id="i-42spmD2oK1ib6ak37GMYMn">
            Vi menar också att EU bör lägga stor vikt vid att underlätta
            för kontakter och utbyte mellan människor, exempelvis genom ökat
            studentutbyte.
          </p>
          <head xml:id="i-4t1davSqKt6YzwQc3cuqW4" type="h2">
            9.5 Ökad öppenhet och insyn inom EU
          </head>
          <p xml:id="i-Q6KZSZ96G14AFYiCM6j6rM">
            För allmänheten och även politiskt aktiva och förtroendevalda
            framstår EU och dess beslutsorganisation ofta som avlägsen, komplex
            och sluten.
          </p>
          <p xml:id="i-FjjeN9JHhNK8pBPiCShgXb">
            Under de år Sverige varit medlem i EU har öppenheten ökat väsentligt
            och det finns i dag en helt annan attityd inom EU. Fortfarande
            är dock mångas känsla att EU brister när det gäller öppenhet.
            Beslutsunderlag, förhandlingsprocesser och utvärderingar måste
            göras tillgängliga för medborgarna. Sverige har en lång tradition
            på detta område och måste bidra med erfarenheter och metoder för
            att ytterligare öppna EU för insyn.
          </p>
          <p xml:id="i-F3GooxJXhnSVaMgoPk4nnG">
            Det fortsatta reformarbetet i EU måste inriktas på större öppenhet.
            En offentlighetsprincip i EU infördes under det socialdemokratiska
            svenska ordförandeskapet 2001. Nu måste unionen få tydligare regler
            för fri tillgång till dokument och ett öppnare lagstiftningsarbete.
          </p>
          <head xml:id="i-fNRQXECbpenVDdXWWRTPA" type="h2">
            9.6 Ett föredöme för det internationella samarbetet
          </head>
          <p xml:id="i-8oDKCk14RkxTAcqwwVTuNG">
            EU står i dag modell när man i andra delar av världen bygger
            upp regionala samarbeten. EU är också en maktfaktor i olika internationella
            sammanhang och forum, inte enbart i kraft av den ekonomiska eller
            numerära styrkan utan också utifrån de resultat som uppnåtts inom
            EU.
          </p>
          <p xml:id="i-Vo22vFRFE3Lu7EqzCmjeeM">
            EU bygger på samarbete mellan demokratiska stater som själva
            valt att ingå i samarbetet. Hur och om vad EU samarbetar inspirerar
            andra. EU har ett stort ansvar att internationellt vara en lyhörd,
            demokratisk, progressiv och solidarisk organisation som tar ansvar,
            bidrar och inte enbart agerar utifrån egen vinning.
          </p>
          <head xml:id="i-8FGFRpKmDWVXgNKaMKfqkA" type="h2">
            9.7 En bättre värld
          </head>
          <p xml:id="i-MmeQyeS6vLE2JsG1DZvsnw">
            EU har en viktig roll att spela i världen, och EU:s gemensamma
            utrikespolitik är en mycket viktigt del av EU-samarbetet. Grunden
            för den gemensamma utrikespolitiken är strävandet efter gemensamma
            ståndpunkter. Det här är naturligtvis inte alltid lätt. Ändå är
            det viktigt och värdefullt att hålla fast vid detta.
          </p>
          <p xml:id="i-FK9LqbnXB9jgJVL3n1VRzS">
            Vetorätten på utrikespolitikens område måste gälla även i fortsättningen.
            Ytterst bidrar den till att utveckla gemensamma ståndpunkter inom
            EU, och när EU väl kan agera enat innebär det en betydande styrka
            på den internationella scenen. Sverige ska naturligtvis i största
            möjliga mån eftersträva enighet inom EU, men går inte enighet
            att uppnå måste Sverige alltid vara berett att hävda sin uppfattning.
            Sverige har historiskt varit ett land som trots sin mindre storlek
            har spelat en stor roll i den internationella debatten. Genom
            att i dag agera tillsammans med övriga EU-länder kan vår utrikespolitik
            få den tyngd som ett gemensamt EU-agerande ger. Uppbyggnaden av
            Europeiska utrikestjänsten kan ytterligare bidra till detta.
          </p>
          <p xml:id="i-BqbpbsRtgpDEsegC6eoi1S">
            Europeiska unionen har haft och har som sitt främsta syfte att
            omöjliggöra krig i Europa. Samtidigt som krig omöjliggjorts mellan
            medlemsländerna har den europeiska kontinenten inte besparats
            krig. Balkan har skakats av år av stridigheter, och nyligen har
            vi kunnat se väpnade strider i Kaukasus. Samtidigt finns i EU:s
            grannskap ett antal s.k. frusna konflikter, exempelvis Transnistrien
            och Nagorno-Karabach.
          </p>
          <p xml:id="i-7Aa4m67c2SkbcMZxDV5onF">
            För att EU:s fredsskapande förmåga ska kunna bidra till målet
            om en europeisk kontinent utan krig måste processen att ta in
            nya medlemmar fortsätta. Alla europeiska länder som möter kraven
            på medlemskap ska kunna bli EU-medlemmar.
          </p>
          <p xml:id="i-JcYQdYfRbvSCXjVMk1wxbo">
            EU måste på allvar investera resurser, tid och kraft i det östliga
            partnerskapet som arbetar för en integration av länder som Ukraina,
            Moldavien, Georgien, Vitryssland, Azerbajdzjan och Armenien. Samarbetet
            innebär konkret integration. Bland annat ska det leda till ökad
            rörlighet för människor mellan våra länder och tillväxt i handel.
          </p>
          <p xml:id="i-WQdcY86nuFCwcLrWXDdoEu">
            Vi måste öka EU:s förmåga i det globala samarbetet så att unionen
            ska kunna vara en progressiv och säkerhetsskapande kraft, inte
            minst i Förenta nationerna.
          </p>
          <p xml:id="i-6ivx252uKjyNddg9WCRUke">
            EU:s snabbinsatsstyrkor har skapats för att avhjälpa kriser och
            humanitära nödlägen. Det finns dock anledning att se över hur
            användbar och kostnadseffektiv denna modell är. EU:s snabbinsatsstyrkor
            har aldrig använts, de är mycket kostsamma och de binder upp stora
            resurser över lång tid.
          </p>
          <p xml:id="i-967JzZNA2CJPmNReH3WVy5">
            Unionen behöver mer av gemensamt uppträdande i viktiga utrikespolitiska
            situationer för att kunna påverka stormakternas agerande.
          </p>
          <p xml:id="i-CJHPhaitneJH5WCf3bYSbg">
            Vi vill stärka EU som global aktör för utveckling, fri och rättvis
            handel och försvarare av demokratin.
          </p>
          <p xml:id="i-UYNkU1QxtuKajLxEDggo3G">
            Vi vill att EU ska fortsätta att vara en förebild för ett öppet
            samhälle byggt på respekt för mänskliga rättigheter och demokrati.
            EU:s möjlighet att påverka utan att använda militära vapen är
            stor. EU ska inte militariseras. EU är till skillnad från Nato
            ingen militärallians.
          </p>
          <p xml:id="i-6TmpCGBzJHaigtioU4oxwF">
            Det har under många år varit en hörnsten i socialdemokratisk
            utrikespolitik att det internationella samfundet har ett huvudansvar
            för internationell fred och säkerhet. I FN-stadgans åttonde kapitel,
            artikel 52, ges direkt stöd för regionala avtal eller att en regional
            organisation som EU ska behandla angelägenheter rörande upprätthållandet
            av internationell fred och säkerhet. EU har utvecklats till en
            stor global aktör och bör samarbeta och stödja FN. Att stärka
            EU:s kris- och konflikthanteringsförmåga också utanför EU:s gränser,
            samt att den ställs till FN:s förfogande, är en utveckling vi
            socialdemokrater aktivt har drivit på. Ett av de första exemplen
            på när EU kunde axla ett sådant ansvar var under våren 2003 då
            en EU-styrka, ledd av Frankrike och med svenskt deltagande, kunde
            bidra till att upprätthålla en skör fredsprocess i Kongo, ett
            land hårt drabbat av krig, våld och fattigdom.
          </p>
          <p xml:id="i-Y9ZtRUdGJRf4T4KBTNk3ch">
            Dåvarande utrikesminister Anna Lindh sade i sitt tal i Almedalen
            i juli 2003: För första gången den här våren har EU blivit så
            starkt i den gemensamma utrikespolitiken att när FN bad EU ställa
            upp så kunde EU skicka trupper till Kongo för att bevara freden
            i Kongo. Och det är också ett viktigt exempel på vad EU kan betyda
            utanför Europas gränser.
          </p>
          <p xml:id="i-9dZyZXtN7jBsCj5omBbwnN">
            Fördraget betonar solidariteten mellan medlemsstaterna och att
            dessa ska stödja varandra med alla till buds stående medel vid
            naturkatastrofer, terrordåd och väpnade angrepp. Fördraget betonar
            emellertid samtidigt också att den gemensamma säkerhets- och försvarspolitiken
            inte ska påverka den särskilda karaktären hos de alliansfria staternas
            säkerhets- och försvarspolitik. Sverige ska förbli militärt alliansfritt.
          </p>
          <p xml:id="i-WiRKSyBWbGLpGviNSD98YJ">
            EU och dess medlemsstater är världens största biståndsgivare
            och detta har också en stark påverkan på vår omvärld. Genom olika
            samarbeten med de länder som finns i EU:s geografiska närområde
            kan EU arbeta för att skapa en utveckling som gör att skillnaden
            mellan innanför och utanför EU:s gräns blir lägre än i dag. Genom
            ett solidariskt handlande kan EU bidra inte bara till välstånd
            och utveckling inom EU utan också till välstånd och utveckling
            i hela världen. EU bör rikta starkare krav på medlemsländerna
            att leva upp till sina åtaganden om bistånd.
          </p>
          <head xml:id="i-7jxS8hXkedcdRtX2KaNfTE" type="h2">
            9.8 Europaparlamentets säte
          </head>
          <p xml:id="i-YRLXyem6Bn54583o86x7vt">
            Av historiska skäl delar Europaparlamentet upp sitt arbete mellan
            Bryssel och Strasbourg. Det här har gett en flyttcirkus av personer
            och handlingar som i dag är helt omöjlig att försvara från effektivitetssynpunkt,
            ekonomisk synpunkt eller miljösynpunkt. Hela flyttcirkusen drar
            ett löjets skimmer över EU och måste snarast upphöra. Sverige
            måste i alla sammanhang agera för att inom EU väcka opinion och
            nå ett beslut om att koncentrera Europaparlamentets verksamhet
            till en ort.
          </p>
          <head xml:id="i-79prE6NN5uWznShACsYdT3" type="h1">
            10 Afrika
          </head>
          <head xml:id="i-UFff9w3S6Pbh9LnX2FVf8K" type="h2">
            10.1 Afrikapolitiken, ett samarbete i förändring
          </head>
          <p xml:id="i-WAEwJZnRfVJtaxJXmFAB1y">
            Sverige har under socialdemokratiska regeringar byggt upp ett
            förtroendekapital i Afrika som gett möjligheter till konstruktiv
            samverkan men även till en kritisk dialog.
          </p>
          <p xml:id="i-PPws75pcyUqeKnxFb37oWy">
            Afrika idag är ingen kontinent av offer utan en stolt och rik
            del av världen som kan och vill utveckla hela sin potential. Afrikas
            länder och regioner är mycket olika. Varje land har unika förutsättningar
            och en politik för Afrika måste bygga på kunskap om vart och ett
            av dem. Fred, demokrati, respekt för de mänskliga rättigheterna
            och ekonomisk utveckling är grundläggande faktorer som påverkar
            hur länderna utvecklas. Bara det senaste decenniet har Afrika
            fått många nya demokratier, om än många outvecklade. Revolutionerna
            böljar över Nordafrika med krav på demokrati, en fantastisk utveckling.
            En grundförutsättning för en hållbar utveckling är fortsatt demokratisering
            med respekt för mänskliga rättigheter och rättstatens principer.
          </p>
          <p xml:id="i-2zgR8qarLRmdaK8MfAyhpU">
            Med all rätt finns stort fokus på de stora utmaningarna för Afrika:
            konflikter, hiv/aids, malaria, tbc, urbanisering, arbetslöshet
            och brister i demokratin, brott mot de mänskliga rättigheterna,
            utbredd korruption och etniska konflikter. De globala utmaningarna
            för klimatet och miljön gäller i hög grad också Afrika. Stora
            delar av Afrikas befolkning riskerar att drabbas av klimatförändringens
            effekter samtidigt som flertalet stater har små resurser till
            förebyggande arbete. Men med samlade kraftfulla åtgärder för att
            möta klimatförändringarnas konsekvenser kan Afrikas utvecklingspotential
            tas tillvara.
          </p>
          <p xml:id="i-2SoByfuPR5D3ktm4ipQUXU">
            När priserna på mat och energi stiger drabbas de som lever på
            de minsta marginalerna hårdast. De allra fattigastes situation
            förvärras ytterligare och har både i Afrika och i andra delar
            av världen lett till social oro. Utvecklingen är sammansatt och
            komplicerad och en politik för Afrika måste vara samverkande och
            mångsidig. Afrika beskrivs nu allt oftare som en tillväxtkontinent.
            Människors levnadsvillkor har förbättrats men dessa positiva och
            konkreta förändringar får sällan uppmärksamhet. Vägen ur fattigdom
            går genom en hållbar ekonomisk tillväxt. Men det går för sakta
            och för små resurser används för social utveckling. Tillväxtens
            frukter kommer inte heller alla till del.
          </p>
          <p xml:id="i-2yxiaJWhGM15sFJvsRr9tq">
            Bilden av Afrika måste vara nyanserad och låta den komplexa och
            dynamiska verkligheten hos Afrikas alla olika länder träda fram.
            Fattigdomen är i många länder utbredd. Det handlar både om avsaknad
            av materiella resurser och om brist på möjligheter att påverka
            sin levnadssituation, att göra sin röst hörd, att påverka. På
            femtio år har Afrikas befolkning ökat kraftigt. Medellivslängden
            stiger, barnadödligheten minskar.
          </p>
          <p xml:id="i-N1uSp2q3iVuYBvaC2hmSSi">
            Majoriteten av Afrikas fattiga är kvinnor och barn. Bristande
            jämställdhet mellan kvinnor och män är ett stort hinder för minskad
            fattigdom. De strukturer som håller tillbaka mer än hälften av
            Afrikas befolkning måste brytas. Jämställdhet är en rättighet,
            men också en förutsättning för en såväl ekonomiskt som socialt
            hållbar utveckling.
          </p>
          <p xml:id="i-Rs2bFJroFbnNogPhEAC7ip">
            Afrika är en ung kontinent. Majoriteten av befolkningen är under
            25 år. De unga är både Afrikas hopp och utmaning. Här är FN:s
            konvention om barnets rättigheter grunden i arbetet för att stärka
            och skydda rättigheterna för barn och unga i Afrika. Ungdom och
            urbanisering i kombination med fattigdom och arbetslöshet är en
            grogrund för sociala konflikter och spänningar. En hörnsten i
            vår politik ska vara att stödja en afrikansk strategi där urbanisering
            och migration från landsbygd till storstad kan bli en möjlighet
            till utveckling, inte ett hinder.
          </p>
          <p xml:id="i-QcJMGHrzmKM5xKW3p3QbTM">
            Den utmaning som Afrikas länder står inför har vi själva i Sverige
            en gång upplevt – kampen ut ur fattigdomen. Socialdemokratin satte
            människan och hennes arbete och kunskap i centrum – arbete åt
            alla och livslångt lärande.
          </p>
          <p xml:id="i-3oWk9UruNwHvuXzzmjqV6i">
            Afrikas befrielse från kolonialismen på 60-talet och framåt hade
            ett starkt stöd från Sverige. En socialdemokratisk politik för
            länderna i Afrika ska bygga på och utveckla den traditionen. Stödet
            till Afrikas länder har alltid haft bred förankring såväl i Sveriges
            riksdag som i samhället i stort med undantag för moderaterna och
            delar av näringslivet. Svenska folkrörelsers samarbete med det
            civila samhället i Afrika är väl utvecklat. Vi vill särskilt uppmuntra
            detta samarbete, och en satsning bör göras för att öka utbytet
            mellan svenska och afrikanska ungdomar.
          </p>
          <p xml:id="i-MaTSpwcc8hwxG2sLeyQi3d">
            Vi vill se ett AU som EU kan ha en starkare relation till. Regionala
            organ som kan hantera utmaningar på den egna kontinenten förebygger
            konflikter.
          </p>
          <p xml:id="i-5SBjnt2q2UWJUQ7SxwWgTr">
            De förnyade relationerna med Afrika ska utvecklas genom ett brett
            kunskapsutbyte mellan företrädare för olika delar av samhället
            bland annat från forskning, näringsliv, fackliga organisationer
            och kultur.
          </p>
          <p xml:id="i-LRU6mTMz1Go8fWCUwhKzzH">
            För att bättre svara upp mot utvecklingen i Afrika har Socialdemokraterna
            för några år sedan antagit ett program för en socialdemokratisk
            Afrikapolitik. I denna motion tar vi i lite kortare form upp några
            angelägna områden, men i programmet utvecklas politiken i större
            drag.
          </p>
          <p xml:id="i-dVMeax5HWETWJw31vhTsS">
            De omvälvande händelserna med folkliga krav på demokrati i flera
            nordafrikanska länder behandlas i ett eget avsnitt.
          </p>
          <head xml:id="i-65Wj9PmrnLtXac4nf5ExX9" type="h2">
            10.2 Arbete, tillväxt och fackliga rättigheter
          </head>
          <p xml:id="i-UR5KWhZL19Wo7YgtkaX2B6">
            Arbete är länken mellan ekonomisk tillväxt, ekonomisk rättvisa
            och minskad fattigdom. Fokus på sysselsättning är därför en viktig
            del i arbetet med att samordna rättighets- och utvecklingsperspektiven.
            Arbete och tillväxt är grunden för utveckling på den afrikanska
            kontinenten precis som i hela världen. Det finns en tydlig koppling
            mellan formella jobb och informella jobb. I de länder i världen
            som lyckats få en större andel formell arbetsmarknad minskar fattigdomen.
          </p>
          <p xml:id="i-dJR2s7cX5s9N9x26ZQr5L">
            En socialdemokratisk politik för Afrika har därför som ett huvudmål
            att stödja en hållbar och hög tillväxt, full sysselsättning, anständiga
            arbetsvillkor och rättvis fördelning av resurser. Vi bör stödja
            afrikanska länder att formulera egna mål som är inriktade på att
            skapa en stabil makroekonomisk situation, med starka offentliga
            finanser och stabil prisnivå, samtidigt som de tydligt bidrar
            till en mer rättvis inkomstfördelning och ökad sysselsättning.
          </p>
          <p xml:id="i-JjSx5a36V3BdM4QVHcK97L">
            Afrikas integration i den globaliserade ekonomin och politiken
            är en nödvändighet för utveckling. Vi vill se en global handelspolitik
            som ger möjlighet för tillväxt inom den egna jordbruks- och energisektorn.
            Mineraler, olja och naturtillgångar ger viktiga inkomster men
            driver inte endast på samhällsutvecklingen, även konflikter får
            sin näring ur dessa rikedomar. Afrika måste på ett bättre sätt
            kunna dra fördelar av sina tillgångar såväl som globaliseringens
            potential.
          </p>
          <p xml:id="i-7M44RqKVtpYsNmYuiH53US">
            Omvärldens relationer med länderna i Afrika, dess folk och nationer,
            företag och organisationer, måste bygga på internationell rätt
            och vila på ett rättighetsperspektiv där individen står i centrum.
          </p>
          <p xml:id="i-Nst8zsCundwrJDm8vJFJpE">
            Demokrati och mänskliga rättigheter är nödvändiga fundament,
            men otillräckliga för att försäkra att globaliseringens frukter
            kommer människorna på den afrikanska kontinenten till del. Detta
            kan endast ske genom en aktiv politik med starka institutioner,
            god samhällsstyrning, gott ledarskap och bekämpande av korruption.
            Balanserade lösningar på samhällens utmaningar innehåller också
            rimliga skatteutag. Detta utgör i sin tur grunden för ekonomisk
            utveckling, investeringar och handel.
          </p>
          <p xml:id="i-AkphxMxPzf7UrBfrtGNRwq">
            Afrika är på många sätt en rik världsdel. I vissa regioner finns
            enorma naturtillgångar, men alltför ofta förnekas människor rätten
            att själva få del av landets resurser. Det är viktigt att ländernas
            egna resurser som diamanter, mineraler och olja kommer den egna
            befolkningen till del. Kimberlyprocessen, ett initiativ som lett
            till certifiering av diamanter, har varit och är viktig på många
            sätt genom att den har visat på kopplingen mellan råvaror och
            krig och konflikter och ekonomisk brottslighet. Därigenom ges
            erfarenheter för flera råvaror och i fler geografiska områden.
            Förutsättningar finns för ökad transparens vid utvinning och handel.
          </p>
          <p xml:id="i-X99o5eMSAgXpH7PnL6ubvH">
            Sverige kan ta initiativ för ett förstärkt regelverk och en europeisk
            lagstiftning om konfliktmineralerna, däribland de tre t:na, tungsten,
            tenn och tantalum, samt guld. Socialdemokraterna välkomnar att
            Afrikanska unionen har antagit en deklaration för en hållbar mineralpolitik.
          </p>
          <p xml:id="i-W47GsdoijH9H7vot4e6rYH">
            Afrikapolitiken bör ha som mål att stödja en hållbar och hög
            tillväxt, full sysselsättning och rättvis fördelning. Vi bör stödja
            afrikanska länder att formulera egna mål som är inriktade på att
            skapa en stabil makroekonomisk situation, med starka offentliga
            finanser och stabil inflation, samtidigt som de tydligt bidrar
            till en mer rättvis inkomstfördelning och ökad sysselsättning.
          </p>
          <p xml:id="i-H3XWA2tkYj5Wzpuv3bpwXJ">
            Sverige och EU bör därför i forum som Världsbanken och Internationella
            valutafonden driva att de i sina landprogram ska inkorporera projekt
            som utvecklar de grundläggande trygghetssystemen i afrikanska
            länder, och inte som i dag ställa krav på motsatsen. Generella
            sociala trygghetssystem som är demokratiskt styrda och solidariskt
            finansierade via skattesystem bidrar till ekonomisk tillväxt och
            rättvis fördelning.
          </p>
          <p xml:id="i-RZdjfbWPFyJiqxE7oBKvp5">
            Jordbruket är den näring som sysselsätter flest personer i Afrika.
            Jordbruket är den avgörande ekonomiska motorn för en lång rad
            länder. Men det som skulle kunna vara en viktig potential för
            Afrikas tillväxt, export av jordbruksprodukter, bromsas av hinder
            att komma in på de internationella marknaderna. Jordbrukspolitiken
            är mycket betydelsefull för Afrikas utveckling. Sverige måste
            som EU-medlem verka kraftigare för en reformering av EU:s jordbruks-
            och handelspolitik i riktning mot att handelshindren och jordbruksstödet
            helt avskaffas. De höga matpriserna skapar sociala spänningar
            och oro. Det kan även underminera det långsiktiga arbete som görs
            för att stärka demokrati och mänskliga rättigheter.
          </p>
          <p xml:id="i-rJGSscxE4eL8VcgWsrjCn">
            Vi ser exempel på en långsiktig, hållbar turism växa fram. Kontinentens
            rika historia och kultur, storslagen och omväxlande natur i kombination
            med framväxten av ett modernt, globaliserat Afrika gör turism
            till en näring med stor utvecklingspotential.
          </p>
          <p xml:id="i-UUugPnG4XKrEPMp92KE74n">
            Vår politik för Afrika stöder frihandel. Handelsförbindelser
            och investeringar ska bygga på ett reellt partnerskap och stödja
            utvecklingen av en öppen och fri handel, såväl mellan de afrikanska
            länderna själva som mellan Sverige, EU och Afrika.
          </p>
          <p xml:id="i-VJfkwtTvwGcLBRHXz1XS6K">
            De afrikanska ländernas produktionskapacitet och produktivitet
            måste utvecklas för att utgöra grunden för en social politik för
            välfärd. Ökade exportinkomster och fler arbetstillfällen bidrar
            till utveckling.
          </p>
          <p xml:id="i-QGoyzXwPfoGwJ5AujiUp45">
            Handelspolitiken ska verka för reformer inom EU och Världshandelsorganisationen
            (WTO) som stärker de fattiga ländernas kapacitet att delta på
            lika villkor i de processer som formar villkoren för handel och
            investeringar. Öppenheten kring handelsförhandlingar måste öka
            så att medborgare, det civila samhället och folkvalda får möjlighet
            att delta i dialog. Handelspolitiken måste utgöra en av hörnstenarna
            i EU:s relation med Afrika.
          </p>
          <p xml:id="i-WfRY8HdV1CUWfetytjVCdq">
            Afrikapolitiken bör stödja svenska initiativ som skapar god tillväxt
            och hållbar utveckling. Den afrikanska diasporan spelar en viktig
            roll när det gäller överföring av externa resurser för investeringar
            i Afrika – vilket i många länder utgör en av de främsta källorna
            för inflöde av valuta och investeringar. Diasporan är därför en
            strategisk aktör som kan spela en nyckelroll. Sverige bör därför
            ta till vara de kunskaper och kontakter som den afrikanska diasporan
            besitter.
          </p>
          <p xml:id="i-2grJPu5ReP7yi8aqpovvgB">
            Med tillväxt följer också ett ökande sparande. Inhemskt sparande
            placeras ofta utanför Afrika. En utveckling av finansmarknaden
            och aktiebörser bidrar till att underlätta investeringar i fler
            länder. Behovet av kapital och investeringar i Afrika är stort.
            Infrastruktur och service är förutsättningar för tillväxt och
            utveckling. Sverige ska stödja utvecklingen av regionala afrikanska
            börser. Utveckling av en hållbar turistnäring är en stor tillväxtpotential
            för många länder. Vi vill också peka på vikten av svensk närvaro,
            både när det gäller utvecklingssamarbetet och partnerskapet men
            också handel.
          </p>
          <p xml:id="i-WUe3EMEcRiKLZ388kk4h67">
            I Sverige finns en stor kompetens om mänskliga rättigheter i
            arbetslivet och om fackliga organisationers roll i uppbyggnaden
            av demokratier som bör tas till vara i samarbetet för mänskliga
            rättigheter och utveckling i Afrika. I länder som har starka,
            demokratiska och fria fackföreningar är välstånds- och demokratiutvecklingen
            generellt sett bättre än i länder som saknar fria fackföreningar.
            Vi socialdemokrater kommer ständigt att reagera och protestera
            mot kränkningar av mänskliga rättigheter och aktivt stödja fackliga
            ledare och aktiva som hotas och förföljs.
          </p>
          <p xml:id="i-HrBGD9rmztVk72osCyF2V8">
            Multinationella företag har ansvar att följa lagstiftning och
            konventioner. De fackliga frågorna är mycket viktiga och måste
            lyftas fram.
          </p>
          <p xml:id="i-L4FZaGmYBZV6Cnu6kSyiap">
            Vår Afrikapolitik ska i alla sammanhang lyfta fram och ställa
            krav på att mänskliga rättigheter, inklusive dem i arbetslivet,
            främjas och respekteras. Särskilda insatser bör göras när det
            gäller offentlig upphandling och uppföljning av handelsavtal i
            internationella organ som Världsbanken, Internationella valutafonden
            och FN.
          </p>
          <p xml:id="i-ErcTTWn7QGs41FPmaeUjqG">
            Ett nära partnerskap är också en viktig källa till kunskap och
            samverkan för oss i Sverige omkring de gemensamma utmaningar som
            arbetstagare världen över står inför i globaliseringen.
          </p>
          <head xml:id="i-HWLtTE3ihw8v1dEvNLfxR" type="h2">
            10.3 Utvecklingssamarbete och partnerskap
          </head>
          <p xml:id="i-SrYTmcaANQKrJPDxjNybTE">
            Under lång tid har den dominerande relationen med Afrikas länder
            varit olika typer av utvecklingssamarbete. En breddning av relationerna
            mellan Sverige och Afrika innebär samtidigt att den hittills dominerande
            relationen behöver förändras och fördjupas.
          </p>
          <p xml:id="i-TLr7yowRoa5KoiC26xixgD">
            En viktig del av partnerskapet är att frågor om mänskliga rättigheter
            och demokrati genomsyrar allt arbete. Konkreta frågor om mänskliga
            rättigheter, inte minst brist på sådana eller kränkningar av dem,
            ska tas upp i en partner­skapsdialog. Sverige bör verka för ett
            ökat internationellt bistånd till Afrika.
          </p>
          <p xml:id="i-8a5iFr8CvP8FkbJUXYN4YB">
            För att millenniemålen ska uppfyllas måste den politiska, ekonomiska
            och sociala utvecklingen på den afrikanska kontinenten stärkas.
            En svensk Afrikapolitik kan bidra till detta genom att verka för
            en breddning och fördjupning av bilden av Afrika samt genom insatser
            som riktar sig mot de åtta millenniemålen: fattigdomsbekämpning,
            utbildning, jämställdhet och kvinnors rättigheter, barnadödlighet,
            mödravård, hiv/aids, malaria och tbc, hållbar utveckling och partnerskap.
          </p>
          <p xml:id="i-4fZnCj2HVuna3aRag8Whu7">
            Det bistånds- och opinionsarbete som görs av det civila samhället
            och folkrörelserna i Sverige om Afrika bör utökas. Partnerskap
            bygger på att parterna känner och respekterar varandra.
          </p>
          <p xml:id="i-HuohMUG5pV4xPAJhkUThNj">
            Diasporans roll för utveckling kommer att belysas och stödjas.
          </p>
          <p xml:id="i-QepVv8d2a5wL29MVSog34S">
            Sverige måste sätta större press på de rika och stora givarländerna,
            exempelvis inom EU och G8, att leva upp till sina egna löften.
            Tvärt emot de ökande behoven och löftena sjunker EU:s samlade
            bistånd.
          </p>
          <head xml:id="i-CgyLwRS9jpomzY2Y4eszcf" type="h2">
            10.4 Avkolonisering, demokrati, mänskliga rättigheter och god
            samhällsstyrning
          </head>
          <p xml:id="i-PCkaKBpCJBYp26H3F5Brd7">
            En socialdemokratisk politik för Afrika ska prioritera god samhällsstyrning
            och gott ledarskap. Utvecklingen av demokrati och samhällsskick
            har nått olika långt i olika länder. Krig och konflikter har lett
            till bakslag i vissa länder samtidigt som vi också sett stora
            demokratiska framgångar på andra håll.
          </p>
          <p xml:id="i-Jbxo8G9tJV5sxYUoAq4GTy">
            En integration av Afrikas länder i världsekonomin förutsätter
            demokratiska samhällen med väl fungerande institutioner. Det bör
            därför vara en prioritet för en svensk Afrikapolitik att stödja
            Afrikanska unionens (AU) initiativ och arbete för demokrati och
            gott samhällsskick samt att understödja AU genom stöd och dialog
            med afrikanska parter, såväl multilateralt som bilateralt och
            genom det civila samhället.
          </p>
          <p xml:id="i-UwyXtodP33VU7GwytWNCoJ">
            En grundförutsättning ska vara principen om afrikanskt och lokalt
            ägarskap av problemformulering och agenda samt respekten för varje
            individs universella mänskliga rättigheter.
          </p>
          <p xml:id="i-JXxnJpubMhzrKeNDhfCVYR">
            God samhällsstyrning har ett flertal dimensioner. Det omfattar
            uppbyggnaden och förvaltningen av en statsapparat som på alla
            nivåer – nationellt, regionalt och lokalt – ska präglas av effektivitet,
            öppenhet, rättssäkerhet samt insyn och deltagande av samhällsmedborgarna.
          </p>
          <p xml:id="i-Bc3fVr5cXApSdji6UdrRMn">
            Fria, demokratiska, återkommande och allmänna val är nödvändiga,
            men inte tillräckliga, förutsättningar för att skapa ett demokratiskt
            samhällsskick. Det krävs att hela samhällets aktiviteter, inte
            minst regeringens, politiska partiers och statsförvaltningens,
            präglas av respekt för mänskliga rättigheter, lagar och regler
            och att skattemedel utnyttjas effektivt till gagn för medborgarna
            och hela samhällets utveckling. Stärkandet av rättssäkerheten
            utgör en förutsättning för utveckling av ett gott styrelseskick.
            Fria och oberoende medier har en viktig roll som granskare av
            makthavarna och upplysare av medborgarna om deras rättigheter.
          </p>
          <p xml:id="i-47TssjSSM8WSM32g82JkLK">
            Fungerande politiska partier är viktiga grundstenar i en demokrati.
            Utan demokratiska partier, med frivilligt aktivt deltagande av
            medborgarna och med partistrukturer som garanterar medlemmarna
            rätten till initiativ och beslutande i demokratisk ordning, kan
            aldrig demokratin befästas i samhället.
          </p>
          <p xml:id="i-PsrMXx9VRcN38DeowTNv3k">
            Politiska partier är en del av det civila samhället och är den
            brygga som krävs för att kanalisera medborgarnas krav till politiska
            handlingsprogram, där ansvar kan utkrävas av dem som väljs att
            genomföra dessa program. Det svenska arbetet och stödet till utveckling
            av demokratiska partier är viktigt.
          </p>
          <p xml:id="i-2SZ52JVtubFtJVGGzZJaCw">
            Afrikapolitiken bör arbeta för utveckling av politiska partier,
            ett aktivt civilt samhälle och för demokrati, mänskliga rättigheter
            och fred. Vi ska stödja institutioner som verkar för stabila demokratiska
            strukturer och gott ledarskap.
          </p>
          <p xml:id="i-Fys9qh2mC5jhvw8vAziKvR">
            Att bekämpa korruption och ekonomisk brottslighet liksom skatteparadis
            och skadlig skattekonkurrens mellan länder är viktiga beståndsdelar
            i en Afrikapolitik som strävar efter att stärka de ekonomiska
            och politiska institutionerna i de afrikanska länderna.
          </p>
          <head xml:id="i-VybQ1jxbbtd3ca4yUTCPXq" type="h2">
            10.5 Hälsa och utbildning – grundläggande rättigheter
          </head>
          <p xml:id="i-XLHP2WgMM1j4Xc7xb56XNb">
            Afrika söder om Sahara är den region i världen som är hårdast
            drabbad av hiv/aids. I halvtidsgenomgången av millenniemålen pekades
            området ut av FN som ett av de områden i världen där målen skulle
            vara svårast att uppnå. Hiv/aids-epidemin utgör ett allvarligt
            hot mot samhällsutveckling och fattigdomsbekämpning.
          </p>
          <p xml:id="i-2dwhKnF3JRC5GvBXU5Zmtz">
            Utbredningen av hiv/aids sammanfaller till stor del med utbredningen
            av malaria och tuberkulos. Afrika är värst drabbat i hela världen
            av dessa sjukdomar. Kopplingen mellan malaria och aids visar att
            de kraftigt samverkar, förvärrar sjukdomen och försvårar behandlingen.
          </p>
          <p xml:id="i-DcdNPZZBaP26k7CtaDAnc6">
            Hiv/aids utgör ett hot som inom vissa regioner kan jämföras med
            ett krigstillstånd och som kräver en allmän och bred mobilisering
            av alla krafter i samhället. Politisk vilja och ledarskap är därför
            väsentligt för att kampen mot hiv/aids ska vara möjlig att genomföra
            konsekvent och effektivt. Stigmatiseringen av hiv/aids och bristen
            på agerande från ansvariga politiker är oacceptabel. Det finns
            en koppling mellan spridningen av hiv/aids och kvinnors ställning
            i samhället, och därför vill vi, också som ett led i kampen mot
            smittspridning, betona flickors utbildning, stärkande av kvinnors
            ställning samt sexuell och reproduktiv hälsa och rättigheter.
          </p>
          <p xml:id="i-XjuuuU8vtg5P5UUXnZPXso">
            En av de stora utmaningarna för utveckling i Afrika idag är att
            skapa möjligheter för god utbildning på alla nivåer i samhället.
            Fler barn går i skola än någonsin, men kolonialism och diskriminering
            har lämnat efter sig stora brister i de afrikanska samhällena.
            Det råder ingen tvekan om att utbildning idag är en bristvara,
            särskilt för flickor, och en flaskhals för Afrikas utveckling.
            Folkbildning är en viktig faktor för att komma till rätta med
            analfabetism och låg utbildningsnivå.
          </p>
          <p xml:id="i-CGub6CXLGvpG1E7pEHcevm">
            Analfabetismen är stor, arbetskraften är i hög grad outbildad
            och arbetslösheten är hög bland dem, samtidigt som det är brist
            på yrkesutbildade och forskare. En väsentlig del av utvecklingssamarbetet
            med afrikanska länder bör därför vara det livslånga lärandet.
            Studentutbyte ska främjas och utvecklas. En särskild satsning
            på flickors och kvinnors utbildning ska göras. Sverige ska också
            i samarbetet understödja högre utbildning och forskning. Samarbetet
            mellan svenska och afrikanska universitet ska därför utvidgas
            och fördjupas.
          </p>
          <head xml:id="i-X8kc3EpHzUCq2UeA3j4adY" type="h2">
            10.6 Ett jämställt samhälle
          </head>
          <p xml:id="i-4qdvFPhgmt7KqUXvhDsUCW">
            Afrika är en kontinent med många framstående kvinnliga förebilder.
            Samtidigt är majoriteten av Afrikas – och världens – fattiga människor
            kvinnor och barn. Exploatering, förtryck, prostitution och trafficking
            drabbar särskilt hårt i krig och konflikter. Afrikanska unionens
            olika mekanismer för mänskliga rättigheter ska stödjas. Alla insatser
            i förhållande till Afrika ska ha ett genusperspektiv.
          </p>
          <p xml:id="i-6thNTfWbfrfqeLDECuiSZh">
            En utgångspunkt för vår politik ska vara FN:s resolution 1325.
            Att främja jämställdhet ska också vara en målsättning för samverkan.
            Vår politik ska verka för att stärka sexuell och reproduktiv hälsa
            och rättigheter och rätten till fri abort och verka för att omfatta
            homo-, bi- och transsexuellas (hbt) rättigheter. Afrikanska unionens
            kvinnokonvention och dess arbete för mänskliga rättigheter och
            jämställdhet ska stödjas.
          </p>
          <p xml:id="i-DPEXANwCpbp1GemE83VyNH">
            Likaså ska kvinnokonventionen (Cedaw) vara vägledande för vår
            politik. Många kvinnor utsätts för kränkningar enbart på grund
            av att de är kvinnor. Därför ska vi lyfta fram kvinnokonventionen
            i vårt arbete med Afrika, för att ytterligare poängtera och säkerställa
            avskaffandet av diskriminering av kvinnor.
          </p>
          <head xml:id="i-PMw5GoGKArDXQtHupM1uF3" type="h2">
            10.7 Miljö, energi, klimat och hållbar utveckling
          </head>
          <p xml:id="i-RpmQFoHAFUigCM3AuEQaGE">
            Tillväxt och utveckling kan, och måste, gå hand i hand med arbetet
            för en god miljö. Att ställa tillväxt i motsatsställning till
            miljö är att förneka de fattiga länderna rätten till utveckling
            och välfärd.
          </p>
          <p xml:id="i-AX9nTEj5qek6sgfA4nqFUS">
            Utveckling innebär ökad tillväxt, bättre utbildning, ökad livslängd
            och ökad välfärd. Detta ökar i sin tur energikonsumtion och därmed
            miljöfarliga utsläpp som driver på växthuseffekten och klimatförändringarna.
            Men utvecklingsspiralen är inte förutbestämd.
          </p>
          <p xml:id="i-FnEPED8M3cLzvy1rbdwDGw">
            En Afrikapolitik kan bara bli framgångsrik om den rika världen
            uppfyller sina klimatåtaganden. Utvecklingsländer och kontinenter
            som Afrika kan och måste ta en annan väg redan från början. Tillväxt
            och utveckling ställer krav på ändliga resurser, men effektivare
            användning minskar kraven. Utvecklingen av nya förnyelsebara och
            miljövänliga energislag måste komma Afrika till del genom att
            de görs ekonomiskt försvarbara. Sverige har både möjlighet och
            ansvar att bidra till att skapa en hållbar utveckling för Afrika.
            På längre sikt kan detta även skapa en exportindustri, som ger
            nya intäkter för många länder i Afrika.
          </p>
          <p xml:id="i-U8mKPH19T9GjYAaeSp4uia">
            Sverige är ett av världens mest framstående länder på miljöteknik.
            Vi vill stödja en politik som ger Afrikas länder tillgång till
            aktuell forskning och ny miljöteknik. En särskild fond för investeringar
            i hållbar utveckling och miljövänliga investeringar i Afrika ska
            skapas.
          </p>
          <p xml:id="i-EYpPEK3LKp7wjqd8TKDC5E">
            Afrika drabbas redan idag och sannolikt också hårt i framtiden
            av klimatförändringarna. Ökenspridningen och den stigande havsnivån
            är två tecken. Arbetet med att minska utsläppen av växthusgaser
            är därför en prioriterad uppgift i alla politiska organ. De människor
            som drabbas av krig, konflikter och naturkatastrofer är idag mycket
            utsatta. Afrika riskerar att drabbas av stora flyktingrörelser
            på grund av klimat och miljöförändringar.
          </p>
          <head xml:id="i-WyFkZKGvDHbVJZsq4r89kk" type="h2">
            10.8 Säkerhet och konflikter
          </head>
          <p xml:id="i-59p42toCXvvyB9kKdsraTx">
            Såväl stöd till utveckling som deltagande i kris- och konflikthanteringsinsatser
            bör vara delar av Sveriges politik för de våldsdrabbade folken
            och länderna i Afrika. Försoningsprocessen i Sydafrika var ett
            exempel på en imponerande vilja och kraft att kunna gå vidare
            efter konflikter.
          </p>
          <p xml:id="i-KHejLcaqWFmMN3yaEzuW4o">
            Den socialdemokratiska hållningen är att kampen mot terrorism
            måste föras med respekt för de värden den ska försvara – med respekt
            för de mänskliga rättigheterna.
          </p>
          <p xml:id="i-4J1zMv9X5LkvYUkRDdFLVZ">
            Den oroande utvecklingen mot ökade etniska motsättningar som
            faktor i konflikter måste motverkas. Politisk exploatering måste
            stävjas och i kontakter och relationer, inte minst på politisk
            nivå med afrikanska ledare, bör frågor om tolerans och icke-rasism
            stå högt på dagordningen.
          </p>
          <p xml:id="i-JdDQheRp9chTxbD5Kd3W2k">
            Regionala organ för mänskliga rättigheter är omistliga delar
            av en internationell rättsordning, och det internationella samarbetet
            på regional nivå bör utvecklas. Dessa regionala samarbeten handlar
            i hög grad om ekonomiskt samarbete men berör också mänskliga rättigheter,
            säkerhet och andra frågor som måste lösas tillsammans. Dessa samarbeten
            behöver ta ett större ansvar än i dag för både utvecklings- och
            säkerhetsfrågor. Det bör i första hand vara EU som tar ansvar
            för att upprätthålla internationell fred och säkerhet inom Europa
            och Afrikanska unionen som tar detta ansvar i Afrika. EU med sina
            överlägsna resurser bör stödja andra regioners organisationer.
          </p>
          <p xml:id="i-UJJhyZMTckXHsP2YMNNBa4">
            SADC är en regional organisation med vilken våra relationer kan
            utvecklas ytterligare.
          </p>
          <p xml:id="i-2FDgkkPvUVZotm18oCJjX7">
            I sammanhanget vill vi betona FN:s resolutioner såsom 1325, 1820
            och 1612. Krigets påverkan på kvinnor och flickor är mycket tydlig
            när de är särskilt utsatta genom det fruktansvärda våld som används
            som ett led i krigföringen. Kvinnors deltagande i arbetet för
            konfliktlösning och deras viktiga roll för att kunna bygga en
            hållbar fred är tydlig. För att den fred som skapas ska kunna
            vara hållbar måste kvinnor och män delta på likvärdiga villkor.
          </p>
          <head xml:id="i-7rUkUkEzvq3BnuuWSE5PNm" type="h2">
            10.9 Afrikas horn
          </head>
          <p xml:id="i-63s5oRiK4vBsBSPRkzy8Vx">
            Vi vill peka på möjligheterna till att återskapa det svenska
            engagemanget för Afrikas horn med initiativ som ett regionalt
            toppmöte för Afrikas horn. En regional ansats från Sverige i förhållande
            till länderna på Afrikas horn har att ta sin utgångspunkt i folkrätten,
            ömsesidigt respekt för internationellt erkända gränser och respekt
            för mänskliga rättigheter.
          </p>
          <p xml:id="i-8rSyG2TtoBdNq4egqgkXeM">
            Vi verkar för att EU ska ha en samlad och regional ansats i relation
            till länderna på Afrikas horn. Insatser till stöd för hanteringen
            av regionala och gränsöverskridande problem på Afrikas horn kan
            ha som en utgångspunkt att stärka stödet till regionala organisationer.
            Vi vill betona vikten av regional samverkan för att främja ökat
            förtroende mellan olika parter. Igad, som har sitt säte i Djibouti,
            är i detta sammanhang en samverkanspartner liksom AU. En samlad
            regional ansats från EU som ger länder och regioner utrymme men
            inte gör avkall på folkrätten kan vara en konstruktiv väg för
            samverkan och närmande mellan EU och länderna på Afrikas horn.
            Det krävs såväl diplomatiska som administrativa insatser för att
            stödja en långsiktig politik på Afrikas horn.
          </p>
          <p xml:id="i-WxTEwYjfcs2yjQtNYDTCpy">
            Utmaningar på Afrikas horn med länderna Eritrea, Etiopien, Djibouti
            och Somalia är flertaliga. Somalia med huvudstaden Mogadishu fungerar
            i praktiken inte som ett sammanhållet land, Puntland är en självständig
            republik, medan Somaliland utropat sig självständigt med Hargeisa
            som centrum. Långvariga konflikter på land påverkar också säkerheten
            för sjöfarten på Adenviken. Sverige har på FN:s mandat ingått
            i EU:s marina insats Operation Atalanta med syftet att skydda
            FN:s världslivsmedelsprograms (WFP) humanitära hjälpsändningar
            samt förebygga, avvärja och bekämpa sjöröveri utanför Somalias
            kust. Pirater är ett fortsatt problem. Sveriges arbete i kontaktgruppen
            för Somalia har byggt upp ett förtroende som ställer krav på ett
            ansvarsfullt agerande.
          </p>
          <p xml:id="i-4xzEsuLxBfe2rvefbx1Yq8">
            På lång sikt krävs fungerande samhällsskick som en grundläggande
            faktor för att kunna skapa positiv utveckling, exempelvis för
            att motverka de återkommande svältkatastroferna. Torka anges ofta
            som förklaring till svälten. Men det är inte ödesbundet att torka
            ska leda till svält. Det handlar om människors prioriteringar
            och agerande. Svält är en fråga om makt och politik, det tar tid
            att ändra. Effekterna på de drabbade människorna, inte minst barnen,
            finns kvar i många år. Det finns få humanitära katastrofer som
            är kortvariga, annat än i omvärldens uppmärksamhet. Det är endast
            delvis en enbart humanitär katastrof utan också en politisk katastrof
            där lösningarna måste sökas på det regionala planet. Det kräver
            internationellt stöd och politiska prioriteringar hos de drabbade
            länderna, främst Kenya, Etiopien och Somalia samt samverkan dem
            emellan. Två faktorer är överordnade: bristen på fred och demokrati
            samt regionala spänningar och konflikter.
          </p>
          <p xml:id="i-91AGFkjbTWDr8MJz75ApKw">
            Al-Shabab har terroriserat befolkningen, tvångsrekryterat till
            sin milis och lagt beslag på delar av böndernas produkter. Humanitära
            kriser är resultatet av kaos, klanstrider och konflikter. Det
            ska inte förenklat hänskjutas till uteblivna regn. Läget har nu
            stabiliserats men miljoner människor är fortsatt på flykt. Samtidigt
            vet vi att klimatförändringarna alltmer kommer att påverka men
            även försvåra många människors livsvillkor.
          </p>
          <p xml:id="i-N8xeHs1nM1UZvRw2GZBkDH">
            Omkring 96 procent av alla somaliska flickor utsätts för könsstympning.
          </p>
          <p xml:id="i-87hvJbLp3TSLvuw1wxDtA8">
            Omvärlden har i olika omgångar ingripit i Somalia. AU och den
            provisoriska somaliska regeringen har tagit initiativ. I Somalia
            fanns som resultat av medlingsförsök en regering med stöd av såväl
            väst som av AU. Det somaliska parlamentet har valt en ny president.
            Men Somalias regering saknar ändå idag, 20 år sedan staten föll
            ihop, kapacitet att genomföra sina beslut.
          </p>
          <p xml:id="i-UdRaBuUt972D1Fkrht6EVg">
            De ekonomiska kostnaderna för krigstillståndet har varit enorma.
            Det uppskattas att den humanitära hjälpen och utvecklingshjälpen
            till Somalia under 20 år har uppgått till 13 miljarder dollar.
            Under samma period har somalier utanför landet skickat ungefär
            lika mycket till sina kvarvarande anhöriga. Närmare en fjärdedel
            av somalierna är nu flyktingar inom eller utom landet. Men självklart
            är listan på dem som tjänat på kaoset lång – krigsherrar, korrupta
            politiker, pirater, vapensmugglare, droghandlare, penningtvättare
            och t.o.m. hjälporganisationer. Om inte fler kan tjäna på fred
            än på kaos och konflikt kommer hungersnöden att återkomma.
          </p>
          <p xml:id="i-EDWzewrD2xFe1ec4am6ZCr">
            Vi välkomnar att EU har tillsatt en särskild representant och
            understryker vikten av att representanter från Somaliland kan
            delta i processer.
          </p>
          <p xml:id="i-NW6qquKzkyy3c6pqpxdurw">
            Svårigheterna på Afrikas horn – och möjligheterna – ska ses i
            ett sammanhang. FN:s säkerhetsråds engagemang är angeläget. Principiellt
            har vi invändningar mot en klankvoterad mandatfördelning. När
            övergångslösningar ska övergå till en varaktig konstitution i
            Somalia bör detta beaktas.
          </p>
          <p xml:id="i-WPd3eLx7WmjscY1QBoptXP">
            I Djibouti har Igad sitt centrum och där återfinns även flottbaser.
            Men situationen i landet har ofta kommit i skymundan. Förhållandena
            bör bli föremål för ökad uppmärksamhet från Sverige och från EU.
          </p>
          <head xml:id="i-NB2ThhRSrwsH8Zo8mBwGbb" type="h2">
            10.10 Sahel
          </head>
          <p xml:id="i-BGxbGSuy9XRGA4afMkpL9p">
            Sahelregionen är den biogeografiska zonen mellan Sahara i norr
            och den sudanesiska savannen i söder. Den humanitära situationen,
            inte minst gällande livsmedelskrisen, är mycket svår liksom säkerhetssituationen.
            EU har antagit en strategi för säkerhet och utveckling i Sahelregionen,
            och Sverige bör vara aktivt i implementeringen av denna.
          </p>
          <p xml:id="i-PVT4WXFXKMFzded5UqWkMe">
            Vi vet att Sahel kommer att kräva ökad uppmärksamhet. Socialdemokraterna
            vill peka på vikten av stöd till politisk utveckling, kvinnors
            organisering samt humanitära biståndsinsatser. En social och ekonomisk
            utveckling är nödvändigt i Nordafrika och Sahel för att bringa
            framtidshopp till dessa länders unga befolkning. Utan framtidshopp
            blir vägen mot demokrati ännu svårare.
          </p>
          <p xml:id="i-5MLzCxznnkr1hAabPvxRZi">
            Situationen i Mali har på senare tid uppmärksammats i Sverige,
            bland annat på grund av det svenska deltagandet i FN:s insats
            Minusma samt presidentvalet under sommaren 2013.
          </p>
          <p xml:id="i-LyHqnCfYi3WJga8b8ZWCLe">
            Under senare år har det extremistiska hotet växt i Sahel. EU
            har genom sin samlade strategi för säkerhet och utveckling i Sahel
            identifierat regionen som ett strategiskt viktigt område där sammantagna
            och långsiktiga insatser krävs för att skapa en stabil ekonomisk,
            politisk och social utveckling. Men mycket återstår att göra,
            särskilt i det förebyggande arbetet.
          </p>
          <p xml:id="i-7fJzWbeSWPgM8PRu5r8HQ8">
            I norra Mali hade extremister länge kontrollen men är idag tillbakapressade,
            en internationell insats finns på plats och val har nyligen genomförts.
            Malis nationalförsamling har antagit en färdplan för övergång
            till normalitet igen. Det är viktigt att den får stöd och att
            den genomförs. I den ingår en bred nationell dialog med befolkningen.
          </p>
          <p xml:id="i-MBw87hvjzu89vZVAN58rQo">
            Det har sedan länge funnits ett missnöje norrut, men de strävandena
            ska inte förväxlas med det som föranleder FN-insatsen.
          </p>
          <p xml:id="i-F32u3GtxuZ78QxEWoo1CzV">
            Extrem fattigdom, brist på utveckling och demokrati samt sociala
            strukturer som befäster ekonomiska, politiska och sociala ojämlikheter
            är delförklaringar till de extremistiska gruppernas fotfäste i
            Sahel. Men det är inte helheten.
          </p>
          <p xml:id="i-XDM6nhEW5dEngDTJbkEoAb">
            Mali behöver få tillbaka sin egen agenda, få tillbaka kontrollen
            över sitt eget land och kunna sätta sin egen agenda. I det ingår
            val, och i den processen kan vårt bidrag vara ett stöd.
          </p>
          <head xml:id="i-XyBZPP71Xdzq7fj4hfku1U" type="h2">
            10.11 Etiopien
          </head>
          <p xml:id="i-Cra3Q1nrqF3ySwJP93nvV4">
            Omvärldens krav på det etiopiska styret måste stå fast: Vi kräver
            att samtliga politiska fångar släpps fria, trakasserierna av den
            etiopiska oppositionen måste omedelbart upphöra och Civil Society
            Organisations-lagen, som begränsar de demokratiska fri- och rättigheterna,
            måste omedelbart avskaffas.
          </p>
          <p xml:id="i-SgrX55dLoZ6GfBtwdAMTsB">
            Oppositionsledaren och f.d. partiledaren för Unity for Democracy
            and Justice Party, Birtukan Mideksa, som var fängslad med en livstidsdom,
            lever idag i exil. Den ekonomiska utvecklingen måste följas av
            en demokratisk utveckling och av respekt för de mänskliga rättigheterna.
            Landet beräknas att drabbas hårt till följder av klimatförändringar.
            Etiopien är en regional stormakt, våra länders mellanstatliga
            kontakter går långt tillbaka i tiden och man har intagit en alltmer
            aktiv internationell roll.
          </p>
          <head xml:id="i-A1xZGkUexNhS9UTGBDvdH9" type="h2">
            10.12 Eritrea
          </head>
          <p xml:id="i-S1Sx6RNFFSCRpJNJnSKyn">
            Eritrea är ett fattigt land som också härjas av närmast total
            brist på demokrati och massiva övergrepp på de mänskliga rättigheterna.
            Åratals krig har varit förödande för landets ekonomi och slagit
            sönder infrastrukturen. Det finns inte mycket kvar av de förutsättningar
            och den optimism som efter självständigheten fanns i landet.
          </p>
          <p xml:id="i-3x8DPYF2bWGhK9yVT7sYkv">
            Bristen på respekt för de mänskliga rättigheterna är i Sverige
            kanske främst uppmärksammad genom det orättfärdiga fängslandet
            av den svensk-eritreanske journalisten Dawit Isaak som nu suttit
            fängslad sedan september 2001. Vi kräver att Isaak och andra samvetsfångar
            omedelbart släpps fria och att regeringen intensifierar sina ansträngningar
            i det arbetet. Sverige bör bland annat öppna för en intensiv dialog
            med Eritreas regering rörande demokrati, mänskliga rättigheter
            och humanitära frågor, öka trycket genom EU samt utse ett särskilt
            sändebud som ska arbeta med frågan.
          </p>
          <p xml:id="i-VX6F6nBxLqarwpdxZwxvAL">
            I en process ser vi värdet av att inkludera demokratiska grupper
            i diasporan som vill bidra till att utveckla en demokratisk plattform
            för Eritrea. Arbetet för ett demokratiskt Eritrea ska ha Sveriges
            stöd. Vi kräver att Eritrea upphör att hota, trakassera och kräva
            skatt av eritreaner bosatta i Sverige samt att den svenska regeringen
            verkar för att så ska ske.
          </p>
          <head xml:id="i-XH5ttiQUvjVayGExgoY8uD" type="h2">
            10.13 Sudan och Sydsudan
          </head>
          <p xml:id="i-YTzV3PFUMQ2YwAoHuQvTZP">
            Omvärlden har alltför länge nöjt sig med att i deklarationer
            och tal kritisera Sudans regim. Det är viktigt att alla utländska
            intressen i Sudan bidrar till en förbättrad ekonomisk utveckling,
            respekt för mänskliga rättigheter och ökad stabilitet i landet.
            Ur det perspektivet är det mycket allvarligt att anklagelser har
            framförts också mot svenska företag om att de bidragit i folkrättsbrott
            i Sudan. Det är positivt att dessa anklagelser utreds i grunden.
            Vi noterar att en förundersökning om folkrättsbrott i samband
            med oljeutvinningen i södra Sudan och företaget Lundin Petroleums
            roll i detta pågår.
          </p>
          <p xml:id="i-MNLf77pLx6NDVN8SUBz3yY">
            I juli 2011 föddes en ny nation när republiken Sydsudan utropades,
            efter en lång process av fredsförhandlingar och folkomröstning.
            Det ingav framtidshopp att ett fredsfördrag följdes på detta sätt
            och landet kunde få sin självständighet. Men situationen är fortsatt
            mycket instabil.
          </p>
          <head xml:id="i-AdFa92gQc62GkYe5JAJqvX" type="h2">
            10.14 Västsahara
          </head>
          <p xml:id="i-31dbHLNbJzWAdEJrYafwmq">
            Vi är många i Sverige som sedan länge stött kampen för ett fritt
            och självständigt Västsahara. De västsahariska flyktingarna, främst
            i Algeriet, är totalt beroende av internationell hjälp för sin
            överlevnad. Många socialdemokrater har själva besökt flyktinglägren
            och har rapporterat om förfärliga omständigheter.
          </p>
          <p xml:id="i-CEBfdqAq1W3p9SSUhRFU93">
            Sverige ska skyndsamt erkänna Västsahara. Marocko har under årtionden
            förhalat det uppenbara slutresultatet av omvärldens ansträngningar,
            ett självständigt Västsahara. Sverige ska därför erkänna Västsahara
            och därmed utöka sina relationer med Västsahara. Muren måste rivas
            och folkomröstning ska hållas. Marockos övergrepp mot civila måste
            stoppas.
          </p>
          <p xml:id="i-JRaXjyb6uLvHerZYRUh58T">
            Sveriges agerande i EU ska vägledas av folkrätten. Folkrätten
            ska alltid respekteras, också i avtal som rör naturresurser, till
            exempel fiske.
          </p>
          <p xml:id="i-SQHwqqKJhpBx7myP9JQDXD">
            Handelsavtalet mellan EU och Marocko avser enbart Marockos erkända
            territorium, dvs. inte det ockuperade Västsahara, och produkter
            från ockuperat område ska därmed inte omfattas av samma förmåner
            som marockanska produkter. Svenska myndigheter, exempelvis tullen,
            måste tillse att varor till Sverige inte kommer från ockuperat
            västsahariskt territorium under falsk marockansk ursprungsmärkning.
            I vår utgiftsområdesmotion för biståndet har vi socialdemokrater
            också skrivit om vikten av humanitärt bistånd till de västsahariska
            flyktinglägren.
          </p>
          <head xml:id="i-5N1muKKiBuTWE2Pi5UsXSQ" type="h2">
            10.15 Zimbabwe
          </head>
          <p xml:id="i-FV48JsKXcxwsybJpgQL3og">
            Situationen i Zimbabwe är oerhört svår oavsett ur vilken synvinkel
            man tittar på den – humanitär, politisk, social eller ekonomisk.
            Landet har länge varit totalitärt styrt, med liten eller obefintlig
            press- och yttrandefrihet, och de grundläggande mänskliga rättigheterna
            har inte respekterats. Den politiska situationen är fortsatt svår.
            Det nyligen genomförda valet kantades av många frågetecken, anklagelser
            om valfusk och oegentligheter och det visar hur långt Zimbabwe
            har till verklig demokrati.
          </p>
          <p xml:id="i-TCy4AnTptivp5JQUccP3WD">
            Mugaberegimens styre har bland annat lett till en inflation av
            ofattbara mått, skyhög arbetslöshet och svår brist på såväl mat
            som bränsle.
          </p>
          <p xml:id="i-VxaUXvD3hm6G9atT4tQZAw">
            Aidsepidemin har en förödande inverkan på hela det zimbabwiska
            samhället. Förutom de mänskliga konsekvenserna har aids också
            ekonomiska följder. Sjukvårdskostnaderna ökar samtidigt som den
            yrkesverksamma befolkningen dör i förtid.
          </p>
          <p xml:id="i-USHdatHUjEfgxUG2VjLdEY">
            Demokrati och återuppbyggandet av ett fungerande land där livsmedelsförsörjningen
            kan ta ny fart brådskar, liksom ekonomisk utveckling och respekt
            för mänskliga rättigheter.
          </p>
          <p xml:id="i-Rm7x5JDhLr1zGLhP76fR3o">
            De som kämpar för ett demokratiskt Zimbabwe behöver omvärldens
            stöd i sin kamp. Robert Mugabes regim har lett det land som en
            gång kallades för Afrikas kornbod ned i misär, våld och hopplöshet.
            Ett Zimbabwe på väg mot demokratisk och ekonomisk utveckling och
            respekt för mänskliga rättigheter kommer att behöva omvärldens
            stöd. Sverige bör kraftfullt samverka för att bidra till en hoppfull
            utveckling.
          </p>
          <head xml:id="i-5GbwH6Eg9ur5UYEwUTx43d" type="h2">
            10.16 Kongo
          </head>
          <p xml:id="i-GPj3jKC97oUNTafbo8bhYP">
            Situationen i Demokratiska republiken Kongo är mycket svår. Det
            krävs en trovärdig politisk process för att kunna avsluta krisen.
            Såväl grundorsakerna till det cykliska våldet i landet som dess
            konsekvenser behöver uppmärksammas men kräver också en lösning.
            Vi välkomnar svenska bidrag till humanitärt stöd och kapacitetsuppbyggnad.
            Framväxten av politiska partier kan liksom civilsamhället stödjas.
            Ekonomisk utveckling likaså. Landets egna säkerhetsstrukturer
            behöver förstärkas till skydd för de mänskliga rättigheterna.
            Ett ramavtal för fred, säkerhet och samarbete i Kongo och stora
            sjöregionen finns på plats. Men under sommaren har oroande rapporter
            om den bräckliga fredsprocessen kommit från östra Kongo. Samordnat
            stöd från FN, regionen med Afrikanska unionen (AU) samt EU med
            Sverige är viktigt.
          </p>
          <head xml:id="i-CpxrAqz3XZV3B7mEWGPSM9" type="h1">
            11 Mellanöstern
          </head>
          <p xml:id="i-RBWQ76REsq2u7DUzNTamNW">
            Mellanöstern är en mångfacetterad region med historia och kulturarv
            som går mycket långt tillbaka. I denna kommittémotion väljer vi
            att koncentrera oss på några få områden, såväl geografiskt som
            tematiskt.
          </p>
          <head xml:id="i-GN6EBQvkKzgXQNrJATTcEq" type="h2">
            11.1 Israel och Palestina
          </head>
          <p xml:id="i-RfnqRce74GjBkVRtiru8Kt">
            Vi socialdemokrater vill se ett fredligt, demokratiskt och livskraftigt
            Palestina sida vid sida med Israel, med säkra och erkända gränser
            för båda parter, byggda på 1967 års gränser med, om så förhandlas
            fram, landområdesbyten.
          </p>
          <p xml:id="i-BzogdcciKeJd8PS2qDM8g6">
            För en liten tid sedan inleddes äntligen nya fredsförhandlingar
            mellan Israel och Palestina. Det är en svår process som har tagit
            sin början och det går ännu inte att förutse vad som kan bli resultat
            av detta.
          </p>
          <p xml:id="i-AAGqqMU5GUV8c4ySFGEs4T">
            Vi socialdemokrater har länge krävt att Sverige ska erkänna staten
            Palestina och vi vill att erkännandet följs upp med etablerandet
            av en ambassad. Men på grund av sin djupa splittring har regeringen
            inte kunnat vare sig agera eller tala med tydlighet om frågan.
            Sverige har dessvärre förhållit sig mycket passivt under lång
            tid på grund av denna splittring.
          </p>
          <p xml:id="i-WKgpRdZQiFzSZ3725F7giQ">
            Det enda positiva steg regeringen har förmått ta var att Sverige
            röstade ja i FN:s generalförsamling och därmed bidrog till att
            höja Palestinas status i FN, från observerande enhet till observatörsstat.
          </p>
          <p xml:id="i-X3qK3iZ3PCnrFQV1Bc5JG1">
            Israels ockupation kränker folkrätten och palestinierna dagligen.
            Det palestinska folket har drabbats hårt av denna konflikt, liksom
            den israeliska befolkningen. Denna konflikt har också konsekvenser
            för säkerheten i hela regionen och därmed för hela världen.
          </p>
          <p xml:id="i-4RLbcfXKvQBo3hhnrBqu22">
            Socialdemokraterna tror på en framtid med två fria, livskraftiga
            och demokratiska stater som lever sida vid sida inom säkra och
            erkända gränser. Israel måste upphöra med ockupationen av palestinska
            områden, illegala bosättningar och byggandet av muren på ockuperad
            mark. Blockaden av Gaza måste upphöra. Israel, som den starkare
            parten i konflikten, har ett särskilt ansvar. Alla palestinska
            grupperingar måste ta avstånd från terrorhandlingar.
          </p>
          <p xml:id="i-6mBWSDXLSCo7JsYqkK37a2">
            Världssamfundet måste föra en dialog med alla relevanta parter
            i konflikten, även med dem vars värderingar vi inte delar. Internationell
            militär närvaro är förmodligen nödvändig för att skapa säkerhet
            efter en fredsuppgörelse. Sverige bör vara berett att delta i
            en sådan insats.
          </p>
          <p xml:id="i-8SUPDpWPvCaXXMGZKvoF8C">
            Israel fortsätter att bygga ut bosättningarna trots omvärldens
            protester. Bosättningarna på ockuperad mark utgör nästan hälften
            av Västbankens yta. EU måste vidta åtgärder för att bekämpa dessa
            folkrättsligt illegala bosättningar.
          </p>
          <p xml:id="i-8Mi9YGH5LNzXQyUZzTQ3KG">
            Ett av de största hindren för en tvåstatslösning är bosättningarna.
            Handel med produkter från bosättningarna bidrar till att upprätthålla
            dagens situation. Det är positivt att EU har ett handelsavtal
            med Israel men vi vill också understryka att produkter från bosättningarna
            inte omfattas av avtalets förmåner eftersom de inte är produkter
            från Israel. Varje EU-land bör bättre se till att detta efterlevs
            till fullo. Svenska konsumenter har idag svårt att få information
            om de produkter de köper kommer från bosättningar eller från Israel.
            Sverige borde föregå med gott exempel och införa ursprungsmärkning
            som exempelvis Storbritannien har gjort och som Danmark är på
            väg att införa. Sverige borde också agera pådrivande för att få
            fler EU-länder att göra samma sak. Med en tydlig ursprungsmärkning
            kan konsumenterna göra medvetna val och välja att bojkotta varor
            från bosättningarna. Därför menar Socialdemokraterna att Sverige
            bör införa krav på ursprungsmärkning av produkter från bosättningar.
            Dessutom bör Sverige driva på frågan inom EU. Socialdemokraterna
            stödjer EU:s tydliga markering där vissa typer av samarbeten inom
            ramen för samarbetsavtalet inte kommer att genomföras i de fall
            de är relaterade till bosättningarna.
          </p>
          <p xml:id="i-ow2Ax8jGtZNxsjTdVkCAm">
            Sverige bör även driva på i EU för lämplig EU-lagstiftning som
            motverkar finansiella transaktioner till bosättningarna.
          </p>
          <p xml:id="i-MZMThdbBvQvCVW4PT1oeFa">
            Östra Jerusalem är en av de mest komplicerade och betydelsefulla
            frågorna att hantera inom fredsprocessen. EU och Sverige bör tydliggöra
            sin politik genom konkreta handlingar som exempelvis att driva
            på för att PLO ska kunna inrätta en representation i östra Jerusalem,
            hålla möten mellan höga pale­stinska och europeiska företrädare
            i östra Jerusalem, verka för att europeiska turistorganisationer
            inte gynnar bosättningar och inte delta i israeliska möten som
            sker inne i östra Jerusalem. EU och Sverige bör fortsätta att
            framhålla att vi ser det som naturligt att östra Jerusalem blir
            huvudstad i ett framtida fritt Palestina liksom att Jerusalem
            också kan vara huvudstad i Israel.
          </p>
          <p xml:id="i-ErMveujp1cj62iuTF7mqkY">
            EU och den palestinska myndigheten slöt i oktober 2012 ett nytt
            avtal inom ramen för EU:s grannskapspolitik, bland annat för att
            bidra till det palestinska statsbygget och för att förbättra ekonomisk
            och hållbar utveckling. Avtalet gäller för fem år och Socialdemokraterna
            menar att Sverige måste vara en aktiv part i detta samarbete.
            EU förbinder sig i avtalet att underlätta för palestinsk handel
            med EU. Israeliska bosättare använder palestiniernas vatten och
            odlingsbara mark och utgör därför ett stort hinder för palestinsk
            handel. EU måste därför med kraft verka för att palestinierna
            får bruka sin egen mark och vatten.
          </p>
          <p xml:id="i-3zaytG8xnV3cxFQabhBok1">
            Förra biståndsministern Gunilla Carlsson har tidigare uttalat
            en vilja att dra in det svenska stödet till det palestinska statsbygget
            om inte resultat kunde visas. Detta menade vi då, och fortfarande,
            är en kontraproduktiv hållning.
          </p>
          <head xml:id="i-8Bw8h5GmkH3pXWdfwqdGe" type="h2">
            11.2 Syrien
          </head>
          <p xml:id="i-6b2R6pue52iCcf4iX1QwXF">
            Situationen i Syrien är fruktansvärd och dödstalen ofattbart
            höga.
          </p>
          <p xml:id="i-3hGEtjx713Zcct5BFHZE3X">
            Det fruktansvärda dödandet, våldet och förtrycket måste få ett
            slut. En politisk lösning är den enda vägen till en hållbar fred
            där en ny, demokratisk regering kan komma på plats.
          </p>
          <p xml:id="i-QdiQ3JUTMC7SGXdhnpLrM2">
            Ryssland och Kina bär genom sitt agerande ett tungt ansvar för
            det som i dag sker i Syrien. De har ända sedan konfliktens början
            hindrat säkerhetsrådet från att kunna agera. Även regionala stormakter
            som Iran och Saudiarabien har ett ansvar för att göra sitt yttersta
            för att våldsspiralen ska upphöra. Ett ansvar de i dag inte tar.
          </p>
          <p xml:id="i-7KSZxhE6DHXSHSguTgQLt4">
            Sverige bör agera inom ramen för världssamfundet liksom inom
            EU för att få stopp på dödandet men även för en demokratisk framtid.
            Trycket måste ökas på Ryssland, Kina, Iran och Saudiarabien för
            att våldet ska få ett slut.
          </p>
          <p xml:id="i-28XvozGneUxs1cq8fE4fdc">
            Kemiska vapen användes i augusti i en attack mot civila, med
            ett stort antal döda och skadade som följd. FN:s inspektörer har
            utrett händelsen enligt sitt uppdrag och nu ligger frågan hos
            säkerhetsrådet samt hos Syriens regim. Vi socialdemokrater menar
            att FN:s säkerhetsråd måste ta ansvar och hantera situationen
            vidare. De första stegen har nu tagits mot att Syrien lämnar över
            sina kemiska vapen och undertecknar kemvapenkonventionen. Detta
            är viktiga steg på vägen mot en politisk lösning.
          </p>
          <p xml:id="i-CKG5bd5KYdHYCPeU9DUDWv">
            I ett senare skede måste a lla parter, regim såväl som rebeller,
            ställas till svars inför ICC för begångna krigsförbrytelser. Säkerhetsrådet
            bör ge detta uppdrag till ICC.
          </p>
          <p xml:id="i-BB1V35aaDdExLoyEibyiLD">
            Omvärlden måste bistå Syriens folk humanitärt i den svåra situation
            de nu befinner sig i.
          </p>
          <head xml:id="i-2zHTmoMxLabMzSJBSPkYnG" type="h2">
            11.3 Iran
          </head>
          <p xml:id="i-NAQrTRbw7YfZKoUwfQxFHp">
            En islamisering av allt samhällsliv har ägt rum sedan 1979. I
            islams namn har svåra övergrepp begåtts mot oliktänkande. Iran
            arbetar också aktivt för att sprida sin syn på islam och hur samhället
            bör organiseras. Vi socialdemokrater ser med oro på denna mission,
            samtidigt som vi ser Iran som en viktig aktör i utvecklingen i
            Mellanöstern. Det är av yttersta vikt att också Iran omfattas
            av vår vilja att utveckla demokrati i Mellanöstern.
          </p>
          <p xml:id="i-7dnT351uekkBN9GYQFC99h">
            För oss socialdemokrater är det viktigt att Sverige fortsätter
            att finna vägar att stödja demokratiska krafter inne i Iran då
            vi är övertygade om att stabil demokrati byggs från grunden. Vi
            ser också med största allvar på de omfattande kränkningarna av
            mänskliga rättigheter som sker i Iran såsom förtryck av kvinnors
            rättigheter och av homosexuella och avrättningar av minderåriga.
          </p>
          <p xml:id="i-7xPFDwwvtmLLtfF7wELtyx">
            Vi socialdemokrater ser, likt övriga världen, med djup oro på
            Irans tidigare mörkläggning som kan vara ett tecken på att de
            försöker skaffa sig kärnvapen. EU har infört hårdare sanktioner
            mot Iran med anledning av oklarheterna kring landets kärntekniska
            program. Spänningen har stigit och det finns risk för ökad konfliktnivå.
            Även om tekniken ännu inte är fullt utvecklad i landet så är ambitionerna
            i sig ett steg i direkt fel riktning. Det är viktigt att FN:s
            säkerhetsråd agerar och att IAEA ges möjlighet att inspektera
            anläggningar.
          </p>
          <head xml:id="i-AU9xdvcWdNC47v6SJ2FA42" type="h1">
            12 Asien
          </head>
          <p xml:id="i-KK53bMN13uwnZXLqV5K34F">
            I Asien lever majoriteten av världens fattiga trots att antalet
            fattiga där har minskat stort. Miljöfrågor, befolkningsökningen
            och mänskliga rättigheter är viktiga frågor att arbeta med. Kinas
            kommunistparti kommer att byta ledare i en nära framtid och tyvärr
            finns tecken på att det kommande ledarskapet kommer att anamma
            en mer självmedveten och aggressiv utrikespolitik. Hos företrädarna
            för detta land där kapitalismens yttersta råhet kombineras med
            kommunistiskt styrelseskick är det svårt att få gehör för krav
            på klimatansvar eller vikten av mänskliga rättigheter. Men Kina
            är en motor i såväl Asien som den globala ekonomin. Kina har lyckats
            lyfta hundratals miljoner ur extrem fattigdom. Kina kan inte isoleras
            utan måste engageras i världssamfundet och genom nödvändiga ekonomiska
            såväl som politiska reformer moderniseras.
          </p>
          <p xml:id="i-QarLFxDjyRwoUkE4XYxQaB">
            Kampen för demokrati förs också i Burma. Våren 2011 träffade
            socialdemokratiska företrädare Aung San Suu Kyi i Rangoon. Då
            hade hon precis släppts från sin mångåriga husarrest. Idag har
            fler politiska fångar släppts fria, Aung San Suu Kyi kan verka
            politiskt igen och förhoppningsvis signalerar dessa förändringar
            att något varaktigt positivt sker i Burma. Det är viktigt att
            noga följa utvecklingen. Det är positivt att flera steg har tagits
            i en demokratisk riktning men många steg återstår fortfarande.
          </p>
          <p xml:id="i-34gFgtoDCVv7UGD3zPGWfy">
            Utvecklingen i Asien det närmaste seklet kommer att vara avgörande
            för hela den globala utvecklingen. Det som sker där angår oss
            alla. I Asien finns både ekonomiska under och tigerekonomier.
            Samtidigt lever hälften av världens fattiga i Asien. Där finns
            demokratier där mänskliga rättigheter respekteras och där finns
            diktaturer där raka motsatsen gäller. Vi måste tydligt hävda en
            hållbar utveckling, demokrati och respekt för mänskliga rättigheter.
          </p>
          <p xml:id="i-QytGyj8kMDzrVP4BG5e8V9">
            Sverige har en lång tradition i sitt utvecklingssamarbete med
            Asien. Det är viktigt att vi utvecklar de goda relationer vi har.
            Ekonomiskt framhålls ofta Asien som en framgångssaga, och det
            är sant i vissa delar – men det är inte sant för alla länder.
            Kina och Indien är redan ekonomiska stormakter och växer sig än
            starkare för varje år. Indien, världens största demokrati, tar
            varje år stora kliv, och medelklassen växer hastigt. Det här är
            förstås glädjande och positivt. Varje människa som kan ta sig
            ur fattigdomens bojor är en seger.
          </p>
          <p xml:id="i-7i5SqQdaHRzwVX4pQgvFqv">
            Indien och Kina står för den största minskningen av antalet fattiga
            i världen. Deras alltmer konkurrenskraftiga ekonomier har de senaste
            åren haft en betydande ekonomisk tillväxt som lyft miljontals
            människor ur fattigdomen. Det råder ingen tvekan om att Asien
            i framtiden kommer att spela en ökande roll i världsekonomin.
            Ju fler indier och kineser som ökar sin köpkraft, desto bättre
            är det för svensk ekonomi. Många svenska exportföretag har redan
            i dag en stor del av sin försäljning på den asiatiska marknaden.
            Kinas och Indiens ekonomiska utveckling ställer krav på vårt eget
            samhälles förändringsvilja. En avgörande skillnad länderna emellan
            utgörs av det faktum att Indien är en demokrati. I alla våra kontakter
            med Kina måste därför kraven på demokratisering och mänskliga
            rättigheter vara tydliga.
          </p>
          <p xml:id="i-XRa4d4Fgim42D3vCHSAUY6">
            Oroligheterna i Afghanistan och Pakistan hotar den globala freden
            och säkerheten. Därför krävs internationell närvaro i Afghanistan
            och Mellanöstern, och därför krävs ett större engagemang för att
            hindra sönderfallet i Pakistan. Fattigdom och hopplöshet utgör
            rekryteringsgrund för terrorister. Kampen mot terrorismen ska
            bedrivas rättssäkert och med full respekt för de mänskliga rättigheterna
            och folkrätten.
          </p>
          <p xml:id="i-Qcq3p4h1ND8TQTyBFhwf96">
            När det gäller svenskt engagemang i Afghanistan, såväl civila
            insatser som det svenska deltagandet i ISAF-styrkan i Afghanistan,
            hänvisar vi till den överenskommelse som Socialdemokraterna, regeringen
            och Miljöpartiet slöt 2010.
          </p>
          <head xml:id="i-RetCJ9ATJLKXUrjmDuwqhD" type="h2">
            12.1 Demokrati, mänskliga rättigheter och jämställdhet
          </head>
          <p xml:id="i-LCGRGUoWAL3rj2RB6nQRUR">
            På många håll i Asien förvägras folket sina grundläggande mänskliga
            fri- och rättigheter. Det är allt från traffickingoffer på Filippinerna
            till tvångsförflyttade bönder i Kina. Även om demokratiseringen
            har kommit en bit på väg finns oerhört mycket kvar att göra.
          </p>
          <p xml:id="i-2okCjnisVsRono1aVSdUqr">
            Arbetet med försoning och att finna vägen till ett Sri Lanka
            där alla folkgrupper kan leva i fred och jämlikhet kan bara ske
            via dialog mellan alla parter, och Sverige bör stödja den processen.
          </p>
          <p xml:id="i-WAK8CvQMdbrDR9jheUKJ6F">
            I Burma har utvecklingen varit omvälvande. En av världens mest
            långvariga militärdiktaturer har börjat öppna för en mer demokratisk
            utveckling. Även om det fortfarande finns stark anledning till
            oro och många steg återstår att ta måste man ändå glädjas åt utvecklingen.
            Det vi nu ser är en mycket positiv utveckling som få ens vågade
            hoppas på bara för ett par år sedan.
          </p>
          <p xml:id="i-LtMssxMVxruHHh68dsGqpH">
            Aung San Suu Kyi har sedan hon frisläppts tillåtits att verka
            politiskt och har nu en plats i landets parlament efter fyllnadsvalen
            våren 2012. Militären har dock fortfarande ett avgörande inflytande
            och de platser som den demokratiska oppositionen vann i valet
            påverkar i sig inte maktbalansen i parlamentet.
          </p>
          <p xml:id="i-FNJjTDRGUx2Y3PVeaMnFP8">
            Många utmaningar återstår för det burmesiska folket. Den urusla
            ekonomin, de etniska konflikterna, fortsatt reformering av lagstiftning,
            bristande respekt för mänskliga rättigheter, etniska konflikter
            som är olösta i gränsområdena är några exempel på sådana. Även
            om ett stort antal fångar har släppts så måste alla politiska
            fångar friges. De våldsamheter och diskriminering som drabbat
            bl.a. rohingyafolket är också ett exempel på att vägen fortsatt
            är lång innan Burma kan kallas för en demokrati där allas mänskliga
            rättigheter tas tillvara.
          </p>
          <p xml:id="i-V35LQiGpf3aLMR96gd58L8">
            Många sanktioner gentemot Burma har lyfts och det är naturligt
            då positiva steg har tagits. EU suspenderade alla sina sanktioner
            gentemot Burma utom vapenembargot. Det är viktigt att Sverige
            och EU fortsätter att bevaka att konkreta steg tas och att genuina,
            irreversibla reformer genomförs. Möjligheten finns att åter införa
            sanktioner ifall utvecklingen stannar av eller går tillbaka. Eventuella
            beslut om lättnader av sanktioner bör föregås av noggrann konsultation
            med den burmesiska oppositionen.
          </p>
          <p xml:id="i-LKWidvvMisYcfZxKuq9cpG">
            Sverige bör ställa sig bakom förslaget om att införa en FN-ledd
            Commission of Inquiry, en kommission för att undersöka om händelserna
            i Burma kan vara krigsbrott och brott mot mänskligheten.
          </p>
          <p xml:id="i-2k3jmzFqorexzGGk8jbEUr">
            Sverige måste i alla sina kontakter med länder i Asien verka
            för ökad demokratisering och respekt för de mänskliga rättigheterna.
          </p>
          <p xml:id="i-KMhyCDinvNmvrSXH5w7nMX">
            Att fortsätta att arbeta för att företag tar ett större socialt
            ansvar och att fackliga rättigheter utvecklas är av största vikt.
          </p>
          <p xml:id="i-NwUd9ebkwTqtKdBFRVaTqN">
            En grundläggande förutsättning för en demokratisk samhällsutveckling
            och respekt för de mänskliga rättigheterna är, förutom yttrande-
            och organisationsfrihet, ett fungerande rättsväsen.
          </p>
          <p xml:id="i-NJ3njiT1FNVimd7enAbK4L">
            För det internationella samfundets del ska ansträngningarna fortsätta
            att inriktas på stöd till rättsutveckling och utbyte av erfarenheter
            på detta område, att stärka demokratins institutioner och främja
            framväxten av en demokratisk kultur, i vilken också oppositionen
            har en roll och kan verka. Det kan ske genom utbyte och samarbete
            såväl bilateralt och genom EU som med internationella institutioner,
            till exempel FN-mekanismer och andra internationella organ.
          </p>
          <p xml:id="i-Uibk61F2cvDemZWE383GRi">
            Även på jämställdhetens område bör det internationella samfundet
            öka sina ansträngningar genom att föra en dialog med Asien, men
            också genom att integrera ett jämställdhetsperspektiv i samarbetet
            med regionen. Sverige har tillsammans med andra internationella
            aktörer ett stort ansvar för att driva dessa frågor i hela regionen.
          </p>
          <p xml:id="i-SGgt4BWF5yaCQxHzyBNxtm">
            Vi anser att ytterligare ansträngningar bör göras för att bevaka
            dödsstraffets användning i Asien med avsikt att på olika sätt
            verka för dess avskaffande. Regeringen bör även i framtiden verka
            för att länder som har dödsstraff öppet redovisar statistik kring
            antalet domar och avrättningar. Sverige måste fortsätta en dialog
            om de mänskliga rättigheterna med Kina, Vietnam och Laos.
          </p>
          <p xml:id="i-2eqTRryenkzakbpkKXbpkh">
            Sverige ska även sträva efter att en dialog om de mänskliga rättigheterna
            initieras med Kambodja, förslagsvis med EU som plattform. Jämställdhet
            samt kvinnors och barns villkor bör vara centrala områden i Sveriges
            samarbete med Asien. Utöver stöd till organisationer verksamma
            på dessa områden bör Sverige föra fram dem i såväl multilaterala
            som bilaterala kontakter med länderna i Asien. Med tanke på den
            otillfredsställande situationen för yttrandefriheten i de flesta
            sydöstasiatiska länder och den riskfyllda situationen för MR-aktivister
            på många håll anser vi att regeringen bör särskilt uppmärksamma
            dessa frågor.
          </p>
          <p xml:id="i-Rxhjzdmuhj7dzaBqhrdZYD">
            Arbetet med att stärka det civila samhällets roll i byggandet
            av demokrati och god samhällsstyrning måste fortsätta, bland annat
            genom det utvecklingssamarbete som svenska frivilligorganisationer
            bedriver med Sidastöd. I Asien finns ett flertal länder med liknande
            inställning till frågor rörande mänskliga rättigheter och demokrati
            som Sverige och samarbete med dessa länder omkring dessa frågor
            är av största vikt. Även det mellanstatliga samarbetet inom organisationer
            såsom ASEM är av stort intresse för att lyfta upp frågorna om
            mänskliga rättigheter och demokrati.
          </p>
          <head xml:id="i-MiYK7NY7KjKWVGs13xcRDQ" type="h2">
            12.2 Relationer med Asien
          </head>
          <p xml:id="i-5T1YCraLdiNEpeT9KpQMK6">
            Politiken för global utveckling innebär att vi i arbetet med
            bilaterala och regionala frågor i Asien ska identifiera processer
            och frågor där vi inom olika politikområden kan bidra till målet
            om en rättvis och hållbar global utveckling. Insatser inom olika
            politikområden ska komplettera och förstärka varandra och ansträngningar
            ska göras för att undvika att insatser motverkar varandra. Likaså
            är samverkan över nationsgränser, inte minst inom EU, av vikt
            för att politiken ska få ordentligt genomslag.
          </p>
          <p xml:id="i-7yR8Yehck2hmeouZ5gWyxs">
            Huvudansvaret för enskilda länders utveckling ligger hos respektive
            lands regering. Samtidigt påverkas ett lands förutsättningar av
            andra länders agerande inom en mängd områden.
          </p>
          <p xml:id="i-Ja6JA5eUCWUaxJspCHLAiK">
            Samstämmigheten mellan olika politikområden ska därför stärkas
            i syfte att göra den samlade politiken mer utvecklingsfrämjande.
            För att arbetet för en rättvis och hållbar utveckling ska leda
            till resultat räcker det inte att bara Sverige agerar på ett samstämmigt
            sätt för att bidra till minskad fattigdom och en hållbar global
            utveckling. Politiken för global utveckling är därför också viktig
            i våra dialoger och kontakter med de rikare länderna i Asien.
            Genom dialog bör vi försöka påverka deras agerande på olika politikområden
            och i multilaterala forum och deras finansiella bidrag till utvecklingssamarbetet.
            Medlemskapet i EU innebär dessutom att vi har ytterligare en viktig
            plattform att utnyttja för att agera på områden som är prioriterade
            i våra relationer med Asien. Det ställer samtidigt krav på att
            vi verkar för att EU för en politik gentemot Asien där en rättvis
            och hållbar global utveckling tydliggörs som det övergripande
            målet.
          </p>
          <p xml:id="i-VUfbLzuS4vdw57GKemCZpm">
            Världens utveckling under det kommande seklet är nära förbunden
            med utvecklingen i Asien. De snabba förändringar som sker i flera
            av regionens länder får tydliga globala konsekvenser. För en liten
            öppen ekonomi som den svenska innebär det stora möjligheter och
            utmaningar.
          </p>
          <p xml:id="i-JJGksKqhiCe27HKHTcjw2r">
            Asien är en heterogen region. Länder och territorier uppvisar
            stora skillnader i bl.a. politiska och ekonomiska system och utvecklingsnivåer.
            Regionen rymmer såväl demokratier som enpartistater, såväl världens
            fattigaste länder som Japan med en högre per capita-inkomst än
            Sverige, såväl världens mest öppna ekonomier som slutna länder
            etc. Av det faktum att Asien inte är en enhet i annat än geografisk
            mening följer att fördjupade relationer kräver långsiktiga och
            diversifierade satsningar som omfattar politiska relationer, handels-
            och investeringsfrämjande, utvecklingssamarbete, miljösamarbete,
            forskningssamarbete och utbildning, folkrörelsekontakter, kultursamarbete
            och information och Sverigefrämjande.
          </p>
          <p xml:id="i-Mwim8tWjMRmJ3u4ygRobii">
            Ett tätare och bredare besöksutbyte är ett viktigt led i arbetet
            med att öka förståelsen för regionen och dess förändringar samt
            att bredda och fördjupa det ömsesidiga samarbetet med Asien.
          </p>
          <p xml:id="i-BghEFQbpJ6jp5WGX3pLTdW">
            Regeringen bör verka för att EU:s närvaro i och relationer med
            regionen fördjupas och att EU blir en aktiv och engagerad partner.
            Regeringen bör inom EU driva större samordning och sammanhållning
            för att med kraft driva målen inom demokrati, mänskliga rättigheter,
            handel, miljö, hälsa och säkerhetspolitik gentemot länder i Asien.
          </p>
          <p xml:id="i-D7i8oFjAGatvdUAJsNrGrP">
            Asiens betydelse i världsekonomin fortsätter att öka, vilket
            understryker vikten av att Sverige och EU verkar för att utveckla
            de ekonomiska förbindelserna med regionen som helhet.
          </p>
          <p xml:id="i-6YfdzxRKV5DjFL7NoZy3or">
            Det finns ett behov av att fortsatt stödja de asiatiska utvecklingsländernas
            reformarbete och fortsatta integrering i den globala ekonomin.
            Att utvecklingsländerna kan tillgodogöra sig de möjligheter världshandeln
            ger är ett av de högst prioriterade målen på den handelspolitiska
            dagordningen.
          </p>
          <p xml:id="i-8ytr3pTJ3TuuGhKAxFA95s">
            Även om merparten av länderna i Asien ser ut att uppnå det första
            millennieutvecklingsmålet om halverad fattigdom till 2015 lever
            majoriteten av världens fattiga i Asien, och ett antal länder
            har problem med att klara övriga millennieutvecklingsmål. Sverige
            måste öka sina egna ansträngningar och arbeta för att påverka
            det internationella samfundet så att millennieutvecklingsmålen
            även uppnås i Asien.
          </p>
          <p xml:id="i-CSVZHWpDSfiZjFZjXX6qax">
            Arbetet med mänskliga rättigheter och demokratifrågor syftar
            till att stödja och förstärka den långsiktiga trend som kan skönjas
            i Asien mot ökad demokratisering och ökad respekt för de mänskliga
            rättigheterna.
          </p>
          <p xml:id="i-9ivrv9zNVrTkxgvMgaqdsP">
            Miljöfrågorna kommer att kräva fortsatt fokus under lång tid
            framöver. Sverige måste agera genom alla de kanaler som finns
            till vårt förfogande. Genomslaget för miljörelaterade insatser
            förstärks dessutom om man kan finna en kombination med stöd på
            global, regional och lokal nivå.
          </p>
          <p xml:id="i-PZSp4zXuGoM88DxNuyPp7s">
            Inom det säkerhetspolitiska området är det angeläget att engagera
            sig och i EU än starkare, bilateralt liksom genom samarbete inom
            regionala och internationella organ.
          </p>
          <p xml:id="i-BbiEbJWXXUhGFeYCUq7SSd">
            I Sverige måste vi fortsätta att överväga hur vi ännu bättre
            ska tillvarata det mellanfolkliga samarbetet med Asien inom högre
            utbildning, forskning, folkrörelser och kultur i en värld där
            den asiatiska kontinenten får allt större betydelse.
          </p>
          <head xml:id="i-HY2Xbc8BacnPKta4ueK1ji" type="h2">
            12.3 Kina
          </head>
          <p xml:id="i-6YCFSNN29JfJN17oDWFfh1">
            I Kina råder stor brist på respekt för de mänskliga rättigheterna.
            Tvångsförflyttningar, fängslande av oliktänkande, stora brister
            i yttrandefriheten, dödsstraff för en mängd olika brott och negativ
            särbehandling av minoriteter som uigurer och tibetaner är alla
            exempel på detta.
          </p>
          <p xml:id="i-58i8wQvmYaiwHRLhJAvnH5">
            Landet har sedan de ekonomiska reformerna startade för drygt
            30 år sedan lyckats lyfta hundratals miljoner människor ur fattigdom.
            Det är en bedrift vars like är svår att finna. Den personliga
            friheten har ökat för många inom vissa områden. Samtidigt som
            vi måste bejaka och berömma den utvecklingen så finns också gigantiska
            utmaningar som följer i den ekonomiska utvecklingens spår. Rovdriftskapitalism,
            utnyttjande av arbetskraft under slavliknande förhållanden, miljöförstörelse
            och korruption är bara några exempel.
          </p>
          <p xml:id="i-HRoWv9RUDbQUjdRgxDdGRQ">
            Inför OS i Peking lovade den kinesiska regimen att man skulle
            förbättra situationen för de mänskliga rättigheterna. Få framsteg
            gjordes och i stort är situationen inte bättre än innan Kina tilldelades
            OS. Det är av största vikt att vi i Sverige och omvärlden fortsätter
            och intensifierar vår dialog med Kina om MR-frågor på alla plan.
            Socialdemokraterna tror på dialog och menar att dialog, kontakter
            och ekonomisk utveckling kommer att bidra till ett mer demokratiskt
            Kina som respekterar de mänskliga rättigheterna.
          </p>
          <p xml:id="i-Bsoc2vLzfe6AdBNXFnFMAQ">
            När Kina blir mer ekonomiskt starkt och därmed spelar en större
            roll på den globala scenen, är det viktigt att vi inte bara ser
            Kina som en gigantisk marknad för svenska produkter. Sverige måste
            i alla kontakter med Kina föra fram ståndpunkten om mänskliga
            rättigheter och demokrati samt fortsätta arbetet för att företag
            tar ett större socialt ansvar och att fackliga rättigheter utvecklas,
            vilket skulle leda till politiska förändringar. Vi tror inte på
            någon begränsning i vårt ekonomiska utbyte med Kina.
          </p>
          <p xml:id="i-HoZGQarTaufUYpiJvTSLcm">
            Det ömsesidiga beroendet mellan USA och Kina ökar. Kina finansierar
            en väsentlig del av USA:s handelsbalans- och budgetunderskott.
            En mycket stor del av Kinas valutareserv är placerad i amerikanska
            statsobligationer och dollar. USA är världens största oljekonsument,
            Kina är den näst största. Båda länderna blir alltmer importberoende
            och planerar att ta en allt större andel från Afrika. De två länderna
            konkurrerar också om många av världens metaller. Under det kalla
            kriget var Afrika arena för ideologisk och säkerhetspolitisk konkurrens.
            I dag handlar kampen om Afrikas energi- och naturtillgångar.
          </p>
          <p xml:id="i-5Fr5eafCckuSdfMzswF6iF">
            Asiens växande ekonomiska aktivitet leder till ökad förbrukning
            av världens råvarutillgångar och växande miljöproblem. Kinas och
            Indiens ekonomier hör till de snabbast växande under 2000-talet,
            och i egenskap av sina storlekar har de en avsevärt större miljöpåverkan
            än andra länder i Asien. Kina står för en allt större del av världens
            samlade utsläpp av växthusgaser, främst i form av koldioxid som
            till största del kommer från förbränning av kol. Snart beräknas
            Kina ha gått om USA som världens största utsläppare av växthusgaser.
            Vattentillgångarna i Asien förorenas, och bristen på rent vatten
            skapar mellanstatliga motsättningar. Luftföroreningarna i storstäderna
            skördar många liv, och förbränningen av kolväten bidrar till växthuseffekten.
            Asiens roll i dessa relaterade processer får sociala, miljömässiga
            och politiska konsekvenser både regionalt och globalt.
          </p>
          <p xml:id="i-ASMXMWTsDknvzPptFkTJo8">
            Det är en lång väg kvar innan press- och yttrandefriheten respekteras
            i Kina. Förtrycket mot oliktänkande och människorättsaktivister
            fortsätter med oförminskad styrka. Förföljelsen av uigurer fortsätter.
            I Tibet förnekas tibetanerna bland annat sina rättigheter att
            utöva sin religion.
          </p>
          <p xml:id="i-LX2btFkxhVyYHyMGzJ79ej">
            Kina är det land som avrättar flest människor. Statistiken är
            inte tillgänglig men Amnesty räknar avrättningarna i tusental.
            Kina bör offentliggöra alla uppgifter om dödsdomar och avrättningar
            i landet. En ökad öppenhet kring varje enskilt fall är viktigt
            också för advokater och anhöriga till dödsdömda och för rättssäkerheten.
            Dödsstraff är inte värdigt något samhälle och ska alltid fördömas.
          </p>
          <p xml:id="i-WxTNmt6n4jmt8NcuF56a1w">
            Polisen har befogenheter att skicka personer som begått småbrott
            till omskolningsläger, utan åtal eller rättegång, visar bland
            annat Amnestys rapporter. Över huvud taget har bruket av godtyckliga
            frihetsberövanden ökat – detta trots att Kina under längre tid
            har hävdat att de arbetat för att avskaffa systemet.
          </p>
          <p xml:id="i-8rceV3kxi6W3Br7gP87vzN">
            Övergreppen mot inhemska medier och deras utövare fortsätter.
            Fortfarande är det helt förbjudet att tala om demonstrationerna
            vid Himmelska fridens torg 1989, som slogs ned med våld av militären.
          </p>
          <head xml:id="i-UVzBTQGpfnnT8WqBqBJt1D" type="h1">
            13 Latinamerika
          </head>
          <p xml:id="i-MzpzzATihUEY1VeS5KJYru">
            Fler länder i Latinamerika uppvisar positiva trender, med en
            utveckling mot såväl stärkt demokrati som ekonomisk tillväxt.
            Även om utvecklingen tagit god fart finns fortfarande stora klyftor
            mellan rika och fattiga och flera länder plågas av narkotikarelaterad
            brottslighet och våldet som följer i dess fotspår. Med ekonomisk
            utveckling måste också den sociala utvecklingen följa.
          </p>
          <p xml:id="i-PJTweMewo4ZN26xpWihgxm">
            Latinamerika är en kontinent där omvälvande förändringar skett
            under de senaste decennierna. Under 1980-talet och 1990-talet
            inleddes demokratiserings- och fredsprocesser över i stort sett
            hela Latinamerika, som under årtionden präglades av militärstyre,
            inbördeskrig och kränkningar av mänskliga rättigheter.
          </p>
          <p xml:id="i-V6aKSq6X3P6RWd6x84Xc3k">
            Övergången till demokrati försvårades under 1990-talet genom
            en nyliberal politik i många länder, där utvecklingen saktades
            ned genom minimala satsningar på välfärd och utveckling. Skuldbördan
            minskade många länders ekonomiska utrymme ytterligare. Resultatet
            har gjort Latinamerika till en av världens mest ojämlika kontinenter,
            där skillnaderna mellan fattiga och rika fortfarande är enorma.
          </p>
          <p xml:id="i-qCC9Gt97w5skaDzcc9LzK">
            En tredjedel av den latinamerikanska befolkningen lever i fattigdom
            trots att den genomsnittliga tillväxten under fem år fram till
            den världsomfattande finansiella krisen var fem procent. Tillväxten
            fördelades ojämnt och ojämlikt, diskriminering och social utslagning
            är fortfarande omfattande och 190 miljoner människor på kontinenten
            lever i fattigdom.
          </p>
          <p xml:id="i-KzZFWtZpgfNq1zBMhHHUum">
            Många gånger gör – och får – ursprungsbefolkningarna sina röster
            hörda mer än tidigare. De senaste åren har stora delar av kontinenten
            haft en gynnsam ekonomisk utveckling och flera länder har börjat
            göra stora investeringar för att minska fattigdomen och öka tillgången
            till utbildning och hälsa.
          </p>
          <p xml:id="i-4nzwBCe9TdwSLNyeM6kWNV">
            Flera av de latinamerikanska länderna har utvecklats i positiv
            riktning och ökar i såväl ekonomisk som politisk betydelse. Det
            bör avspeglas bättre i ökade relationer och fler politiska kontakter
            med exempelvis EU och FN.
          </p>
          <p xml:id="i-6tWKASVoFE9R7hjGejjgZ2">
            Brasilien har både arbetat för minskade orättvisor och hunger
            och gått fram som en allt viktigare utrikespolitisk och ekonomisk
            aktör. Landet har på många områden en positiv utveckling och landet
            är en framväxande stormakt med en allt viktigare roll i det internationella
            samfundet. Brasilien är en strategiskt viktig partner för Sverige.
          </p>
          <p xml:id="i-9D91F19woKaBdB77ofJxtd">
            Stora problem återstår dock i många av Latinamerikas länder.
            De ekonomiska klyftorna är fortfarande enorma. Fattigdomen är
            stor i många länder. De narkotikarelaterade konflikterna som råder
            i Colombia pågår fortfarande, och det narkotikarelaterade våldet,
            där speciellt Mexiko oroar, ser dessutom ut att sprida sig till
            andra länder.
          </p>
          <p xml:id="i-Xc4eKJr1dg5ed8mD5Ascec">
            Militärkuppen i Honduras i juni 2009 och 2012 mot Paraguays president
            Fernando Lugo, var oacceptabla och flagranta brott mot demokratins
            principer. Detta är samtidigt exempel på vilken bräcklig demokratisk
            grund som några av Latinamerikas länder fortfarande vilar på.
          </p>
          <p xml:id="i-JtvMvEnLDF8nJ76XaFqMWq">
            Latinamerika brottas med flera stora problem som förvärras av
            att klimatet förändras, bland annat skogsskövling och jorderosion.
            Ekologiskt känsliga områden som regnskog, biologisk mångfald etc.
            skyddas inte tillräckligt och utnyttjas inte på ett hållbart sätt.
            Naturkatastrofer som översvämningar och jordbävningar har blivit
            vanligare. Särskilt Centralamerika och Karibien drabbas ofta av
            orkaner.
          </p>
          <head xml:id="i-KrrtCU2a7Gtmu6knciwYDi" type="h2">
            13.1 Colombia
          </head>
          <p xml:id="i-FF7B3M6S1oYYHSGHucUkuk">
            I Colombia pågår sedan mer än 40 år en intern väpnad konflikt
            med flera aktörer, gerillaorganisationerna Farc-EP, ELN samt den
            paramilitära gruppen AUC (Autodefensas Unidas de Colombia), som
            i huvudsak lagt ner sina vapen. Såväl Farc-EP som ELN har begått
            mycket allvarliga brott mot internationell humanitär rätt, exempelvis
            tvångsrekryteringar av barn, urskillningslösa attacker mot civilbefolkningen,
            tvångsförflyttningar, kidnappningar, användning av anti-personella
            minor, bilbomber samt mord på och hot mot folkvalda.
          </p>
          <p xml:id="i-WzVWDEQx6Md1zGLkarvrKY">
            Flera tusen människor har under årens lopp kidnappats och tvingats
            leva i fångenskap under mycket svåra förhållanden. För närvarande
            beräknas Farc-gerillan hålla 500–600 fångar. Utanför Afrika och
            näst efter Sudan är Colombia det land som har flest internflyktingar
            i världen. Enligt Sida är uppskattningsvis sju procent av befolkningen
            på flykt på grund av den interna konflikten och det ökade våldet
            i landet.
          </p>
          <p xml:id="i-2pcBf5BVraGZ4SrE5uqaFF">
            Ett stort problem i vissa delar av Latinamerika är narkotikahandeln
            och kokaodlingen, exempelvis i Colombia. I stort sett allt kokain
            som finns att tillgå i världen framställs i den andinska regionen,
            som förutom Colombia består av Bolivia, Peru, Ecuador och Venezuela.
            Att få ett stopp på narkotikahandeln tycks vara näst intill omöjligt,
            bland annat med tanke på att rättsväsendet är ineffektivt och
            urholkas av korruption.
          </p>
          <p xml:id="i-MDduihj7PpHuzPP9hq6FHZ">
            Frågor om demokrati, fred, mänskliga rättigheter och konflikthantering
            berör alla i Colombia, ned till det minsta lokalsamhället. Paradoxalt
            nog har Colombia under hela tiden som den väpnade konflikten i
            landet pågått varit en politisk demokrati, med demokratiska val,
            ett starkt civilsamhälle och ett dynamiskt kulturliv.
          </p>
          <p xml:id="i-3KBX6WKQtTPj6vTQZbkJ49">
            Den interna väpnande konflikten har även en omfattande inverkan
            på kvinnors situation. Alla parter i konflikten gör sig skyldiga
            till sexuellt våld mot kvinnor och flickor samtidigt som omfattande
            straffrihet råder.
          </p>
          <p xml:id="i-VQXBGQGGyLtYkVYZQvTGnz">
            Våldet och kriminaliteten, såväl det organiserade som det spontana
            på gator och torg, är ett annat stort problem som väntar på en
            förändring till det bättre.
          </p>
          <p xml:id="i-7ZJ5hJzfUev9F1TREeufWB">
            Colombia bryter också mot de mänskliga rättigheterna. På Colombias
            universitet pågår allvarliga kränkningar, studentledare hotas
            och mördas, och ett stort antal tvingas på flykt.
          </p>
          <p xml:id="i-DNwFZePi3wBbjnX1fNpZkW">
            Colombia har i många år varit ett av världens farligaste länder
            för journalister och fackligt aktiva. Här bör den svenska regeringen
            ställa tydliga krav på Colombias regering.
          </p>
          <p xml:id="i-AvC3hQArpsKbaHhLVstmSd">
            Vi socialdemokrater anser att en förhandlingslösning måste till
            för att uppnå fred mellan de olika grupperingarna i Colombia.
          </p>
          <p xml:id="i-DYfQ7QiCnJqqyicfxEmZSJ">
            Diplomatiska kontakter ska kombineras med ett slagkraftigt utvecklingsarbete.
            Vi bör agera såväl bilateralt som tillsammans med de andra medlemsstaterna
            i EU. Här kan också FN spela en central roll när det gäller fredsförhandlingarna.
          </p>
          <p xml:id="i-Wxzv7wf7HzTzQPva4BTyur">
            Vissa förändringar och en något förbättrad situation i landet
            kan dock ses efter president Santos ansträngningar att få bl.a.
            Farcgerillan till förhandlingsbordet.
          </p>
          <head xml:id="i-LNUDeRsdNoAHsdxqyn8pMY" type="h2">
            13.2 Chile
          </head>
          <p xml:id="i-TK1KEVWYqdWUx4ArvPhtY">
            Att även fortsättningsvis stödja den positiva demokratiska utvecklingen
            i Chile är viktigt. I vissa avseenden finns stora likheter mellan
            Sverige och Chile. I båda länderna finns viktiga naturresurser
            inom skogs-, gruv- och jordbruksindustrin och båda är beroende
            av utrikeshandel. Ett utmärkt exempel på samarbete är den gemensamma
            fond som Sverige och Chile har skapat och som har till syfte att
            främja samarbete och långsiktiga affärsrelationer mellan svenska
            och chilenska små och medelstora företag. Grunden för samarbetet
            är innovation, kunskapsöverföring och kunskapsutbyte av teknologi
            och metoder.
          </p>
          <head xml:id="i-CDfpBsxsegKVmWNfFrW9hG" type="h2">
            13.3 Mexiko
          </head>
          <p xml:id="i-LQzYPNXduxtL5y8S8Bwq5u">
            I Mexiko tycks såväl regeringen som militär och polis stå mer
            eller mindre maktlösa inför den fortsatt eskalerande våldsvåg,
            som det sedan lång tid pågående narkotikakriget nu medför. För
            närvarande pågår ett regelrätt krig mellan de två stora allianserna
            av drogsyndikat på grund av de intäkter i mångmiljardbelopp det
            rör sig om, för den som dominerar smugglingen till USA. De mexikanska
            drogkartellerna har de senaste åren dessutom etablerat sig, som
            ledande i distributionsledet i USA genom att upprätta underjordiska
            grossistcentraler i flera större städer. Kartellerna agerar på
            båda sidor om gränsen och använder sig av vapen som till allra
            största delen tros vara köpta i USA.
          </p>
          <head xml:id="i-MfKaaEQeuDSpGauSzCEx7F" type="h2">
            13.4 Kuba
          </head>
          <p xml:id="i-ATejnJJ9daeYHzVEzShnya">
            Sedan revolutionen 1958 har Kuba varit diktatoriskt styrt och
            demokratiska och mänskliga rättigheter har ständigt kränkts. Någon
            större förbättring av den demokratiska situationen har ännu inte
            skett genom maktskiftet från Fidel Castro till brodern Raul Castro.
          </p>
          <p xml:id="i-Ds55zZt5qZoKz8CSVemZwd">
            Raul Castro har visserligen släppt ett antal politiska fångar,
            visat sig mer öppen att lyssna till oppositionen och skrivit på
            FN:s deklaration för mänskliga rättigheter. Men Kubas folk lider
            fortfarande under det politiska förtrycket och av det ekonomiska
            vanstyret. Regimen förtrycker sina egna medborgare. Lojala partimedlemmar
            kan avancera i karriären, få bra utbildning och köpa varor som
            vanliga kubaner bara kan drömma om. Regimen slår ned på människors
            åsiktsyttringar och kartlägger deras kontakter med yttervärlden.
          </p>
          <p xml:id="i-PPj4vyry2qEUKAG4otfAth">
            Vi socialdemokrater tar bestämt avstånd från USA:s embargo mot
            Kuba. USA-embargot utgör dock ingen ursäkt för Kubas regim att
            brista i respekt för de mänskliga rättigheterna.
          </p>
          <p xml:id="i-QFCUuZ3TZsJErLxEWVRiFt">
            Kubas folk behöver omvärldens stöd i sin kamp för demokrati.
            Castros regim sitter kvar vid makten genom sitt eget taktiska
            manövrerande och en absurd statlig övervakning av det kubanska
            folket. Deras makt är också beroende av det faktum att många politiker
            i omvärlden har en romantiserad syn på det lilla landet, som står
            upp mot den stora makten USA. Det gör dem tyvärr beredda att se
            mellan fingrarna när det gäller det politiska förtrycket i just
            Kubas fall.
          </p>
          <p xml:id="i-KWsprZvgR7NzFzcSZ9wEkb">
            Socialdemokraterna i Sverige är redo att föra en dialog med Kubas
            demokratiska krafter. Precis som vi stöder demokrati och mänskliga
            rättigheter överallt annars gör vi det också på Kuba. Omvärlden
            ska inte isolera Kuba – tvärtom. Människor hungrar efter kontakter
            och utbyte med omvärlden. Kontakter folk till folk och mellan
            organisationer och näringsliv är oerhört viktiga. Den svenska
            politiken måste även fortsättningsvis föras tillsammans med EU
            utifrån starka krav på mänskliga rättigheter. Vi ska bidra med
            konstruktivt och konkret stöd till de demokratiska krafterna,
            och vi ska samtidigt öka kontakterna mellan folk och organisationer.
          </p>
          <p xml:id="i-NUP5Pft4cVUKYYkNVNP2JZ">
            Sveriges kontakter med den demokratiska oppositionen ska inte
            avbrytas utan i stället breddas och fördjupas. Det är samtidigt
            viktigt att en dialog kan föras med hela det kubanska samhället.
          </p>
          <p xml:id="i-S6wy8vzAscTtY5JNuAT2CU">
            Vi socialdemokrater har ett starkt engagemang för att främja
            de mänskliga rättigheterna på Kuba och att bidra till en fredlig
            övergång till ett demokratiskt samhälle med väsentligt förbättrade
            levnadsvillkor för den kubanska befolkningen. Det kubanska folket
            ska inte behöva välja mellan demokrati och respekt för de mänskliga
            rättigheterna och generell välfärd. Vi vill ge fortsatt stöd till
            det civila samhället genom att fortsätta utvecklingen av kontakterna
            med och stödet till alla de aktörer som verkar för en demokratisk
            utveckling i Kuba.
          </p>
          <head xml:id="i-3RngJXc1MbXDR5k48BxA8G" type="h2">
            13.5 Nicaragua
          </head>
          <p xml:id="i-Nn6mdPhwn2VttjG9H5XhZf">
            Nicaragua är Latinamerikas näst fattigaste land efter Haiti.
            Enligt FN:s utvecklingsorgan, UNDP, levde 80 procent av befolkningen
            i fattigdom och 45 procent i extrem fattigdom i början av 2000-talet.
            Nästan var tredje person är undernärd, och mer än var femte person
            saknar tillgång till rent vatten, enligt FN:s barnfond Unicef.
          </p>
          <p xml:id="i-TxYHCMqm9LevCJ7yMtMZGL">
            Som i så många andra länder är kvinnor och barn på landsbygden
            särskilt utsatta. I många hushåll är kvinnan ensam ansvarig för
            familjens försörjning. Tillsammans med Guatemala har Nicaragua
            Centralamerikas högsta barna- och mödradödlighet. Hälsovården
            är bristfällig, och på de statliga sjukhusen råder brist på mediciner
            och utrustning. I många svårtillgängliga områden, särskilt vid
            Atlantkusten, finns överhuvudtaget ingen vård att tillgå.
          </p>
          <p xml:id="i-XZW3YFBrviWtHnB6MRwqzm">
            Nicaragua är ett starkt mansdominerat samhälle. Enligt rapport
            från Sida är Nicaragua det land i Latinamerika som har mest kvinnomisshandel
            inklusive sexuellt våld. En tredjedel av barnen i Nicaragua har
            sett sina mödrar misshandlas. Ansträngningar görs dock för att
            komma tillrätta med våldet i hemmen. Sedan mitten av 1990-talet
            finns specialutbildade kvinnokommissarier på flera polisstationer,
            för att få fler att våga anmäla våld mot kvinnor och barn. Dessutom
            arbetar en rad organisationer för att förbättra kvinnornas villkor.
          </p>
          <p xml:id="i-HabEu1k4fev6JN7syE1rnM">
            Jämställdhet har alltid varit en viktig fråga i det svenska utvecklingssamarbetet.
            I Nicaragua, där kvinnor diskrimineras på många sätt, har Sverige
            bidragit till ett antal större insatser för att öka jämställdheten,
            men mycket återstår att göra.
          </p>
          <p xml:id="i-MFjwerax8iVjZab8pAzNuG">
            Enligt Amnesty har landets regering misslyckats med att få till
            stånd en integrerad handlingsplan för att få bort det sexuella
            våldet, ge skydd till offer och se till att de har tillgång till
            allsidigt psykosocialt stöd för att kunna återhämta sig.
          </p>
          <p xml:id="i-29AzoFfD3JSA7kERrY2tUa">
            I Nicaragua finns världens hårdaste abortlag, som infördes 2006
            efter en välregistrerad propagandakampanj av katolska kyrkan.
            Redan dessförinnan hade man en mycket hård lagstiftning, där abort
            endast tilläts då kvinnans liv var i fara eller om graviditeten
            var följden av våldtäkt eller incest. Med den nya och hårdare
            lagen, som inte ens tillåter abort om kvinnans liv är i fara eller
            om unga flickor blivit gravida efter sexuella övergrepp, riskerar
            såväl kvinnan som läkaren, som utför en abort, två respektive
            tre års fängelse.
          </p>
          <p xml:id="i-FCzgX1GRK2jWBAuGTbZ6tn">
            Med tanke på den rådande situationen i Nicaragua anser vi socialdemokrater
            det viktigt med ett fortsatt engagemang för utvecklingen i landet
            inte minst gällande kvinnornas situation.
          </p>
          <p xml:id="i-Vc6yF1zcwjaAxg43HMWtco">
            På senare år har sandinistregeringen visat prov på ett alltmer
            auktoritärt förhållningssätt. Civila organisationer har uteslutits
            och granskas av regeringen. Deras möjligheter att påverka och
            ta del av landets utveckling och hur fattigdomen ska bekämpas
            har stramats åt och ingen internationell insyn tillåts i kommunalvalen.
            Det är också mycket oroande att Högsta domstolen förbjudit partier
            från att delta i val.
          </p>
          <head xml:id="i-FoeSRa8H2jxZKWZAH81rkw" type="h1">
            14 Europarådet
          </head>
          <p xml:id="i-PQo9RteUb7bvnpMAbMobTV">
            Detta är endast en kortare sammanfattning av socialdemokratisk
            politik i Europarådssammanhang med nämnande av några frågor vi
            socialdemokrater arbetar med där. För en fullständig bild hänvisas
            till vår kommittémotion med anledning av skrivelse 2012/13:184
            Verksamheten inom Europarådets ministerkommitté m.m. under 2012
            och första halvåret 2013.
          </p>
          <p xml:id="i-UhBLR3WQK8NhcKVGbnRsKP">
            Läget för Europarådets huvuduppgifter – mänskliga rättigheter,
            rättsstatlighet och demokrati – är inte generellt gott. Dagens
            Europa har stora problem. Den politiska utvecklingen i några av
            Europarådets medlemsstater går inte i demokratisk riktning.
          </p>
          <p xml:id="i-JDAAMdj332ixFSFvX2fkxX">
            Den ekonomiska utvecklingen i Europa har stagnerat, framför allt
            i euroområdet, och utvecklingen framåt är svårbedömd. I flera
            länder, inom och utom eurozonen, är arbetslösheten mycket stor,
            t ex i Spanien kring 25 procent. Framför allt är yngre människor,
            som är på väg in på arbetsmarknaden, ofta i ett mycket utsatt
            läge. Minoritetsgrupper känner sig utsatta för diskriminering
            och hot. Eurokrispolitiken har allvarliga demokratiska problem
            med sig.
          </p>
          <p xml:id="i-28gH4KNBBtVpiFUXZ6cgm6">
            Situationen är kritisk – och den inbjuder oss alla i Sveriges
            riksdag att samla våra krafter för demokrati och rättfärdighet.
            I Europarådets parlamentariska församling har detta uppmärksammats
            och debatterats med stor oro.
          </p>
          <p xml:id="i-MiwHgV2K46mJyWxCzDzuNR">
            Europarådets parlamentariska församling arbetar med demokratifrågorna
            i Europa och vårt grannskap
          </p>
          <p xml:id="i-MRYAg9RR2mnMkv1fz9CxFk">
            När det gäller Europakonventionen och EU menar vi att regeringen
            ska driva på i förhandlingarna mellan ER och EU om att EU ska
            tillträda konventionen om skydd för de mänskliga rättigheterna
            och grundläggande friheterna. Innan denna slutligen är ratificerad
            av alla parter, kvarstår risker för att Europa utvecklas utan
            en grundläggande gemensam rättsordning. Likaså angeläget är det
            att den svenska ratificeringen av Europarådets konvention om våld
            mot kvinnor och våld i nära relationer inte drar ut på tiden.
          </p>
          <p xml:id="i-AM2TQgDJ35SyXhwC99Envi">
            Frågor som berör kvinnors sexuella och reproduktiva rättigheter
            är frågor som ofta blir kontroversiella i Europarådet. Vi håller
            på att alla människor ska ha rätt till sexuell och reproduktiv
            hälsa och det ska inkludera rätt till abort, i ljuset av Europakonventionen
            om mänskliga rättigheter. Mödradödligheten är nära förknippad
            med abortfrågan. Abort ska vara laglig, säker och tillgänglig
            för alla kvinnor.
          </p>
          <p xml:id="i-AWocpvCkGG9SGqGCzBtiBG">
            Homo- och transfobin är fortsatt utbredd i Europa. Dagligen kränks
            hbt-personers mänskliga rättigheter. Ibland sanktioneras kränkningarna
            av det offentliga och myndigheter i Europarådets medlemsstater.
            På senare tid har vi också sett förslag och beslut om lagstiftning
            som inte har något annat syfte än att kringskära hbt-personers
            rättigheter. Rätten att samlas och rätten att manifestera kränks
            också fortfarande. Detta är oacceptabla inskränkningar av mänskliga
            rättigheter, riktade mot en grupp, enbart på grund av sexualitet
            och könstillhörighet. Inom Europarådets sekretariat har en enhet
            skapats för att jobba med de här frågorna. Alla sådana här initiativ
            bör stöttas tydligt av Sverige.
          </p>
          <p xml:id="i-CHqy3iP4zxuQEn8Rj8Vsgq">
            I flertalet av länderna med stora demokratiska problem är mediesituationen
            inte pluralistisk nog. Man ser en ökad mediekoncentration och
            en allt svårare situation för journalister. Hot och våld mot journalister,
            som arbetar seriöst, förekommer, bl a i Ryssland och Turkiet.
            Det finns stora behov av att skydda dem, liksom deras källor.
          </p>
          <head xml:id="i-P4Uzp7A8bDzhsCbULiNPAu" type="h1">
            15 OSSE:s parlamentariska församling
          </head>
          <p xml:id="i-EhPKKYjv483jx35Uk9PhEH">
            Organisationen för säkerhet och samarbete i Europa (OSSE) bildades
            1975. Det är en organisation för säkerhetspolitisk dialog och
            samverkan i Europa. OSSE:s huvudinriktning är att verka för att
            förebygga konflikter, skydda nationella minoriteter, främja mänskliga
            rättigheter, ge stöd till demokratiuppbyggnad, verka för rustningskontroll
            och främja förtroende- och säkerhetsskapande insatser.
          </p>
          <p xml:id="i-YRaaZRfdZT7x85Xuhcp9yG">
            OSSE:s parlamentariska församling inrättades 1991 och har 57
            medlemsländer. Mongoliet är OSSE:s parlamentariska församlings
            senaste medlemsland och anslöt sig under 2012. Varje land är representerat
            med parlamentariker i relation till sin storlek. Den parlamentariska
            församlingen har en rådgivande funktion. Den granskar hur medlemsländernas
            regeringar uppfyller OSSE:s mål, debatterar aktuella frågor på
            OSSE:s dagordning och antar resolutioner som syftar till att öka
            säkerhet och samarbete i Europa.
          </p>
          <p xml:id="i-EXfwXnc4h9rMn5MswQjc5">
            Som ett viktigt instrument för att stödja OSSE:s åtagande vad
            gäller mänskliga rättigheter, demokrati och rättsstatens principer
            har församlingen ett omfattande program för övervakning av parlamentsval,
            och i vissa fall presidentval, framför allt i de nya demokratierna
            i f.d. Sovjetunionen i Central- och Östeuropa samt Centralasien.
            Församlingens medlemmar inbjuds att delta i dessa valobservationer
            som arrangeras i samarbete mellan OSSE och den parlamentariska
            församlingen.
          </p>
          <p xml:id="i-Kqx7JthJgkVyTFw2c2wqJe">
            Vi socialdemokrater anser att OSSE och OSSE:s parlamentariska
            församling är viktiga institutioner för att främja fred och säkerhet
            och för att främja mänskliga rättigheter och demokrati. Aktivt
            deltagande i valövervakningar främjar insyn och bidrar till att
            avslöja fusk och brister i valprocesser.
          </p>
          <p xml:id="i-UgRMRWZD2c5KfcxBS9Ji3C">
            Genom våra företrädare i OSSE:s parlamentariska församling har
            vi under många år varit aktivt pådrivande i frågor rörande jämställdhet
            och trafficking, ett arbete vi kommer att fortsätta att arbeta
            för med oförminskad kraft. Men vi har även arbetat med behovet
            av reformer rörande ökad öppenhet och transparens i OSSE:s parlamentariska
            församlings arbetsformer. OSSE:s parlamentariska församling är
            i starkt behov av förändring för att möta moderna krav på effektivitet,
            trovärdighet och öppenhet i organisationens demokratiska processer.
            Det är exempelvis bekymmersamt att organisationen har arbetsformer
            som ger möjlighet att återkommande lyfta bort angelägna frågor
            från dagordningen för plenadiskussionen i OSSE:s parlamentariska
            församling för att det inte passar det ena eller andra medlemslandet.
            Detta är inte acceptabelt och tenderar att försvaga organisationens
            trovärdighet och innebära mindre relevans i relation till viktiga
            aktuella frågeställningar rörande demokrati och mänskliga rättigheter.
          </p>
          <p xml:id="i-KCpNq9DdGAhRKmPFoQDJLo">
            Vi anser det nödvändigt att öka ansträngningarna för att driva
            en tydlig dialog med Ryssland som utvecklas i en alltmer auktoritär
            riktning. Journalister förföljs, oppositionella fängslas eller
            hindras i sitt politiska arbete, mänskliga rättigheter sätts på
            undantag och exempelvis hbt-personer möts av skärpt lagstiftning
            och enskilda organisationer får allt mindre utrymme, demokratin
            urholkas. Samtidigt har Ryssland ökat sitt engagemang inom OSSE:s
            parlamentariska församling, vilket ger utrymme till en kritisk
            dialog som vi måste ta till vara.
          </p>
          <p xml:id="i-BpesKAzMTrDe2GQjUAi9o8">
            Vi kommer också att fortsätta att med kraft driva frågor om demokrati
            och mänskliga rättigheter i relation till Vitryssland där människor
            lever i förtryck och där valprocesser inte tillåts vara fria och
            öppna och där kandidater fängslas och förföljs.
          </p>
          <p xml:id="i-7GPofP3ndu9RdxGg9TnTVA">
            Vi betonar betydelsen av dialog med Kazakstan som i kraft av
            sin starkt växande ekonomi blir en allt mer betydelsefull aktör
            inom OSSE:s parlamentariska församling. Samtidigt är dess resa
            mot demokrati och respekt för mänskliga rättigheter motsägelsefull.
            Trots utfästelser från högsta nivå om ökad demokratisering så
            möter oppositionella och fria journalister avsevärda svårigheter
            att agera.
          </p>
          <p xml:id="i-JgdnUb8wS2DnjzmTgMqruQ">
            Vi betonar vikten av parlamentarisk dialog i Medelhavsområdet,
            de omvälvande förändringarna under den s.k. arabiska våren och
            den efterföljande turbulensen i ett flertal av regionens länder
            ställer ökade krav på demokratistöd.
          </p>
          <p xml:id="i-KzByE6ZaMdehtSyAxi3ULQ">
            Vi har ökat betoningen på och samarbetet inom den nordisk-baltiska
            gemenskapen inom det s.k. NB8-samarbetet under det senaste året.
            Vi kommer att fortsätta att anstränga oss för att samarbetet ytterligare
            skall stärkas och att det ger en jämlik och gemensamt stärkt plattform
            att arbeta utifrån inom arbetet inom OSSE:s parlamentariska församling.
          </p>
          <p xml:id="i-MaETs24FVtLMcaHSJ3C3sQ">
            Vi socialdemokrater betonar vikten av de valobservationer som
            OSSE:s parlamentariska församling utför. De bidrar till att utveckla
            och stärka demokratier och belyser brister och fusk i valprocesser.
            Valobservationerna utgör en viktig stödjepunkt för demokratirörelser
            och stärker nationella strävanden för sann demokrati. Det är dock
            viktigt att betona att själva valet bara är en del av en demokratiseringsprocess.
          </p>
          <p xml:id="i-2TwRb3nqSgxipXuW9RLSu8">
            Kraven och förväntningarna på OSSE:s parlamentariska församling
            är höga och fortsätter att växa samtidigt som den ekonomiska situationen
            nu under flera år varit mycket hårt ansträngd. Arbetsuppgifterna
            har växt men inte organisationens budget. Det är angeläget att
            en övergripande utredning kommer till stånd som ser över OSSE:s
            parlamentariska församlings ekonomi men i samma sammanhang ser
            över organisationens politiska och organisatoriska utmaningar.
          </p>
          <p xml:id="i-EFKibiE9Jr5GwwMG1CdT7p">
            Vi kommer också inom församlingen att driva frågan om samarbete
            och dialog med andra regionala säkerhets- och samarbetsorganisationer
            med delvis eller närbesläktade arbetsområden, exempelvis Shanghai
            Cooperation Organization och Asean.
          </p>
          <p xml:id="i-2uy8PE8wM3u4uTGxnQSq5q">
            Utöver detta avsnitt har vi också skrivit om vår hållning i OSSE-relaterade
            frågor i vår kommittémotion med anledning av skrivelse 2012/13:185
            Verksamheten inom Organisationen för säkerhet och samarbete i
            Europa (OSSE) under 2012 och första halvåret 2013.
          </p>
          <head xml:id="i-2aH2cuXUvgH6nsXK1VEd8q" type="h1">
            16 Sveriges representation i världen
          </head>
          <p xml:id="i-HuAkrNgspgpiPD8HDfQKik">
            Sveriges representation utomlands är en vital fråga för vårt
            lands utrikes-, bistånds- och näringspolitik. Vi måste ha en väl
            rustad utrikesförvaltning både på Utrikesdepartementet i Stockholm
            och på plats ute i världen för att kunna förstå politiska, ekonomiska
            och kulturella trender och för att kunna upprätthålla relationer
            som ligger till grund för samarbete på en mängd viktiga områden.
          </p>
          <p xml:id="i-TMZhPYU8Bv14eEFKmu8TJM">
            Socialdemokraterna vill slå vakt om UD:s möjligheter att såväl
            behålla som nyrekrytera kompetent personal.
          </p>
          <p xml:id="i-DubfkyvbB7UQmhrLcXxEDm">
            Socialdemokraterna och regeringen slöt 2011 en överenskommelse
            som räddade ambassaderna i Hanoi, Buenos Aires, Luanda och Kuala
            Lumpur från nedläggning.
          </p>
          <p xml:id="i-9eBdX6VaPFcrPrq11j7xrS">
            Utöver det handlade överenskommelsen om vikten av att utrikesförvaltningen
            i närtid ytterligare skulle stärka sin närvaro på viktiga tillväxtmarknader.
            Via Exportrådet skulle riktade exportfrämjande åtgärder göras,
            exempelvis till länder där det planerades att avveckla den svenska
            representationen. Satsningen inriktades på att främja exporten
            i små och medelstora företag och inriktades dessutom på handel
            med samtliga BRIK-länder samt Irak. Satsningen riktades särskilt
            mot viktiga framtidsbranscher, exempelvis kreativa näringar, energieffektivisering
            och miljöteknik.
          </p>
          <p xml:id="i-5MTRV6DaBSQTkxiy28eHmF">
            Med länder som Brasilien och Indien med stark ekonomisk tillväxt
            växer det fram nya regionala och globala stormakter. Sveriges
            utrikes- och främjandepolitik bör avspegla detta. Därför välkomnade
            vi socialdemokrater att Sverige genom överenskommelsen mellan
            oss och regeringen öppnade ett konsulat i Bombay. Regeringen bör
            redovisa resultaten av gjorda främjandesatsningar. Vi socialdemokrater
            satsar i vår budget medel till exportfrämjande på växande marknader
            i Asien, Afrika och Latinamerika.
          </p>
          <p xml:id="i-SRV3GRogtKNDmL8xVzoxLG">
            Sverige har kunnat hantera globaliseringens negativa effekter
            samtidigt som vi dragit fördel av dess möjligheter. För att kunna
            fortsätta med detta måste vi söka breda lösningar för vår internationella
            politik och Sveriges närvaro i olika delar av världen för att
            tillvarata våra intressen.
          </p>
          <p xml:id="i-DhDWfCzKY87TPsoHzKQQHM">
            Ett exempel på de kortsiktiga beslut som den borgerliga regeringen
            har tagit under tidigare år utgörs av det hårt kritiserade nedläggningsbeslutet
            av generalkonsulatet i New York.
          </p>
          <p xml:id="i-Hs8N8woBa6jPfAkHesNEXP">
            De växande ekonomierna ska spela in när kommande beslut om nya
            ambassader eller konsulat tas. Sverige bör vara representerat
            i världsmetropolen New York liksom ha god närvaro i länder i Asien,
            Afrika och Sydamerika. Sverige bör ha ett generalkonsulat i New
            York. I vår budgetmotion avsätter vi medel för att åter öppna
            ett generalkonsulat i New York samt i Kanton och Sao Paulo och
            en ambassad i Gaborone.
          </p>
        </div>
        <div xml:id="i-NoAVU8Hib3xSoTQMFzBSxC" type="motSignatures">
          <list xml:id="i-8T9ountKC9vLgsa2214SV9">
            <item xml:id="i-9CgQVXhZdcZEtAtmj2EdKq">
              Urban Ahlin (S)
            </item>
            <item xml:id="i-R12WYY2EgBTpBVL2hT8pmE">
              Carina Hägg (S)
            </item>
            <item xml:id="i-HwYmKH2Ye8gQiCf16sdKuT">
              Tommy Waidelich (S)
            </item>
            <item xml:id="i-CTXDcUr2gA7PTqdVJ5Q53y">
              Carin Runeson (S)
            </item>
            <item xml:id="i-Tp37GzTcJ3J49snkB9afPh">
              Olle Thorell (S)
            </item>
            <item xml:id="i-JfCexwtkpkfRP8tjviDBZS">
              Kenneth G Forslund (S)
            </item>
            <item xml:id="i-2MVGfQex6DUhhDUqye3N53">
              Désirée Liljevall (S)
            </item>
          </list>
        </div>
      </div>
    </body>
  </text>
</TEI>
