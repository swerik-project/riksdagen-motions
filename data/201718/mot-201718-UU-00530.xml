<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-UU-00530">
  <teiHeader>
    <fileDesc>
      <titleStmt>
        <title>Latinamerika</title>
        <author corresp="i-CgLZxiLTqtr669ULBLHcuK">av Yasmine Posio Nilsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:530 av Yasmine Posio Nilsson m.fl. (V)</title>
          <idno type="rdwebb">H502530</idno>
          <rs type="number">530</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H502530/text</ref>
          <ref type="dokument_url_html">http://data.riksdagen.se/dokument/H502530</ref>
          <ref type="dokumentstatus_url_xml">http://data.riksdagen.se/dokumentstatus/H502530</ref>
          <ref type="docx">http://data.riksdagen.se/fil/810DBE62-C29D-4790-931F-1E40FF207841</ref>
          <ref type="pdf">http://data.riksdagen.se/fil/35D3695F-88A7-49C3-A0FB-3DD8252CA476</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-DyTmp7YURsib9gzvRDZtm9</idno>
            <name>Stig Henriksson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-LfejaxmUP1kR5ztLJaJTkY</idno>
            <name>Emma Wallrup</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XvzRS4AP8C9Aq6TbaDwXXr" type="signed"/>
        <correspContext corresp="i-XvzRS4AP8C9Aq6TbaDwXXr">
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-DyTmp7YURsib9gzvRDZtm9"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-LfejaxmUP1kR5ztLJaJTkY"/>
        </correspContext>
        <correspAction xml:id="i-VRFkAQmjuj32Fj6FCVkdQj" type="submitted">
          <date when="2017-09-29"/>
          <time when="10:49:39"/>
        </correspAction>
        <correspAction xml:id="i-Qtu6jFHXKKwonr6voZznUh" type="reviewed">
          <date when="2017-09-29"/>
          <time when="13:23:19"/>
        </correspAction>
        <correspAction xml:id="i-B8LobsbBik1GSG9px4H5Uy" type="referred">
          <date when="2017-10-13"/>
        </correspAction>
        <correspAction xml:id="i-T5kZAYt4zdXhdNeTV7DZ25" type="assigned">
          <date when="2018-10-11"/>
          <time when="10:44:43"/>
        </correspAction>
        <correspContext corresp="i-T5kZAYt4zdXhdNeTV7DZ25">
          <ref type="assignedTo">Utrikesutskottet</ref>
        </correspContext>
        <correspAction xml:id="i-6nyZTdZ17kv7EtLKjE4FEj" type="behandlas_i"/>
        <correspContext corresp="i-6nyZTdZ17kv7EtLKjE4FEj">
          <ref type="uppgift">2017/18:UU8</ref>
          <ref type="ref_dok_id">H501UU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU8</ref>
          <ref type="ref_dok_titel">Sveriges samlade politik för internationell civil och militär krishantering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TfDo7oaPms2tx1dzEXjuK" type="behandlas_i"/>
        <correspContext corresp="i-TfDo7oaPms2tx1dzEXjuK">
          <ref type="uppgift">2017/18:NU1</ref>
          <ref type="ref_dok_id">H501NU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU1</ref>
          <ref type="ref_dok_titel">Utgiftsområde 24 Näringsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CHsQRZUUNR5mHmAc4kmKRY" type="behandlas_i"/>
        <correspContext corresp="i-CHsQRZUUNR5mHmAc4kmKRY">
          <ref type="uppgift">2017/18:KU1</ref>
          <ref type="ref_dok_id">H501KU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KU1</ref>
          <ref type="ref_dok_titel">Utgiftsområde 1 Rikets styrelse</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KEbTbbLPiDMKyDvyjJaEjm" type="behandlas_i"/>
        <correspContext corresp="i-KEbTbbLPiDMKyDvyjJaEjm">
          <ref type="uppgift">2017/18:UU2</ref>
          <ref type="ref_dok_id">H501UU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DcdryTUyzEPnKX5xZ2R4Kz" type="behandlas_i"/>
        <correspContext corresp="i-DcdryTUyzEPnKX5xZ2R4Kz">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">FN och mänskliga rättigheter i svensk utrikespolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VuDk7Q6r1ZRcQMcchzvppP" type="behandlas_i"/>
        <correspContext corresp="i-VuDk7Q6r1ZRcQMcchzvppP">
          <ref type="uppgift">2017/18:UU10</ref>
          <ref type="ref_dok_id">H501UU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2017</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3m5bRMSo4tLFCUdZZihEFE" type="behandlas_i"/>
        <correspContext corresp="i-3m5bRMSo4tLFCUdZZihEFE">
          <ref type="uppgift">2017/18:NU11</ref>
          <ref type="ref_dok_id">H501NU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU11</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KYHVEdcmzoVkR84qcjvSu7" type="motHeader">
        <div xml:id="i-YTvNZ4pYSUFAWyzYQzh1e8" type="motTitle">
          Motion till riksdagen 2017/18:530 av Yasmine Posio Nilsson m.fl.
          (V) Latinamerika
        </div>
      </div>
      <div xml:id="i-9p8QBZ81YPx9o8P9HLUMsL" type="motBody">
        <div xml:id="i-7wEQ6Bh8cHw7fAWxQ6WkoT" type="TOC">
          <head xml:id="i-MktghuGDKSZXRRcWh6ez5j">
            1 Innehållsförteckning
          </head>
          <list xml:id="i-MfeknCUAPeYKNrFhady2ZC">
            <item xml:id="i-TLjsJnuTJNcm16JoFz3Mzb" style="indent-level: 1">
              2 Förslag till riksdagsbeslut
            </item>
            <item xml:id="i-RQVmkqVhnszF6YsQT87dCr" style="indent-level: 1">
              3 Inledning
            </item>
            <item xml:id="i-2T7fJfdEhhHZX7A6LQVdS6" style="indent-level: 1">
              4 En svensk utrikespolitik för Latinamerika
            </item>
            <item xml:id="i-HnUYSa1qqR3d1oLCrFtwe6" style="indent-level: 2">
              4.1 En samlad svensk strategi för Latinamerika
            </item>
            <item xml:id="i-UVW2iYGnqjQ5tBUsab1hmy" style="indent-level: 2">
              4.2 Sveriges diplomatiska representation i Latinamerika
            </item>
            <item xml:id="i-DJ665ZZHaWbbVUbPFjPpyh" style="indent-level: 1">
              5 EU:s associeringsavtal med Latinamerika
            </item>
            <item xml:id="i-Y6abEw2WmQC6Z9VZRYfVHF" style="indent-level: 1">
              6 Mänskliga rättigheter
            </item>
            <item xml:id="i-D1RYCgWsdpTTLCFhzJWqd4" style="indent-level: 2">
              6.1 Kvinnors och hbtq-personers rättigheter
            </item>
            <item xml:id="i-6TJKfpSmUHzNAqtLoRVpc5" style="indent-level: 2">
              6.2 Ursprungsbefolkningens rättigheter
            </item>
            <item xml:id="i-MAvsHEvVGTSqggVWg2u8Py" style="indent-level: 2">
              6.3 Fackliga rättigheter
            </item>
            <item xml:id="i-Wwr5QwRrrkM9EQCLnRXRb3" style="indent-level: 1">
              7 Utvecklingen i Latinamerika – framsteg och bakslag
            </item>
            <item xml:id="i-3CkPMX4HMmC9Z3H6Sz4tdA" style="indent-level: 2">
              7.1 Brasilien
            </item>
            <item xml:id="i-4H5dPbXqDwkPZenu9L2WxA" style="indent-level: 2">
              7.2 Argentina
            </item>
            <item xml:id="i-Q77QN3hUqKhkhqJ19npebM" style="indent-level: 2">
              7.3 Colombia
            </item>
            <item xml:id="i-EEnwcwD876K93M6N9Q7Px1" style="indent-level: 2">
              7.4 Venezuela
            </item>
            <item xml:id="i-VjVBFS1WEhx4go3r5oEmi3" style="indent-level: 2">
              7.5 Bolivia
            </item>
            <item xml:id="i-9aNDJaSfVbUdcAD6xwdDfu" style="indent-level: 2">
              7.6 El Salvador
            </item>
            <item xml:id="i-4o9L4LG5MeCuJu2BpfrnYU" style="indent-level: 2">
              7.7 Honduras
            </item>
            <item xml:id="i-QXJrVKuxzVetKzqPeZor2Z" style="indent-level: 2">
              7.8 Kuba
            </item>
          </list>
        </div>
        <div xml:id="i-SW9nnS9smXMhnSTnd3ekay" type="motProposal" subtype="förslag">
          <head xml:id="i-9KkYcDH9YmkaVLvok9xhkk">
            2 Förslag till riksdagsbeslut
          </head>
          <list xml:id="i-KaUVbpkjCH6WCZyp6yiupD" style="ol">
            <item xml:id="i-YZrHvFv45naa2zxV4jiyoS">
              Riksdagen ställer sig bakom det som anförs i motionen om att
              regeringen ska återkomma till riksdagen med en heltäckande strategi
              för ett ökat svenskt samarbete och utbyte med Latinamerika och
              tillkännager detta för regeringen.
            </item>
            <item xml:id="i-UbQHPn4vhEuoC5aCdwHFyZ">
              Riksdagen ställer sig bakom det som anförs i motionen om att
              regeringen bör återkomma till riksdagen med besked om hur Sveriges
              diplomatiska närvaro i Latinamerika kan stärkas och tillkännager
              detta för regeringen.
            </item>
            <item xml:id="i-FdurfL5Si9Fv6ZoYiEzEa3">
              Riksdagen ställer sig bakom det som anförs i motionen om att
              Sverige som medlem i EU bör agera för att frågor om fackliga rättigheter,
              ursprungsbefolkningens rättigheter och hållbart nyttjande av naturresurser
              lyfts fram inom ramen för den politiska dialogen i EU:s associeringsavtal
              med latinamerikanska länder och tillkännager detta för regeringen.
            </item>
            <item xml:id="i-3WPpdtLTpo8Vc6fCGp8vpe">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska lyfta
              fram SRHR-frågorna i dialogen med Latinamerikas stater och tillkännager
              detta för regeringen.
            </item>
            <item xml:id="i-SZKw6CMbej2HTxGTVkcfm4">
              Riksdagen ställer sig bakom det som anförs i motionen om att
              Sverige inom ramen för sitt utvecklingssamarbete bör utöka det
              politiska såväl som det ekonomiska stödet till hbtq-rörelsens
              arbete i Latinamerika och tillkännager detta för regeringen.
            </item>
            <item xml:id="i-6KZJF6fpXJU9fXNUzbmYGE">
              Riksdagen ställer sig bakom det som anförs i motionen om att
              regeringen bör se över gällande regelverk för att garantera att
              svenska investeringar, exportfrämjande och pensionsplaceringar
              inte bidrar till att kränka eller inskränka ursprungsbefolkningens
              rättigheter i Latinamerika och tillkännager detta för regeringen.
            </item>
            <item xml:id="i-VvFN7DamJTEFBwprFoPP9D">
              Riksdagen ställer sig bakom det som anförs i motionen om att
              Sverige inom sitt utvecklingssamarbete med Latinamerika ska förstärka
              arbetet med att understödja fackliga rättigheter och möjligheten
              till facklig organisering och tillkännager detta för regeringen.
            </item>
            <item xml:id="i-bSbv75YSzVifEzujZnZwN">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att värna demokratin i Brasilien och motverka reformer som
              kommer att leda till ökade sociala klyftor och undergräva urfolkens
              rättigheter, och detta tillkännager riksdagen för regeringen.
            </item>
            <item xml:id="i-PKSjhp1JDkAeHrPN1Ke9Xs">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att stärka respekten för de mänskliga rättigheterna och rätten
              till abort i Argentina och tillkännager detta för regeringen.
            </item>
            <item xml:id="i-Ks3GrRYyxTRLh1bEKY2YTC">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska ge stöd
              till implementering av fredsavtalet med Farc, stöd till samtalen
              med ELN och arbete för att stoppa mord och våld mot företrädare
              för civila samhället och tillkännager detta för regeringen.
            </item>
            <item xml:id="i-F1pPMMR6qSSUv7LPRhE3yD">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för en dialog mellan regeringen och oppositionen i Venezuela i
              syfte att underlätta en fredlig och demokratisk lösning på dagens
              politiska motsättningar och tillkännager detta för regeringen.
            </item>
            <item xml:id="i-UL3R2xTZRNkwdSQ3djh9bv">
              Riksdagen ställer sig bakom det som anförs i motionen om att
              Sverige bör prioritera arbete med SRHR i utvecklingssamarbetet
              med Bolivia och tillkännager detta för regeringen.
            </item>
            <item xml:id="i-D4eGfupGgAoM9m1b48M8qS">
              Riksdagen ställer sig bakom det som anförs i motionen om att
              regeringen i alla kontakter med El Salvador bör kräva en ökad
              respekt för kvinnors rättigheter, att förbudet mot abort avskaffas
              och att satsningar på SRHR görs, och detta tillkännager riksdagen
              för regeringen.
            </item>
            <item xml:id="i-NBT81XxnRudNJnATX1Qo3e">
              Riksdagen ställer sig bakom det som anförs i motionen om att
              regeringen bör ta initiativ till att utveckla aktörssamverkan
              mellan El Salvador och Sverige och tillkännager detta för regeringen.
            </item>
            <item xml:id="i-Bchc4wVb5JaPirLJS3DEAn">
              Riksdagen ställer sig bakom det som anförs i motionen om att
              Sverige bör stärka stödet till det civila samhället i Honduras
              och verka för att våldet mot landets civila samhälle upphör, och
              detta tillkännager riksdagen för regeringen.
            </item>
            <item xml:id="i-MKLRWYDSz8VSR1UqVvy2h4">
              Riksdagen ställer sig bakom det som anförs i motionen om att
              regeringen i alla kontakter med Honduras bör kräva en ökad respekt
              för kvinnors rättigheter, att förbudet mot abort avskaffas och
              att satsningar på SRHR görs, och detta tillkännager riksdagen
              för regeringen.
            </item>
            <item xml:id="i-2ovcUDVjuKayeaAeH6qAfE">
              Riksdagen ställer sig bakom det som anförs i motionen om att
              Sverige bör stärka stödet till det civila samhället på Kuba och
              verka för en demokratisering av landet och tillkännager detta
              för regeringen.
            </item>
            <item xml:id="i-8PWMhc6d3or3LcHfmF1n5n">
              Riksdagen ställer sig bakom det som anförs i motionen om att
              Sverige tydligt ska fördöma USA:s ekonomiska blockad mot Kuba
              och kräva att man omgående upphäver densamma, och detta tillkännager
              riksdagen för regeringen.
            </item>
          </list>
        </div>
        <div xml:id="i-E8MsYToTusz1wiuK5Wy3x3" type="motContent">
          <head xml:id="i-51rTa5NBL5GMLcaFPgFBfv" type="h1">
            3 Inledning
          </head>
          <p xml:id="i-MPJZZRJsWQ9eufmNRqNPUK">
            Latinamerika är djupt präglat av kontinentens koloniala historia
            och de stora orättvisor som uppstått i koloniseringens kölvatten.
            Regionens urfolk lever fortfarande under diskriminering, patriarkala
            normer är starka och ojämlikheten är utbredd. Det är också en
            kontinent som under lång tid varit präglad av politisk instabilitet
            och bristande demokrati där kupper och militärdiktaturer har avlöst
            varandra. I dag har dock alla regionens länder, förutom Kuba,
            politiska system med demokratiskt valda presidenter. I och med
            fredsavtalet i Colombia hösten 2016 är inbördeskrigen nästan helt
            avslutade. Flera länder har också sett en positiv utveckling med
            ökad jämlikhet sedan 2000-talets början, med Brasilien, Argentina,
            Bolivia och Venezuela i spetsen. En utveckling som på olika sätt
            nu utmanas. Samtidigt har USA:s inflytande i regionen och intresse
            av att lägga sig i Latinamerikas utveckling minskat under senare
            tid. Vilken betydelse Donald Trumps tillträde på presidentposten
            kommer att få återstår att se.
          </p>
          <p xml:id="i-2fuFK8RbizcuBFCkbJHbww">
            Patriarkala normer är starka och har stort inflytande över politiken
            och samhällslivet i Latinamerika. Regionen rymmer de länder som
            har de mest restriktiva abortlagarna i världen och en studie från
            2015 visar att sju av de tio länder i världen som har högst antal
            registrerade kvinnomord finns i Latinamerika. Samtidigt har vissa
            framsteg gjorts när det gäller jämställdhet de senaste åren. Latinamerika
            har också varit spelplan för några av de största framstegen när
            det gäller hbtq-frågor under senare år.
          </p>
          <p xml:id="i-U2VtPzvF1wgEYc7VSeyi8Z">
            De fackliga rättigheterna är på flera sätt hotade i Latinamerika,
            inte minst genom risken för att utsättas för våld som facklig
            företrädare. Våld är generellt ett stort och växande problem i
            Latinamerika i dag. Organisationen Seguridad, justicia y paz har
            listat de städer med högst mordstatistik i världen 2016. I särklass
            värst är det i Latinamerika. Samtliga städer på topp tio-listan
            ligger i Latinamerika. Av de 30 städer som har sämst statistik
            ligger endast 3 utanför Latinamerika. En historia av inbördeskrig
            och konflikter i regionen gör att tillgången till vapen är mycket
            stor. Kontinenten har också högst antal mord med skjutvapen.
          </p>
          <p xml:id="i-VPrCAdAhoogKCHvYow9SwS">
            Narkotikahandeln är en annan förklaring bakom det mycket höga
            antalet mord i regionen. I Latinamerika produceras en stor del
            av den narkotika som konsumeras i västvärlden, framför allt i
            USA. Kombinationen av extremt stor lönsamhet och att verksamheten
            är olaglig har, på en kontinent med stor fattigdom och stora klyftor
            mellan mänskor, lett till en utbredd våldskultur kring narkotikaproduktionen.
            Det krig mot narkotikan som USA bedrivit har snarare förvärrat
            än hjälpt situationen. I dag pågår en intensiv debatt om hur narkotikahandeln
            och produktionen ska bekämpas mer effektivt.
          </p>
          <p xml:id="i-DAF3JpHC5z6YauL3GN54KG">
            Vänsterpartiet har inte ambitionen att i denna motion ge en heltäckande
            bild av utvecklingen i Latinamerika – det låter sig inte göras
            i en motion. Vi har i andra motioner och i andra initiativ beskrivit
            vår syn när det kommer till en rad enskilda länder och frågor.
            Vi har valt att lyfta fram några av de områden där vi ser att
            Sverige kan spela en positiv roll i Latinamerika.
          </p>
          <head xml:id="i-RX28iUcNdhwEYF2x9u1JWp" type="h1">
            4 En svensk utrikespolitik för Latinamerika
          </head>
          <p xml:id="i-LdPSb7RxsJvb3KQsNhB9cg">
            Vänsterpartiet är övertygat om att Sverige kan spela en positiv
            roll i Latinamerika. Vi vill bygga vidare på de starka band som
            finns mellan Sverige och Latinamerika – band som har byggts upp
            av människor med latinamerikansk bakgrund som nu lever i Sverige,
            de starka svenska solidaritetsrörelserna med Latinamerika och
            Sveriges utvecklingssamarbete på kontinenten. Under 1970- och
            80-talen, då många latinamerikanska länder led under inbördeskrig
            och auktoritära regimer, spelade Sverige en ofta unik roll i stödet
            för demokratisering och fred. Vår gemensamma historia har gett
            vårt land en möjlighet att spela en viktig roll i Latinamerika
            också i framtiden. För att så ska ske krävs att vi agerar konsekvent
            och trovärdigt och står upp för de mänskliga rättigheterna, de
            medborgerliga och politiska rättigheterna såväl som de ekonomiska,
            sociala och kulturella rättigheterna.
          </p>
          <p xml:id="i-CBTR9R9vBzZso4sRqhJbM1">
            Tyvärr kan vi konstatera att den borgerliga regeringen valde
            att nedprioritera relationerna till Latinamerika och förminska
            Sveriges roll på kontinenten genom att svartmåla vissa länder
            och försöka sälja JAS-plan till andra. De omfattande brotten mot
            de mänskliga rättigheterna i Colombia, Honduras och Mexiko ignorerades
            i stort, vilket förstärkte bilden av en regering som har dubbla
            måttstockar för mänskliga rättigheter. Regeringsskiftet 2014 har
            inte inneburit den förändring av relationerna med kontinenten
            som många hoppades på, även om den rödgröna regeringens politik
            utgör ett steg i rätt riktning. Behovet av en svensk utrikespolitik
            som tydligt stödjer ett demokratiskt, rättvist och oberoende Latinamerika
            är fortfarande stort.
          </p>
          <p xml:id="i-NnFrRZXhGikGQMFfAGvoaU">
            Agenda 2030 bör vara vägledande i våra relationer med länderna
            i Latinamerika. Vänsterpartiets syn på Agenda 2030 och den svenska
            utvecklingspolitiken i stort utvecklas i motionen En svensk utvecklingspolitik
            för rättvisa, jämställdhet och hållbar utveckling (2017/18:555).
          </p>
          <head xml:id="i-UqouVhFj2mJCv8Nve3A4XX" type="h2">
            4.1 En samlad svensk strategi för Latinamerika
          </head>
          <p xml:id="i-PgUpwtwzXT8cDoX4R9xqDA">
            Latinamerika förändras snabbt. Det betyder att Sveriges samarbete
            med Latinamerikas länder också behöver utvecklas. Vänsterpartiet
            önskar se ett utvecklat samarbete och utbyte mellan Sverige och
            länderna i regionen inom såväl fattigdomsbekämpning, fredsfrämjande
            arbete, demokrati och mänskliga rättigheter som handel, ekonomi
            och forskning. Det är hög tid att Sverige fördjupar och breddar
            utbytet och samarbetet med Latinamerika. Regeringen bör återkomma
            till riksdagen med en heltäckande strategi för ett ökat svenskt
            samarbete och utbyte med Latinamerika. Detta bör riksdagen ställa
            sig bakom och ge regeringen till känna.
          </p>
          <p xml:id="i-N7jQSBkmu8rfeoc6nSFpL">
            Tyvärr har utvecklingen under senare år gått i motsatt riktning.
            Utfasningen av biståndet till El Salvador och Nicaragua var några
            av regeringen Reinfeldts beslut som försämrade relationerna med
            Latinamerika och som Vänsterpartiet kritiserat hårt. Vänsterpartiet
            menar att Sverige genom ett långvarigt engagemang i regionen har
            byggt upp en hög grad av trovärdighet och kompetens som kastades
            bort genom plötsliga och snabba utfasningar vilka ledde till att
            väl fungerande projekt i all hast fick läggas ner.
          </p>
          <p xml:id="i-KFCVLhEEmgNt55pxftDy1i">
            Sida har tidigare föreslagit att det kvarvarande bilaterala utvecklingssamarbetet
            med Colombia, Bolivia och Guatemala ska fasas ut. Det skulle innebära
            att Sverige inte skulle bedriva bilateralt utvecklingssamarbete
            med något land på kontinenten. Under den rödgröna regeringen har
            det bilaterala biståndet till dessa tre länder levt vidare och
            även utvidgats till att omfatta Kuba. Vänsterpartiet ser att det
            finns ett stort behov av svenskt utvecklingssamarbete i flera
            latinamerikanska länder.
          </p>
          <head xml:id="i-UPh5CqG7Z4q8dfkDHEgSQF" type="h2">
            4.2 Sveriges diplomatiska representation i Latinamerika
          </head>
          <p xml:id="i-SQkGAfWRgTgYyDZam45Gi3">
            Sveriges diplomatiska närvaro i Latinamerika minskade under såväl
            regeringen Persson som regeringen Reinfeldt, båda stängde ambassader
            på kontinenten. Uppgraderingen av det svenska sektionskansliet
            i Bolivia till en egen ambassad 2010 utgjorde ett undantag, men
            resulterade samtidigt i att ambassaden nu leds av en chargé d'affaires
            i stället för en ambassadör. Det har betydelse för ambassadens
            möjligheter att bedriva påverkansarbete och få tillträde. Sverige
            har ett långsiktigt utvecklingssamarbete med Bolivia och våra
            möjligheter att bedriva det arbetet mer effektivt skulle stärkas
            om en ambassadör tillsattes. Den rödgröna regeringen som tillträdde
            2014 har höjt ambitionerna för Sveriges relationer med Latinamerika.
            Om Sverige ska kunna bredda och utveckla samarbetet med länder
            i Latinamerika måste vi också ytterligare stärka den diplomatiska
            närvaron. Regeringen bör återkomma till riksdagen med besked om
            hur Sveriges diplomatiska närvaro i Latinamerika kan stärkas.
            Detta bör riksdagen ställa sig bakom och ge regeringen till känna.
          </p>
          <head xml:id="i-VJjR93oedvusnokRuB8v1x" type="h1">
            5 EU:s associeringsavtal med Latinamerika
          </head>
          <p xml:id="i-HRzbCtnAcRwvBRPSuJPMqb">
            Handel baserad på rättvisa och jämlika handelsregler är central
            för möjligheterna till ekonomisk utveckling och fattigdomsbekämpning.
            Exemplen är många på hur orättvisa handelsregler hindrat utveckling
            och i stället fördjupat fattigdom och klyftor. Vad Latinamerika
            behöver är en handelspolitik som motverkar dagens ojämlika förhållanden.
            För Vänsterpartiet är målet att handel och investeringar ska bidra
            till minskade klyftor inom och mellan länder, ökad jämställdhet
            och en hållbar utveckling. Målet är att handeln och det ekonomiska
            utbytet ska bli rättvisa. Avregleringar av handel och ökat ekonomiskt
            utbyte är inte ett självändamål i sig.
          </p>
          <p xml:id="i-154YPHshcd7jhppxY82iaH">
            Associeringsavtal är de mest långtgående avtal som EU sluter
            med länder eller grupper av länder. EU har under de senaste åren
            framförhandlat en rad associeringsavtal med flera länder i Latinamerika.
            Avtalen har fått hård kritik av enskilda regeringar, men framför
            allt från sociala rörelser och det civila samhället i både Latinamerika
            och Europa. Tanken är att avtalen ska vila på tre ben: politisk
            dialog, utvecklingssamarbete och handel. Tyvärr har det dock visat
            sig att EU:s handelsstrategi har fått större inflytande på förhandlingarna
            än vad EU:s samstämmighetspolicy om utvecklingsfrågor har fått.
            Handelsstrategin slår bl.a. fast att handelspolitiken ska underlätta
            för europeiska företag att konkurrera på världsmarknaden och säkra
            tillgången till råvaror. Därför tar EU i förhandlingarna mycket
            liten hänsyn till fattiga människors behov. I stället ligger tyngdpunkten
            på att stärka europeiska storföretags intressen på bekostnad av
            länders handlingsutrymme att välja sin egen politik för att bekämpa
            hunger och fattigdom.
          </p>
          <p xml:id="i-HM3V1nH1bFv9y2gV8mVQLc">
            Vänsterpartiet har varit mycket kritiskt mot EU:s associeringsavtal.
            Vi har, precis som många röster i de berörda länderna, sett att
            avtalen riskerar att försämra möjligheterna att bekämpa fattigdom
            och ökar riskerna för att småbönder ska slås ut och naturtillgångar
            exploateras på ett ohållbart sätt. Vi har också varit starkt kritiska
            mot att EU ingått avtal med Colombia och Honduras, eftersom de
            fackliga rättigheterna är starkt begränsade i dessa länder och
            de under flera år toppat den globala statistiken när det kommer
            till mord på fackliga aktivister. Förespråkarna för avtalen har
            pekat på att avtalen innehåller flera ”ben”, bl.a. politisk dialog.
            Vänsterpartiet anser att det är centralt att Sverige och EU använder
            den politiska dialog som avtalen ger möjlighet till för att göra
            avtalen mer rättvisa och jämlika. Sverige bör som medlem i EU
            agera för att frågor om fackliga rättigheter, ursprungsbefolkningens
            rättigheter och hållbart nyttjande av naturresurser lyfts inom
            ramen för den politiska dialogen i EU:s associeringsavtal med
            latinamerikanska länder. Detta bör riksdagen ställa sig bakom
            och ge regeringen till känna.
          </p>
          <head xml:id="i-NHt4ZnZgwaiXrfsV3hpCaZ" type="h1">
            6 Mänskliga rättigheter
          </head>
          <p xml:id="i-TnR26dqfVU2P7KCkrhJ7nK">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisationsfrihet, strejkrätt,
            yttrandefrihet samt allmänna, fria och hemliga val framhålls som
            nödvändiga beståndsdelar i ett demokratiskt samhälle. Lika stor
            vikt läggs vid sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändig för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
            Tyvärr är detta långt ifrån verkligheten för åtskilliga fattiga
            och utsatta människor i Latinamerika i dag.
          </p>
          <p xml:id="i-P84YC744GmNPEZ1a4akcAr">
            Vänsterpartiet står upp för de mänskliga rättigheterna oavsett
            var, när eller med vilka motiv de kränks och inskränks. Detta
            är vår utgångspunkt när vi analyserar situationen i Latinamerika,
            oavsett om det gäller Colombia och Peru eller Kuba och Venezuela.
          </p>
          <head xml:id="i-TzHmUjkKHLqfztMaFqC6eM" type="h2">
            6.1 Kvinnors och hbtq-personers rättigheter
          </head>
          <p xml:id="i-29ws7GKpR17zNsEWDMBENj">
            Latinamerika har sedan koloniseringen på 1500-talet varit en
            kontinent där den katolska kyrkan haft en stark ställning och
            stort politiskt inflytande. En stark kyrka i kombination med auktoritära
            högerregimer och en stark machokultur i stora delar av samhället
            har inneburit att många latinamerikanska samhällen varit starkt
            patriarkala med begränsade rättigheter för kvinnor och stark homo-
            och transfobi.
          </p>
          <p xml:id="i-554VjP8ASi7SptaiqSyrvJ">
            Att Latinamerika i dag är en kontinent i stark förändring märks
            inte minst när det kommer till frågor om kvinnors rättigheter.
            Satsningar på utbyggd välfärd, uppbyggnad av sociala skyddsnät
            och minskade ekonomiska klyftor har inneburit ökad frihet för
            många kvinnor. Mödra- och barnadödligheten minskar och färre tonårsflickor
            blir gravida. 29 procent av ledamöterna i de nationella parlamenten
            är kvinnor, vilket gör Latinamerika till den region som har högst
            andel kvinnor representerade i parlamenten.
          </p>
          <p xml:id="i-Lsph9DLJNWwScVPeWy3mz3">
            På flera områden är dock kränkningarna av kvinnors mänskliga
            rättigheter fortfarande utbredda. Rätten till laglig och säker
            abort är en grundläggande mänsklig rättighet, en rättighet som
            kränks och inskränks i alldeles för hög utsträckning i Latinamerika.
            I El Salvador, Honduras, Nicaragua, Haiti och Dominikanska republiken
            är abort helt förbjudet. I andra länder har vissa lättnader skett
            under senare år och i Honduras, El Salvador och Dominikanska republiken
            pågår processer mot att utvidga rätten till abort. I ytterligare
            ett 30-tal länder i Latinamerika är abort enbart tillåtet vid
            våldtäkt, incest och när kvinnans liv är i fara. Endast i Uruguay,
            på Kuba och i delar av Mexiko har kvinnor rätt till sin egen kropp.
            Abortförbud i kombination med begränsad tillgång till preventivmedel
            och sexualupplysning har inneburit att oönskade graviditeter och
            illegala aborter är några av kontinentens största utmaningar.
            Problemen är i högsta grad en klassfråga då möjligheten till säkra
            aborter finns för dem som har de ekonomiska resurserna. De som
            inte har råd tvingas till farliga ingrepp och riskerar fängelsestraff.
          </p>
          <p xml:id="i-NjDdEmUXCvAyVg6h2EVDZ5">
            Frågor om sexuell och reproduktiv hälsa och rättigheter, SRHR-frågor,
            är fortfarande kontroversiella i stora delar av Latinamerika.
            Samtidigt organiserar sig kvinnor och en del män för förändring.
            Dessa modiga krafter behöver omvärldens stöd. Tyvärr har vi sett
            att Sveriges stöd till Nicaraguas kvinnorörelse i stora delar
            avvecklades i samband med att det svenska utvecklingssamarbetet
            fasades ut. Detta skedde i ett läge då landet precis infört ett
            totalt abortförbud. Vänsterpartiet anser att stödet till Latinamerikas
            kvinnorörelse måste öka. Sverige ska som enskilt land, såväl som
            medlem i EU och FN, lyfta SRHR-frågorna i dialogen med Latinamerikas
            stater. Detta bör riksdagen ställa sig bakom och ge regeringen
            till känna.
          </p>
          <p xml:id="i-LykSDMmtdbjgYTba2EHV2m">
            När det kommer till hbtq-frågor är Latinamerika kanske den kontinent
            där de mest dramatiska förändringarna skett det senaste decenniet.
            Argentina införde 2012, som första land i världen, en lagstiftning
            som gav medborgarna rätt att själva bestämma och definiera sin
            könsidentitet. Samkönade par får i dag gifta sig i Argentina,
            Mexiko, Colombia och Uruguay och adoptera barn i Argentina och
            i delar av Brasilien och Mexiko. Ecuador och Bolivia har skrivit
            in förbud mot diskriminering p.g.a. sexuell läggning och könsidentitet
            i sina konstitutioner. 2016 avkriminaliserade Belize samkönade
            relationer. Flera av kontinentens länder har dessutom börjat driva
            hbtq-frågor internationellt, vilket inte minst satt stora avtryck
            inom FN-systemet.
          </p>
          <p xml:id="i-JHwtWdMAkXHhtEj5st2RDV">
            Trots de stora framstegen i delar av kontinenten är fortfarande
            homo- och transfobi djupt rotade samhällsproblem. I flera länder
            arbetar organisationer som driver hbtq-frågor under svåra omständigheter.
            Sverige bör inom ramen för sitt utvecklingssamarbete utöka det
            politiska såväl som det ekonomiska stödet till hbtq-rörelsens
            arbete i Latinamerika. Detta bör riksdagen ställa sig bakom och
            ge regeringen till känna.
          </p>
          <head xml:id="i-P2GqiUwxvZa2gkvhWy2eG6" type="h2">
            6.2 Ursprungsbefolkningens rättigheter
          </head>
          <p xml:id="i-JYqVxRtUAHA3i7L17Zfmg">
            Koloniseringen av Latinamerika innebar att existerande stater
            och hela kulturer slogs i spillror. I flera delar av kontinenten
            utrotades i praktiken ursprungsbefolkningen genom massmord, slaveri
            och smittsamma sjukdomar. I andra delar blev ursprungsbefolkningen
            andra klassens medborgare i sina egna länder. Den strukturella
            diskrimineringen av ursprungsbefolkningen har levt kvar in i modern
            tid. Under inbördeskrigen i Colombia och Guatemala samt under
            1970-talets militärjuntor blev ursprungsbefolkningen utsatt för
            repression, förföljelser och massmord.
          </p>
          <p xml:id="i-59uSw9r9MRfoBmvFeedyYE">
            Det senaste decenniet har inneburit ett genombrott för ursprungsbefolkningens
            rättigheter i flera länder. Betydelsen av att Bolivia för första
            gången har en president som kommer från landets ursprungsbefolkning
            ska inte underskattas. Fortfarande förekommer dock diskriminering.
            Vid gruvetablering, damm- och vägbyggen och utvinning av naturresurser
            uppstår ofta konflikter runt ursprungsbefolkningens rättigheter
            och centralregeringarnas ekonomiska intressen.
          </p>
          <p xml:id="i-BpK7v79a4AEMts5u2RYyZA">
            FN:s deklaration om ursprungsbefolkningens rättigheter, ILO 169
            och konventionen om ursprungsfolk och stamfolk är viktiga verktyg.
            I dag har den stora majoriteten av Latinamerikas länder, till
            skillnad från Sverige, ratificerat ILO 169. Det har funnits flera
            exempel där bolag som Sverige investerat i har kränkt ursprungsbefolkningars
            rättigheter. Det är avgörande att Sverige garanterar att svenska
            investeringar, exportfrämjande och pensionsplaceringar inte bidrar
            till att kränka eller inskränka ursprungsbefolkningens rättigheter
            i Latinamerika.
          </p>
          <p xml:id="i-PwSqmTTewpqpB52Eh6AEE9">
            Regeringen bör se över gällande regelverk för att garantera att
            svenska investeringar, exportfrämjande och pensionsplaceringar
            inte bidrar till att kränka eller inskränka ursprungsbefolkningens
            rättigheter i Latinamerika. Detta bör riksdagen ställa sig bakom
            och ge regeringen till känna.
          </p>
          <head xml:id="i-FQzHbcF5jsm5oLhfohSREt" type="h2">
            6.3 Fackliga rättigheter
          </head>
          <p xml:id="i-FoLLt26ZPwvwxSZkiYLYhz">
            Att få organisera sig på sin arbetsplats och bilda fria och oberoende
            fackföreningar är en grundläggande mänsklig rättighet, som kränks
            och inskränks i ett flertal latinamerikanska länder. Samtidigt
            som de fackliga rättigheterna stärkts i en rad länder och den
            fackliga rörelsen spelat en avgörande roll i konsolideringen av
            demokratin i ett flertal länder kan vi konstatera att de fackliga
            rättigheterna kränkts på många sätt i delar av Latinamerika. Fysiskt
            våld, inskränkande lagar och ovilja att se till att lagarna respekteras
            är några av hoten mot de fackliga rättigheterna. Många latinamerikaner
            arbetar fortfarande i den informella sektorn eller som hembiträden
            och saknar därigenom grundläggande fackliga rättigheter.
          </p>
          <p xml:id="i-4xGqtFT86dd3iN3PiKaXoX">
            Världsfacken Ituc konstaterar i sin årliga genomgång av fackliga
            rättigheter runt om i världen att utvecklingen på kontinenten
            går åt fel håll och att situationen är svår för fackliga företrädare
            som tvingas frukta för sina liv på flera håll bara för att de
            försöker förbättra arbetsvillkoren för sig själva och sina kollegor.
            Bland de tio länder där situationen enligt Ituc är som värst återfinns
            två latinamerikanska stater, Colombia och Guatemala.
          </p>
          <p xml:id="i-3fwbHwgcnJcmRD6cMzgppR">
            Den omstrukturering och liberalisering av handelsregler som skett
            i dagens globaliserade värld har lett till en betydligt större
            utsatthet för arbetare i de allt fler exportfrizoner som uppstått
            i fattiga länder. Främst drabbas kvinnor eftersom de ofta utgör
            majoriteten av de anställda i frizonerna. De tvingas arbeta till
            låga löner, på osäkra kontrakt och under hälsofarliga förhållanden.
            Vanligtvis finns mycket små eller inga möjligheter till facklig
            organisering.
          </p>
          <p xml:id="i-G4FcHCnE4etrv2vJkB9qDx">
            Vänsterpartiets politik avseende hur fackliga rättigheter kan
            stärkas globalt utvecklas i motionen Fackliga rättigheter i världen
            (2016/17:1195). Centralt för arbetet med att stärka respekten
            för de fackliga rättigheterna är att stödja de löntagare som,
            ofta under svåra förhållanden, organiserar sig för sina intressen
            och för förändring. Exempelvis bedriver den svenska fackföreningsrörelsens
            biståndsorganisation Union to Union, med LO, TCO och Saco som
            styrande medlemmar, en viktig verksamhet i flera latinamerikanska
            länder. Sverige ska inom sitt utvecklingssamarbete med Latinamerika
            förstärka arbetet med att understödja fackliga rättigheter och
            möjligheten till facklig organisering. Detta bör riksdagen ställa
            sig bakom och ge regeringen till känna.
          </p>
          <head xml:id="i-QxNw3By8D6MaJT4mNTUPHf" type="h1">
            7 Utvecklingen i Latinamerika – framsteg och bakslag
          </head>
          <p xml:id="i-6RKikCaMasYjiNk1d8fpkV">
            I Latinamerika, och framför allt i Centralamerika, är många länder
            fortfarande ”unga demokratier” med åtskilliga brister vad gäller
            såväl demokratiska processer som rättssäkerhet. Trots detta har
            stora framsteg skett i arbetet med att skapa större ekonomisk
            och social rättvisa och utveckla demokratin, det medborgerliga
            inflytandet och deltagandet i det politiska beslutsfattandet.
            Det har skett på många olika sätt och på olika nivåer och inneburit
            ökad respekt för såväl de medborgerliga som de ekonomiska, sociala
            och kulturella rättigheterna. Men utvecklingen har inte varit
            entydig, utmaningarna är fortfarande många och på vissa områden
            har det skett en negativ utveckling när det kommer till respekten
            för de mänskliga rättigheterna.
          </p>
          <head xml:id="i-UHMcFjKyRZ4y2z4xxoQ9Yp" type="h2">
            7.1 Brasilien
          </head>
          <p xml:id="i-RtdVt8EM1USvFr1cUJAD9B">
            Brasilien är ett av de tydligaste exemplen på hur förändringen
            kan vara snabb och osäker i Latinamerika. Landet uppvisade länge
            samma problem och utmaningar som resten av kontinenten med militärjuntor,
            ekonomiska kriser, enorma ekonomiska klyftor, en ohållbar exploatering
            av naturresurser och ett utbrett förtryck mot landets ursprungsbefolkning.
            Men Brasilien slog in på en annan kurs då Luiz Inácio Lula da
            Silva från vänsterpartiet Partido dos Trabalhadores (PT) vann
            presidentvalet 2002.
          </p>
          <p xml:id="i-Hx5xSGhLfvvEYMZ9xHN8eM">
            Under Lulas presidentperiod mellan 2003 och 2011 inleddes ett
            ambitiöst arbete med att bygga upp välfärd och sociala skyddsnät
            för att minska landets enorma klassklyftor. Tiden med Lula vid
            makten kännetecknades av hög ekonomisk tillväxt och välfärdssatsningar.
            20 miljoner brasilianare lyftes ur fattigdom, undernäringen har
            minskat och fler barn har kunnat gå i skolan. 2011 gick Brasilien
            om Storbritannien som världens sjätte största ekonomi. I takt
            med att ekonomin växt har Brasilien blivit en allt mer inflytelserik
            utrikespolitisk aktör. Den politiska utveckling som inleddes under
            Lula da Silva fortsatte under hans efterträdare Dilma Rousseff.
          </p>
          <p xml:id="i-VsCR2LR7Vh6Q9tfh6DzUML">
            Men Brasilien har också fortfarande stora utmaningar. Frågor
            runt landets regnskog och andra naturresurser, ursprungsbefolkningens
            rättigheter, de fortsatt stora klassklyftorna och korruptionen
            skapar konflikter och leder ofta till folkliga protester. Under
            den borgerliga regeringen var Sveriges relation till Brasilien
            fokuserad på att sälja JAS-plan till landet – även det en affär
            som kantats av korruptionsanklagelser.
          </p>
          <p xml:id="i-RaKSSnTQjboHFn92RqP65m">
            Den 12 maj 2016 valde en majoritet i den brasilianska senaten
            att suspendera presidenten, Dilma Rousseff, med hänvisning till
            anklagelser om korruption. Det finns en rad frågetecken kring
            suspenderingen, och mycket tyder på att landets högeropposition
            utnyttjat anklagelserna om korruption för att avsätta en folkvald
            president av i grunden politiska skäl. I juli 2017 dömdes Lula
            för korruption. Domen har överklagats och ytterligare rättegångar
            väntar Lula. Den förre presidenten och hans anhängare menar att
            det handlar om försök att stoppa hans kampanj för att åter bli
            president i kommande val.
          </p>
          <p xml:id="i-2guWpHFsN7Hax9cbLhDq17">
            Den nya tillförordnade presidenten, Michel Temer, som också anklagas
            för korruption, har tillsatt en regering som uteslutande består
            av män, och har lagt fram ett stort antal förslag med syfte att
            avveckla de sociala framsteg som skett under de 13 år som Partido
            dos Trabalhadores styrt landet. Ett av de första beslut man fattade
            var att lägga ned kulturdepartementet samt jämställdhets- och
            jämlikhetsdepartementet. Temers regering har också lagt fram ett
            åtstramningsprogram som innebär hårda nedskärningar i den brasilianska
            välfärden och de sociala trygghetssystemen. Omfattande privatiseringar
            väntar och regeringen avser även att undergräva urfolkens rätt
            till markområden och att luckra upp förbudet mot slaveri.
          </p>
          <p xml:id="i-HAieiWyt5khnteCRd9F7cT">
            Det är uppseendeväckande att en icke folkvald regering och president
            väljer att genomföra dramatiska reformer som man uppenbarligen
            saknar mandat för från de brasilianska väljarna. Omfattande demonstrationer
            har genomförts mot interimsregeringen, och åtskilliga röster dömer
            ut den som en kuppregering. Sverige ska som enskilt land såväl
            som medlem i EU och FN verka för att värna demokratin i Brasilien
            och motverka reformer som kommer att leda till ökade sociala klyftor
            och undergräva urfolkens rättigheter. Detta bör riksdagen ställa
            sig bakom och ge regeringen till känna.
          </p>
          <head xml:id="i-E6vpPMNLXrM7syMhiRSVm6" type="h2">
            7.2 Argentina
          </head>
          <p xml:id="i-QGEQhzjRW5GWye2EhmVm4b">
            Bland Latinamerikas militärjuntor utmärkte sig diktaturen i Argentina
            mellan 1976 och 1983 genom sina omfattande övergrepp och försvinnanden.
            Enligt landets justitiedepartement ”försvann” 11 000 människor
            under dessa år, som kommit att kallas ”det smutsiga kriget”. Människorättsorganisationer
            och oberoende experter menar dock att det verkliga antalet försvunna
            snarare uppgår till närmare 30 000 människor. En av dem som försvann
            var svenskan Dagmar Hagelin.
          </p>
          <p xml:id="i-5Rg54zHD3TL2r84A5m3Kuu">
            Under 1980- och 90-talen präglades Argentina av en nyliberal
            politik och ekonomiska kriser. Efter en tid av ekonomiskt kaos
            valdes 2003 vänsterperonisten Néstor Kirchner till president och
            den politiska kursen lades om i linje med den politik som center-vänsterregeringar
            i andra latinamerikanska länder genomfört. Kursomläggningen märktes
            i människors vardag. I Argentina var 45 procent av befolkningen
            fattig 2002. Åtta år senare levde 8,6 procent i fattigdom enligt
            FN-organet Eclac.
          </p>
          <p xml:id="i-3KD7eHrF9q2vGYMBjxUMJU">
            När Néstor Kirchner tillträdde som president påbörjade han en
            process mot att upphäva de amnestilagar från 1986 och 1987 som
            gjorde det omöjligt att ställa militärer inför rätta för mord
            och andra övergrepp begångna under militärdiktaturen 1976–1983.
            Efter ett avgörande i Högsta domstolen 2005 blev det möjligt att
            döma de skyldiga för brotten. Fram till slutet av 2016 hade 733
            personer dömts i 173 domar för övergrepp som begåtts under diktaturen.
            Argentina har därigenom kommit betydligt längre än många av grannländerna
            när det gäller att göra upp med sin historia. Men de juridiska
            processerna går långsamt och många fall har ännu inte kunnat behandlas,
            vilket resulterat i att många misstänkta förövare fortfarande
            inte ställts inför rätta.
          </p>
          <p xml:id="i-LQcrHrwtJzrmbBdm9wdg4N">
            Organisationen Mödrarna på Plaza de Mayo har varit avgörande
            i kampen för att de som gjort sig skyldiga till brott under diktaturen
            ställs inför rätta. Sedan 1970-talet har de stått upp för mänskliga
            rättigheter i landet och i hela Latinamerika, genom återkommande
            protester på Plaza de Mayo där de krävt rättvisa och respekt för
            mänskliga rättigheter.
          </p>
          <p xml:id="i-8q7RRWccXF1T6Xotrfu25e">
            Argentina är i dag ett föregångsland inom hbtq-frågor. 2012 tilldelade
            The International Lesbian, Gay, Bisexual, Trans and Intersex Association
            (ILGA) Argentinas dåvarande president Cristina Fernández de Kirchner
            ILGA Award för att landet infört könsneutralt äktenskap och som
            första land i världen en lagstiftning som gav medborgarna rätt
            att själva bestämma och definiera sin könsidentitet.
          </p>
          <p xml:id="i-WrwP43WBLJELsUkBbkoDm9">
            I december 2015 tog den konservative Mauricio Macri över presidentposten
            efter en kampanj byggd på en företagsvänlig politik och minskad
            roll för staten. Han har även lovat stora satsningar på infrastruktur
            och en fortsättning av Fernández de Kirchners populära välfärdssatsningar.
          </p>
          <p xml:id="i-78QFAzWhbeZX4rkPVKmSLX">
            Aktivisten Santiago Maldonados försvinnande i augusti 2017 har
            väckt minnen från diktaturens tid och lett till omfattande protester.
            Maldonado försvann i samband med en demonstration i Patagonien
            för Mapuchefolkets rättigheter. Polisen anklagas för att ligga
            bakom försvinnandet, vilket de själva förnekar samtidigt som vittnen
            säger att de sett när han greps. Mapuchefolkets rättigheter är
            inskränkta på flera sätt och protester i samband med en landkonflikt
            mellan dem och klädföretaget Benetton har slagits ned brutalt
            av argentinsk polis.
          </p>
          <p xml:id="i-9UC6kCpcBFdNWfPxkV55BL">
            Protesterna samlar flera rörelser och organisationer som på olika
            sätt kräver att deras rättigheter respekteras, och har växt till
            att handla om mer än försvinnandet av Santiago Maldonado. Mödrarna
            på Plaza de Mayo, som är en av de deltagande organisationerna,
            kämpar samtidigt mot inskränkningar från regeringen, som bl.a.
            vill vräka dem från deras nuvarande lokaler.
          </p>
          <p xml:id="i-NG4bARLvwaN8uiP3pk9GUF">
            Kvinnors rättigheter och SRHR är i praktiken kraftigt inskränkta
            i Argentina. I april 2016 dömdes en kvinna till åtta års fängelse
            för mord efter att ha fått missfall. Sjukhuspersonalen anmälde
            henne till polisen för att själv ha orsakat missfallet som ett
            sätt att göra abort. Efter det hölls hon häktad i två år innan
            domen föll. Fallet har väckt kraftig kritik från FN:s MR-kommitté
            som krävt att kvinnan släpps och att abort avkriminaliseras helt.
          </p>
          <p xml:id="i-FfRmCTY21PF7fX36BJ9bZi">
            Den bristande respekten för ursprungsbefolkningarnas rättigheter,
            föreningsfriheten och inskränkningar i aborträtten i Argentina
            väcker oro. Vänsterpartiet menar att Sverige bör ta denna oro
            på allvar. Sverige bör som enskilt land såväl som medlem i EU
            och FN verka för att stärka respekten för de mänskliga rättigheterna
            och rätten till abort i Argentina. Detta bör riksdagen ställa
            sig bakom och ge regeringen till känna.
          </p>
          <head xml:id="i-4uLXQSUSed5S8gZq7UK4tp" type="h2">
            7.3 Colombia
          </head>
          <p xml:id="i-4zwVtu861U3ztzHxTgp8UZ">
            Colombias moderna historia är starkt präglad av det inbördeskrig
            som pågått i över ett halvt sekel. Bakgrunden till kriget finns
            i den period av urskillningslöst våld mellan 1948 och 1958 som
            kommit att kallas La Violencia, våldet. Under denna tioårsperiod
            dödades över 200 000 människor i Colombia i strider som startade
            till följd av mordet på den populäre vänsterliberala ledaren Jorge
            Eliécer Gaitán i Bogotá 1948. Striderna stod i huvudsak mellan
            konservativa och liberala grupperingar. När liberalerna och de
            konservativa ingick ett avtal för att återställa ordningen i landet,
            som bl.a. byggde på att de delade på platserna i kongressen och
            turades om att inneha presidentposten, stängdes vänstern ute från
            den politiska makten. Detta bidrog till framväxten av de gerillarörelser,
            med Farc och ELN i spetsen, som stridit mot den colombianska militären
            i det inbördeskrig som så länge plågat landet. En statlig utredning
            som tillsattes 2011 kom fram till att nästan 220 000 människor
            då hade dödats sedan 1959. Tiotusentals människor har torterats,
            kidnappats och ”försvunnit”. Enligt UNHCR befinner sig i dag omkring
            7,4 miljoner människor på flykt inom landet.
          </p>
          <p xml:id="i-Ke7nQWggBhqosU7aUokkQV">
            I slutet av 2012 påbörjades fredsförhandlingarna mellan den colombianska
            regeringen och Farcgerillan. Fredsförhandlingarna som pågått i
            både Oslo och Havanna slutade hösten 2016 med ett undertecknat
            fredsavtal, som reviderades något efter att det colombianska folket
            i en folkomröstning röstade mot det första avtalet med mycket
            liten marginal. Det reviderade avtalet godkändes av den colombianska
            kongressen och president Manuel Santos belönades med Nobels fredspris.
            Implementeringen av fredsavtalet har påbörjats med avväpning och
            återanpassning av Farcgerillans medlemmar. I september 2017 omvandlas
            Farc till ett politiskt parti. Även om avtalet inte innebär ett
            slut på våldet i landet – det finns alltjämt andra stridande grupper
            och mycket vapen i omlopp – utgör fredsprocessen och avtalet ett
            föredöme för hur konflikter kan hanteras och avslutas. I den alltjämt
            bräckliga situation som råder i Colombia behövs nu fortsatt internationellt
            stöd till implementeringen av avtalet och insatser för att stoppa
            mord och våld på företrädare för det civila samhället.
          </p>
          <p xml:id="i-Ssb37U9RD5eESSvj5BRi8B">
            Colombia är fortfarande ett av världens värsta länder när det
            gäller fackliga rättigheter, med en hög grad av straffrihet för
            mord på fackligt anslutna. Hot och våld riktat mot fackligt anslutna
            är en del av en djupt rotad kultur i landet, enligt världsfacket
            (Ituc), som placerar Colombia bland de tio stater som har sämst
            situation när det gäller fackliga rättigheter.
          </p>
          <p xml:id="i-9YrozpPowHhhyz742RDJPV">
            Fredssamtalen mellan regeringen och ELN-gerillan pågår alltjämt
            och även de behöver stöd från omvärlden. Vänsterpartiet menar
            att Sverige skulle kunna spela en mer framträdande roll i stödjandet
            av en positiv utveckling i Colombia. I stället valde regeringen
            att så fort bläcket torkat på fredsavtalet ingå ett militärt samförståndsavtal
            med Colombia och försöka sälja JAS-plan till det krigshärjade
            landet. Sverige ska som enskilt land såväl som medlem i EU och
            FN ge stöd till implementering av fredsavtalet med Farc, stöd
            till samtalen med ELN och arbete för att stoppa mord och våld
            mot företrädare för civila samhället. Detta bör riksdagen ställa
            sig bakom och ge regeringen till känna.
          </p>
          <head xml:id="i-8cZnzd6iuyJuJMYnCrUU9s" type="h2">
            7.4 Venezuela
          </head>
          <p xml:id="i-LfFyp1ESscrzKtDxv4P2Np">
            Sedan Hugo Chávez tillträdde som president i Venezuela 1998 har
            landet förändrats i grunden. Utvecklingen var till en början i
            huvudsak positiv. Stora grupper i det venezolanska samhället som
            tidigare exkluderats från beslutsfattandet inkluderades och landets
            enorma oljeinkomster användes för att bekämpa fattigdom och analfabetism.
          </p>
          <p xml:id="i-EATjkWU6fxqqnJd3Mv67sS">
            Utvecklingen i Venezuela har varit komplex, vilket inte alltid
            framkommit i en alltför svartvit svensk debatt. Samtidigt som
            fattiga i Caracas för första gången i sina liv fått råd att gå
            till doktorn har det funnits stor besvikelse hos kvinnoorganisationer
            över att regeringen inte tagit krafttag mot mäns våld mot kvinnor
            och machokulturen. I södra Venezuelas djungel har urfolksgrupper
            för första gången kunnat gå i skolan, samtidigt som oppositionen
            uttryckt sin oro över den politiska utvecklingen i landet. Det
            är ett faktum att miljoner venezolaner lyftes ur fattigdom under
            åren efter millennieskiftet, att de ekonomiska klyftorna då minskade
            och att landets urfolk för första gången sedan koloniseringen
            inkluderades i samhällets utveckling. Men sociala framsteg har
            både uppnåtts och raserats. I dag ökar arbetslösheten och fattigdomen
            snabbt samtidigt som sjukvården brutit samman och våldsbrottsligheten
            ökat dramatiskt. Caracas är i dag världens mest våldsdrabbade
            stad.
          </p>
          <p xml:id="i-t7aqXauSnRpVUhBM32CZ3">
            Vänsterpartiet har kritiserat Venezuelas alltför vänskapliga
            relationer med diktaturerna i Iran och Vitryssland och den kraftigt
            begränsade aborträtten i landet. Vi har uttryckt vår starka oro
            både för inskränkningar av pressfriheten och för den kupp som
            delar av den venezolanska högern försökte genomföra 2003.
          </p>
          <p xml:id="i-83nBJ922x48dYYAosThhPn">
            Om det i många år gick att se både framsteg och bakslag i Venezuela
            så har utvecklingen de senaste åren varit övervägande negativ.
            När Chávez gick bort 2013 tog Nicolás Maduro över. Problemen som
            fanns under Chávez tid – stora ekonomiska problem och ökande ojämlikhet
            skapade av ett sjunkande oljepris och korruption i en växande
            stat som gjort sig alltför beroende av oljan – har växt under
            Maduros styre. Människorättsaktivister från Venezuela beskriver
            sedan en tid tillbaka ett hårdnande politiskt klimat, minskat
            utrymme för civila samhället och ökad repression. Samtidigt har
            Maduros regering, i konflikt med parlamentet, öppnat för att bjuda
            in utländska företag för utvinning av mineraler, gas och olja
            i en mycket känslig del av Amazonas. Detta strider mot den politik
            som han säger sig företräda och innebär stora miljömässiga risker
            och hot mot rättigheterna för de urfolk som bebor området.
          </p>
          <p xml:id="i-MJA8hZ9gE5GznxMxxJ7WXd">
            I stället för att möta ett växande folkligt missnöje med dialog
            och reformer har regeringen svarat med inskränkt demokrati och
            pressfrihet, våld mot demonstranter och fängslanden av oppositionella
            på politiska grunder. I stället för att diversifiera sin ekonomi
            och genomföra långsiktiga reformer har beroendet av oljan ökat
            och ekonomin kollapsat.
          </p>
          <p xml:id="i-XgKJLtoP6jdnENN496FZke">
            Huvudansvaret för utvecklingen i Venezuela ligger på landets
            politiska ledning. Dagens kris är självförvållad. Runt om i Latinamerika
            ser vi andra länder med vänsterregeringar som lyckats hantera
            ett starkt råvaruberoende, som kunnat kombinera radikala reformer
            med en hållbar ekonomisk utveckling och som mött ett hårt motstånd
            från högerkrafter utan att inskränka yttrande- och mötesfrihet.
            Därför växer kritiken mot utvecklingen i Venezuela också från
            delar av den latinamerikanska vänstern.
          </p>
          <p xml:id="i-TZKZ1WRvCFqP5tDL2RnZ2v">
            För Vänsterpartiet är utgångspunkten vår solidaritet med det
            venezolanska folket. Därför står vi upp för venezolanernas rätt
            att få uttrycka sina åsikter, delta i demonstrationer och välja
            sina ledare i demokratiska val. Vi slår vakt om möjligheten för
            alla venezolaner att få tillgång till hälsovård och utbildning
            och att få leva ett liv fritt från hunger, fattigdom och diskriminering.
            Den utgångspunkten leder oss till att aldrig kompromissa med de
            mänskliga rättigheterna. För oss är det självklart att kritisera
            varje brott oavsett var, av vem eller med vilka motiv det begås.
          </p>
          <p xml:id="i-H1UJwBu4i1GqTvH7ycMCE1">
            Den senaste tidens upptrappning av konflikten mellan regeringen
            och oppositionen har sin grund i Maduros allt tydligare brist
            på respekt för demokratiska principer. De våldsamma demonstrationer
            som brutit ut i landet och slagits ned av regeringsstyrkor visar
            på en mycket orolig och svår utveckling för landet. Grupper på
            den yttersta högern eldar på våldsamheterna för att ytterligare
            destabilisera landet. De demokratiska bristerna ursäktar inte
            våldsamheterna. Det är i dag svårt att se någon part med en hållbar
            lösning på situationen i landet. Våldet måste upphöra och parterna
            måste finna vägar till förhandling. Världssamfundet, inte minst
            länderna i regionen och de latinamerikanska samarbetsorganisationerna,
            har ett stort ansvar i att få till förhandlingar och en fredlig
            lösning på konflikten. Sverige bör som enskilt land såväl som
            medlem i EU och FN verka för en dialog mellan regeringen och oppositionen
            i Venezuela i syfte att underlätta en fredlig och demokratisk
            lösning på dagens politiska motsättningar. Detta bör riksdagen
            ställa sig bakom och ge regeringen till känna.
          </p>
          <head xml:id="i-64ZHYE8EWbT6gptj4v8Ygg" type="h2">
            7.5 Bolivia
          </head>
          <p xml:id="i-AWpEHMr1Zcj8b3f7EEJZJP">
            Bolivia är ett land präglat av sociala, politiska och regionala
            konflikter. Urfolk står mot mestiser och spanskättlingar. De tidigare
            är överpresterande i höglandet i väst och de senare i låglandet
            i öst. Klasskonflikterna, de ideologiska konflikterna och de regionala
            motsättningarna följer samma linjer. Landets moderna historia
            är också kantad av politisk instabilitet. Fram till valet av Evo
            Morales som landets president var de flesta regeringarna mycket
            kortvariga.
          </p>
          <p xml:id="i-2iV4znp2dp19TqNYV6349x">
            När Morales och hans parti MAS (Rörelsen för socialism) överlägset
            vann presidentvalet 2005 blev Morales den första demokratiskt
            valda presidenten i Bolivia med rötterna i ursprungsbefolkningen.
            Bolivias urfolk utgör omkring två tredjedelar av landets samlade
            befolkning. Valet av Morales innebar en radikal omläggning av
            landets utveckling, där ursprungsbefolkningen för första gången
            inkluderades i samhällets utveckling. Sedan dess har bl.a. ett
            omfattande arbete mot fattigdom inletts och en ny konstitution
            röstats fram av folket, vilken framför allt överför makt från
            den rika eliten till ursprungsbefolkningen. Den tidigare politiska
            och ekonomiska eliten i Bolivia utgör alltjämt en kraftig opposition
            som inte tvekat att ta till odemokratiska medel mot regeringen.
            Det är därför extra viktigt att Sverige på alla sätt stödjer det
            bolivianska folket och dess demokratiskt valda regering.
          </p>
          <p xml:id="i-M8qUfT8GLs9915CNoriPVQ">
            Samtidigt finns det legitim kritik mot Morales och hans regering.
            Flera korruptionsanklagelser har riktats mot regeringen och allt
            mer makt samlas kring MAS och Morales. Inför valet 2014 menade
            oppositionen att Morales egentligen inte skulle få ställa upp
            enligt konstitutionen, men efter beslut från landets författningsdomstol
            fick Morales delta i valet och valdes åter till president. Inför
            valet 2019 har MAS velat att Morales ska kandidera på nytt. Frågan
            avgjordes till slut i en folkomröstning där folket sade nej till
            möjligheten för en ytterligare mandatperiod för Morales.
          </p>
          <p xml:id="i-KPEsZxnZdZ7Y3NqB3Dm5E1">
            Trots en positiv utveckling är Bolivia fortfarande ett av de
            fattigaste länderna i regionen. Tillgången till SRHR är begränsad,
            särskilt för de allra fattigaste. Abort är i dag tillåtet endast
            under vissa omständigheter, men regeringen har lagt fram ett förslag
            som legaliserar abort för kvinnor i svår ekonomisk situation.
            I dag utförs många osäkra aborter i Bolivia och lagförslaget är
            välkommet som ett steg på vägen mot en större respekt för kvinnors
            rättigheter och hälsa. Sverige bör prioritera arbete med SRHR
            i utvecklingssamarbetet med Bolivia. Detta bör riksdagen ställa
            sig bakom och ge regeringen till känna.
          </p>
          <head xml:id="i-4WtuLGMbMqoEawTHotWyB6" type="h2">
            7.6 El Salvador
          </head>
          <p xml:id="i-M84dsAVNVxN8drdP9iA8hp">
            El Salvador härjades av ett blodigt inbördeskrig mellan 1980
            och 1992 som krävde 75 000 människoliv. I dag har striderna sedan
            länge upphört och landet har genomfört en på många områden framgångsrik
            fredsprocess. 1980-talets dödsskvadroner och de brutala förföljelserna
            av oppositionella har ersatts med stora demokratiska landvinningar.
            Att El Salvador i grunden förändrats bekräftades 15 mars 2009
            då vänsterfronten FMLN:s kandidat Mauricio Funes vann presidentvalet
            och Arenapartiets 20-åriga maktinnehav bröts. FMLN innehar alltjämt
            presidentposten, medan Arena har majoritet i parlamentet.
          </p>
          <p xml:id="i-G6aMphVjZpPqHCWgm9f5Gt">
            El Salvador är i dag ett av fem länder i världen där abort är
            totalförbjudet. Kvinnor och flickor som ändå gör abort riskerar
            att dömas till fängelse i mellan två och åtta år. Om komplikationer
            inträffar sent under graviditeten riskerar kvinnor att åtalas
            för mord istället för abort och straffas med mellan 30 och 50
            års fängelse. Hösten 2016 lade FMLN fram ett förslag som öppnar
            för viss rätt till abort i de fall då graviditeten uppstått genom
            en våldtäkt och offret är minderårig eller offer för trafficking,
            när fostret inte kommer överleva eller om det finns fara för flickans/kvinnans
            liv eller hälsa. Förslaget behandlas alltjämt av parlamentet.
            Högerpartiet Arena har svarat med att föreslå en straffskärpning
            så att abort ska kunna straffas med 50 års fängelse. Även om förslaget
            på lättnader i den extremt hårda abortlagstiftningen är otillräckligt
            bör det ses som ett steg åt rätt håll. Regeringen bör i alla kontakter
            med El Salvador kräva en ökad respekt för kvinnors rättigheter,
            att förbuden mot abort avskaffas och att satsningar på SRHR görs.
            Detta bör riksdagen ställa sig bakom och ge regeringen till känna.
          </p>
          <p xml:id="i-CV7QcinxLY6e6HrAjE2SRb">
            Sverige inledde i början av 1980-talet ett omfattande utvecklingssamarbete
            med
          </p>
          <p xml:id="i-7AJzrvSyrDP6UENgB5xGNf">
            El Salvador med fokus på humanitär hjälp under inbördeskriget.
            2007 meddelade den borgerliga regeringen att det svenska biståndet
            skulle fasas ut. Beslutet att lämna utvecklingssamarbetet med
            El Salvador har påverkat Sveriges möjligheter att påverka utvecklingen
            i landet, bl.a. när det gäller aborträtten och frågor om SRHR.
            När utfasningen presenterades skrev dåvarande biståndsminister
            Gunilla Carlsson att ”på olika sätt ska Sverige bibehålla och
            utveckla relationer med länder där utvecklingssamarbetet fasas
            ut” (Dagens Nyheter 2007-08-27). De traditionella formerna för
            bistånd ska ersättas med ”aktörssamverkan” där svenska företag,
            myndigheter, universitet och högskolor, fackföreningar, kommuner
            och landsting, enskilda organisationer och institutioner ska samverka
            med motsvarande aktörer i låg- och medelinkomstländer. Men det
            är i dag svårt att se några exempel på denna aktörssamverkan.
            Samtidigt är El Salvador ett land som fortfarande har behov av
            en fungerande samverkan med Sverige, t.ex. inom utveckling av
            skogs- och jordbruket, modernisering av skattesystemet, reformering
            av polisen och stärkande av de demokratiska institutionerna samt
            folkrörelserna. Regeringen bör ta initiativ till att utveckla
            aktörssamverkan mellan El Salvador och Sverige. Detta bör riksdagen
            ställa sig bakom och ge regeringen till känna.
          </p>
          <head xml:id="i-KurmJDgaSGvsYJLfesQc8v" type="h2">
            7.7 Honduras
          </head>
          <p xml:id="i-Ar62tMYZpt2XJNEuiXRKZ">
            Statskuppen i Honduras 28 juni 2009, då den demokratiskt valde
            presidenten Manuel Zelaya avsattes, utgör ett av de tydligaste
            bakslagen för demokratin och de mänskliga rättigheterna i Latinamerika
            under 2000-talet. Kuppen väcker minnen från tidigare decenniers
            militärdiktaturer i Latinamerika och påminner om att det inte
            går att ta de demokratiska framstegen i Latinamerika för givna.
          </p>
          <p xml:id="i-W24SLV1Wgy6GH2Qw9AXnCh">
            Det honduranska samhället är alltjämt präglat av höga nivåer
            av våld. Sedan kuppen 2009 har landet drabbats av en våg av mord
            och övergrepp mot oberoende journalister, företrädare för urfolks-
            och bonderörelser, hbtq-aktivister, fackligt aktiva och oppositionella.
            Honduras är ett av de farligaste länderna i Latinamerika för människorättsförsvarare.
            Miljöaktivister är särskilt drabbade och landet har det högsta
            antalet mord på miljöaktivister per capita, enligt organisationen
            Global Witness. Ett av de mer kända fallen var mordet på Berta
            Cáceres, ledare för urfolksgruppen lenca och organisationen Copinh
            som mördades i sitt eget hem. Cáceres var en kraftig motståndare
            till dammbygget Agua Zarca och hade för det hotats vid flera tillfällen.
            Straffriheten för dessa brott är närmast total.
          </p>
          <p xml:id="i-Pwuv9LG3jjWoELYi4QqdkJ">
            Efter orkanen Mitch 1998 inledde Sverige ett omfattande utvecklingssamarbete
            med Honduras. 2007 beslutade den borgerliga regeringen att det
            skulle fasas ut. För att stärka den demokratiska utvecklingen
            och respekten för de mänskliga rättigheterna i Honduras behöver
            landets folkrörelser och civila samhälle stödjas och våldet mot
            dess företrädare motarbetas. Vänsterpartiet anser att detta borde
            vara en prioriterad uppgift för Sverige. Sverige bör stärka stödet
            till det civila samhället i Honduras och verka för att våldet
            mot landets civila samhälle upphör. Detta bör riksdagen ställa
            sig bakom och ge regeringen till känna.
          </p>
          <p xml:id="i-7JSk3m7LrELnxGeU2NMGv4">
            Honduras tillhör de latinamerikanska stater där abort är totalförbjudet,
            men där ett lagförslag som ger viss rätt till abort nu behandlas
            i parlamentet. Ett starkare svenskt engagemang i Honduras genom
            ett fortsatt bilateralt bistånd hade givit större möjligheter
            att påverka kvinnors rättigheter i landet. Regeringen bör i alla
            kontakter med Honduras kräva en ökad respekt för kvinnors rättigheter,
            att förbudet mot abort avskaffas och att satsningar på SRHR görs.
            Detta bör riksdagen ställa sig bakom och ge regeringen till känna.
          </p>
          <head xml:id="i-2N9Qceg3FnXC174M2WX5wh" type="h2">
            7.8 Kuba
          </head>
          <p xml:id="i-RZzC1MnUYTBqyb3UDzeSHv">
            Få, om något, latinamerikanska länder får så mycket uppmärksamhet
            i Sverige som Kuba. Utvecklingen på Kuba är inte entydig, stora
            sociala framsteg har uppnåtts samtidigt som brotten mot de medborgerliga
            rättigheterna är omfattande. Den negativa betydelsen av USA:s
            blockad mot Kuba kan inte underskattas. I dag syns tecken på reformer
            när det kommer till den ekonomiska politiken, men få signaler
            kommer om grundläggande förändringar av landets politiska system.
          </p>
          <p xml:id="i-NemRffLpdh9VAnvzYedAdU">
            Kuba uppfyller inte de nödvändiga kraven som måste ställas på
            en demokrati och brotten mot de mänskliga rättigheterna fortsätter.
            Yttrande-, press- och mötesfriheten är kraftigt begränsad. Det
            saknas möjligheter att bilda och organisera sig i fria och oberoende
            fackföreningar. Vänsterpartiet önskar se en demokratisering och
            en ökad respekt för de mänskliga rättigheterna på Kuba. En sådan
            process måste formas av det kubanska folket. Sverige bör stärka
            stödet till det civila samhället på Kuba och verka för en demokratisering
            av landet. Detta bör riksdagen ställa sig bakom och ge regeringen
            till känna.
          </p>
          <p xml:id="i-6B4ZJgwGegqPCPiFhuPhTo">
            Vänsterpartiet ser samtidigt att sociala framsteg gjorts på Kuba.
            Kuba lever i flera hänseenden upp till de ekonomiska, sociala
            och kulturella rättigheter som ryms inom FN:s konvention för mänskliga
            rättigheter. Kuba bedriver även ett omfattande socialt solidaritetsarbete
            i många latinamerikanska länder, vilket uppskattas av de mest
            utsatta på kontinenten. Även när det gäller en hållbar utveckling
            utmärker sig Kuba.
          </p>
          <p xml:id="i-FfKhpnKbjC5nsmxAMW6Kcn">
            Att Kuba har gjort sociala framsteg ursäktar inte på något sätt
            bristerna i medborgerliga rättigheter. Inte heller kan den ekonomiska
            blockad som har hållits vid liv av USA i decennier ursäktas med
            hänvisning till brott mot mänskliga rättigheter på Kuba. Blockaden
            är, bland mycket annat, en starkt hämmande faktor för en utveckling
            mot demokrati, och omvärlden behöver därför agera för att den
            hävs. Den påverkar dessutom miljoner kubaners möjlighet att få
            tillgång till mediciner och medicinsk teknik och är därmed avgörande
            för deras hälsa. Till detta kan fogas att olika FN-program vid
            åtskilliga tillfällen har drabbats av indragna leveranser av vacciner,
            sprutor och annan medicinsk utrustning när tillverkare fått veta
            att produkter och materiel är tänkta att användas på Kuba.
          </p>
          <p xml:id="i-KxC4Tm6HhqpnmPfAcsismg">
            Relationerna mellan Kuba och USA har börjat normaliseras sedan
            slutet av 2014. Kuba har frigivit politiska fångar och USA har
            luckrat upp handelssanktionerna mot Kuba och gjort det lättare
            för amerikaner att besöka ön. De diplomatiska förbindelserna har
            återupptagits och ambassaderna öppnats igen. Barack Obamas historiska
            besök på Kuba i mars 2016 utgjorde en milstolpe i de förbättrade
            relationerna. Strax efteråt öppnades ett antal reguljära flyglinjer
            mellan USA och Kuba för första gången på 55 år.
          </p>
          <p xml:id="i-5Zf66Z2vaYdJ96s3LYUHXB">
            Donald Trumps tillträde som president kan innebära en återgång
            till de tidigare frostiga relationerna. Trump har aviserat en
            del nya restriktioner, men hittills har man valt att behålla de
            diplomatiska förbindelserna och flygtrafiken mellan länderna.
            Vänsterpartiet delar FN:s generalförsamlings kritik mot USA:s
            blockad mot Kuba. Det är helt oacceptabelt att en regering beslutar
            om sanktioner som så uppenbart drabbar en hel befolkning. Sverige
            ska tydligt fördöma USA:s ekonomiska blockad mot Kuba och kräva
            att man omgående upphäver densamma. Detta bör riksdagen ställa
            sig bakom och ge regeringen till känna.
          </p>
        </div>
        <div xml:id="i-Lo5NQfZS3poykyW7VGomGG" type="signatureBlock">
          <list xml:id="i-L1eJT94cteZtfqsqEmShbq">
            <item xml:id="i-3Wz8E6JVUE1iZhtEbcJUTu" type="signature">
              Yasmine Posio Nilsson (V)
            </item>
            <item xml:id="i-W9cTtZTNMfJsFBGcG4nAg2" type="signature">
              Stig Henriksson (V)
            </item>
            <item xml:id="i-JWf6jB6iT42qW4E5CghnoG" type="signature">
              Jens Holm (V)
            </item>
            <item xml:id="i-XguhGpWdsRMnpJXjwoqeQw" type="signature">
              Amineh Kakabaveh (V)
            </item>
            <item xml:id="i-UXme4229KF5wiMz3Mcd4RH" type="signature">
              Birger Lahti (V)
            </item>
            <item xml:id="i-PdwWtPzTXap1d75ZhVb7EL" type="signature">
              Håkan Svenneling (V)
            </item>
            <item xml:id="i-7LYaShxhDTFY7Xfw6pNbjM" type="signature">
              Emma Wallrup (V)
            </item>
          </list>
        </div>
      </div>
    </body>
  </text>
</TEI>
