<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00009">
  <teiHeader>
    <fileDesc>
      <titleStmt>
        <title>med anledning av skr. 2013/14:57 Ett värdigt liv – äldrepolitisk översikt 2006–2014</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2013/14:57 Ett värdigt liv – äldrepolitisk översikt 2006–2014</title>
          <idno type="rdwebb">H102So9</idno>
          <rs type="number">So9</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So9/text</ref>
          <ref type="dokument_url_html">http://data.riksdagen.se/dokument/H102So9</ref>
          <ref type="dokumentstatus_url_xml">http://data.riksdagen.se/dokumentstatus/H102So9</ref>
          <ref type="doc">http://data.riksdagen.se/fil/85D9C140-C032-4FFE-BA6B-1AABDEEEDF92</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-6wrDmLyzqbaaKZNdExE3Az" type="basedOn"/>
        <correspContext corresp="i-6wrDmLyzqbaaKZNdExE3Az">
          <ref>Regeringsskrivelse 2013/14:57</ref>
        </correspContext>
        <correspAction xml:id="i-MGqjquaUaLZHxiGVT79ZeB" type="signed"/>
        <correspContext corresp="i-MGqjquaUaLZHxiGVT79ZeB">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-K5cAz33fSjVgYoDn9GsvfZ" type="referral">
          <date when="2014-02-05"/>
        </correspAction>
        <correspAction xml:id="i-F77cNNKChy9ymzHc3zu4Hn" type="referral">
          <date when="2014-02-05"/>
        </correspAction>
        <correspAction xml:id="i-9ey1dcFJ1zZTDCN2t6DGwe" type="dismissal">
          <date when="2014-02-04"/>
        </correspAction>
        <correspAction xml:id="i-Y1PM8Tn6cYwvFZHfyLP7Bk" type="dismissal">
          <date when="2014-02-04"/>
        </correspAction>
        <correspAction xml:id="i-Uh56XNZGAaUBj8mfEMRWNw" type="submission">
          <date when="2014-01-17"/>
        </correspAction>
        <correspAction xml:id="i-F2V4iPGNSdicqcceuCXv3A" type="transfer">
          <date when="2014-01-17"/>
        </correspAction>
        <correspAction xml:id="i-PGMN53f3HhaCaYWLfya9TY" type="assigned"/>
        <correspContext corresp="i-PGMN53f3HhaCaYWLfya9TY">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AFSNck1V8uhYFKAmHUcC6v" type="motHeader"/>
      <div xml:id="i-Bynk6gdPe8zFCnNvTxRfSU" type="motBody">
        <div xml:id="i-AJ4sDTnnuMjQvp8SFafHfR" type="TOC">
          <head xml:id="i-Xhtm7Ersg4a57ywQWUEzyE">
            1 Innehållsförteckning
          </head>
          <list xml:id="i-LCDZ3zuuiCf8nbVkchFfKk">
            <item xml:id="i-T4tWnjkYsFRkJKoBLRS8WD">
              2 Förslag till riksdagsbeslut 2
            </item>
            <item xml:id="i-SY7HEqmVMjJCwoB8W9GhaT">
              3 Jämlik och jämställd äldreomsorg 3
            </item>
            <item xml:id="i-CWvGs979j3Z2ApmWD92CHm">
              4 Äldres vardag ska inte vara en handelsvara 4
            </item>
            <item xml:id="i-PcxTFs75nRbYpGebZavPJb">
              4.1 Välfärd och äldreomsorg utan vinstintressen 5
            </item>
            <item xml:id="i-7Bd8A9YwYiBEtrVZAd3b5Z">
              4.2 Äldres valfrihet, inte företagens 6
            </item>
            <item xml:id="i-WhWxZJh8H8afdW1hsWRYkP">
              4.3 Privatiseringar ger otryggare personal 7
            </item>
            <item xml:id="i-8qm5v19RZxAkvtWFftNP3Q">
              5 Äldreomsorgen behöver mer resurser 9
            </item>
            <item xml:id="i-D42aZYmvar4rcTrGK12Z2u">
              5.1 Mer personal 10
            </item>
            <item xml:id="i-LhcBttM3M2DXE85bh2XSNi">
              5.2 En hemtjänstmiljard 11
            </item>
            <item xml:id="i-14rf1Ni3nzjJbxc4sKUH3b">
              6 Inflytande och valfrihet i vardagen 11
            </item>
            <item xml:id="i-JmHhiKjZqbnYVe2SkK7n13">
              6.1 Valfrihet och inflytande i hemtjänsten 12
            </item>
            <item xml:id="i-FDMXXfPqUJivxFFCYFytcb">
              6.2 Billigare hemtjänst 12
            </item>
            <item xml:id="i-RqdS3mDam6yhyMyjCeC6bX">
              7 Bättre stöd till anhöriga 13
            </item>
            <item xml:id="i-5ZsodZ96GLwjQBMUZDosQh">
              8 Arbetsvillkor och arbetsmiljö inom äldreomsorgen 15
            </item>
            <item xml:id="i-7N66XPFQiizwGSTL27RMRU">
              8.1 Ett äldreomsorgslyft med kompetenssatsning och utbildningsvikariat
              16
            </item>
            <item xml:id="i-R7jwvvuwhQ7HEGyBjf6pJu">
              9 Bygg fler vård- och omsorgsboenden 16
            </item>
            <item xml:id="i-9VWvvPknopWoPLCG5CiGXW">
              10 Moderna tillgängliga lägenheter för äldre 17
            </item>
            <item xml:id="i-2FwJBvhgAmJe5DzXCfBWkV">
              10.1 Trygghetsboenden där folk har råd att bo 18
            </item>
            <item xml:id="i-PNkrzouYMSL7szXgbRZfUn">
              11 Maten ska vara god och måltiden en glädjestund 18
            </item>
            <item xml:id="i-KEZb9mX9y5SJBLNn1hzXgL">
              12 Äldres munhälsa 19
            </item>
          </list>
        </div>
        <div xml:id="i-UYBpZZ6Uv3Viiu59wiHJhj" type="motProposal" subtype="förslag">
          <head xml:id="i-2P2Nqj6otBh7sHq2We4MBu">
            2 Förslag till riksdagsbeslut
          </head>
          <list xml:id="i-6PXE2zApcy6wei6w6Rqzjh" style="ol">
            <item xml:id="i-NYnTuAuQ2R8nc4MWEah9L6">
              Riksdagen tillkännager för regeringen som sin mening vad som
              anförs i motionen om att det inom äldreomsorgen inte ska vara
              möjligt för vinstsyftande företag att bedriva verksamhet med skattemedel.
            </item>
            <item xml:id="i-WZ4kEq7xptcNDeLn8RBCqt">
              Riksdagen tillkännager för regeringen som sin mening vad som
              anförs i motionen om att en vinstbegränsning bör införas som innebär
              att eventuell icke-offentlig verksamhet inom äldreomsorgen som
              huvudregel ska bedrivas av aktiebolag med särskild vinstutdelningsbegränsning
              enligt 32 kap. aktiebolagslagen, alternativt av ideella aktörer
              eller icke vinstdrivande kooperativ.
            </item>
            <item xml:id="i-NhJueuCsXAXqXCHGmMx6y4">
              Riksdagen tillkännager för regeringen som sin mening vad som
              anförs i motionen om att regeringen snarast ska återkomma till
              riksdagen med lagförslag som innebär att lagen (2008:962) om valfrihetssystem
              upphävs.
            </item>
            <item xml:id="i-UgSKVmL2oPqafTNC4LqXeE">
              Riksdagen tillkännager för regeringen som sin mening vad som
              anförs i motionen om att regeringen bör ge SCB i uppdrag att publicera
              personalstatistik för all personal i offentligt finansierad verksamhet
              inom äldreomsorgen, uppdelad på egen regi och övriga utförare.
            </item>
            <item xml:id="i-M73G2BjCQJ1kc4UDZMkFb8">
              Riksdagen tillkännager för regeringen som sin mening vad som
              anförs i motionen om att det bör göras en utvärdering av hur kundvalsmodeller
              och olika driftsformer påverkar anställningsvillkor och arbetsförhållanden.
            </item>
            <item xml:id="i-PYSqgEykFC4nadfrb6G1JP">
              Riksdagen tillkännager för regeringen som sin mening vad som
              anförs i motionen om att regeringen bör införa ett tak på hemtjänstavgifter
              om 100 kronor i timmen.
            </item>
            <item xml:id="i-AkU15kDjKpNvX6cTdGcQya">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              särskilt uppmärksamma hur äldreomsorgen fungerar för äldre med
              utländsk bakgrund.
            </item>
            <item xml:id="i-WXseEWDewirooRgpud6fQ">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              särskilt uppmärksamma hur stödet till anhörigvårdare med utländsk
              bakgrund utvecklas.
            </item>
            <item xml:id="i-WP8scVqdNfjajfRwACqPG2">
              Riksdagen tillkännager för regeringen som sin mening vad som
              anförs i motionen om att Nationellt kompetenscentrum anhöriga
              bör göras till en permanent verksamhet så att de kan arbeta mer
              långsiktigt.
            </item>
            <item xml:id="i-B3hazdMDcnBCU6gNBBoiGm">
              Riksdagen tillkännager för regeringen som sin mening vad som
              anförs i motionen om att regeringen bör göra om investeringsstödet
              för trygghetsboenden så att det enbart riktas till hyresrätter
              med rimlig hyra.
            </item>
            <item xml:id="i-8SMGfM4HDAMLQjUBVwV5sU">
              Riksdagen tillkännager för regeringen som sin mening vad som
              anförs i motionen om att regeringen bör ge Boverket eller annan
              lämplig instans i uppdrag att utvärdera investeringsstödet för
              trygghetsboenden.
            </item>
            <item xml:id="i-A99xD6N1maC4sWFYWwb2xY">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att kartlägga hur hemtjänsten aktivt arbetar med nutritionsfrågorna.
            </item>
            <item xml:id="i-BGyTWxh9T59z39tRk5QiGE">
              Riksdagen tillkännager för regeringen som sin mening vad som
              anförs i motionen om att regeringen bör ge Inspektionen för vård
              och omsorg (IVO) i uppdrag att särskilt göra tillsyn över hur
              hemtjänsten arbetar för att äldre med hemtjänst inte ska drabbas
              av undernäring.
            </item>
            <item xml:id="i-MAyE34d4QyVW747iJ9JEW2">
              Riksdagen tillkännager för regeringen som sin mening vad som
              anförs i motionen om att regeringen bör ge lämplig instans i uppdrag
              att både utforma information om äldres munhälsa och rätt till
              tandvård och se till att informationen på lämpligt sätt når fram
              till målgruppen.
            </item>
            <item xml:id="i-ExUHMfmC3M5DU3QD7XdZH2">
              Riksdagen tillkännager för regeringen som sin mening vad som
              anförs i motionen om att regeringen bör arbeta för att det tas
              fram nationella riktlinjer för samverkan mellan Folktandvården,
              primärvården och äldreomsorgen för att öka kunskapen om äldres
              munhälsa.
            </item>
          </list>
        </div>
        <div xml:id="i-Esq2tq3bBZGVZr8sxnS7iN" type="motContent">
          <head xml:id="i-Gx4zEezEfNdUetyeiPvzg2" type="h1">
            3 Jämlik och jämställd äldreomsorg
          </head>
          <p xml:id="i-Du8y6osRK5qyWnucx4pKAy">
            Vänsterpartiets politik syftar till en jämlik och jämställd äldreomsorg
            med hög kvalitet där de äldre har ett stort inflytande över insatserna
            och sin vardag och där personalen har bra arbetsvillkor. Äldreomsorgen
            ska vara skattefinansierad och fördelas efter behov. För Vänsterpartiet
            är det självklart att alla äldre oavsett inkomst ska ha rätt till
            en äldreomsorg av god kvalitet. Vårt mål är en jämlik och jämställd
            äldreomsorg. För att nå dit behöver äldreomsorgen tillföras mer
            resurser, arbetsvillkoren för äldreomsorgens personal förbättras
            och vinstintressena i äldreomsorgen tas bort. Äldreomsorgen är
            liksom barnomsorgen en viktig del av välfärdens infrastruktur.
            Bara om det finns välutbyggda och väl fungerande omsorgstjänster
            kan kvinnor och män i alla sociala grupper förvärvsarbeta under
            hela livet.
          </p>
          <p xml:id="i-738uNpxoxtTWjGLkC2Fe23">
            En bra äldreomsorg är inte bara en välfärdsfråga, det är också
            en viktig jämställdhetsfråga. Kvinnor är klart överrepresenterade
            både bland personalen och bland de anhöriga som tar ett stort
            ansvar för äldre familjemedlemmar. En utbyggd och välfungerande
            äldreomsorg är en förutsättning för att många kvinnor ska kunna
            delta på arbetsmarknaden och därigenom ha en egen inkomst. Kvinnor
            utgör också majoriteten i den äldre befolkningen p.g.a. att de
            generellt sett lever längre än män. Kvinnor som har levt sina
            liv ihop med män lever ofta ensamma de sista åren i livet, bl.a.
            p.g.a. kvinnors längre livslängd och det faktum att kvinnor i
            Sverige ofta är ett par år yngre än sin partner. Lägg därtill
            kvinnors lägre pensioner och att kvinnor ofta kommer från ett
            arbetsliv med högre risk för arbetsskador, så blir det tydligt
            att en god och välutbyggd äldreomsorg är avgörande för kvinnors
            livskvalitet.
          </p>
          <p xml:id="i-44xmQkhAVmnhii3tgEDwGk">
            I skrivelsen Ett värdigt liv – äldrepolitisk översikt 2006–2014
            (skr. 2013/14:57) presenterar regeringen en summarisk genomgång
            av sin äldrepolitik från 2006 fram till dags dato samt vilken
            inriktning på politiken man vill se för de kommande åren.
          </p>
          <p xml:id="i-GhY62S98Pauhdf7EVAkivj">
            En stor del av skrivelsen är en lovsång över de privatiseringar
            som har genomförts inom äldreomsorgen. I sitt hänryckta tillstånd
            lyckas regeringen inte hitta några som helst negativa effekter
            av lagen om valfrihetssystem – LOV. Kristdemokraterna, som har
            ansvaret för dessa frågor i regeringen, är särskilt ivriga att
            försvara företagens rätt att förvandla skattepengar till vinster.
            Exempelvis Göran Hägglund gnäller i stället på media, som väljer
            att rapportera om den krassa verkligheten för många äldre, deras
            anhöriga och den personal som arbetar inom äldreomsorgen (Expressen
            7 januari 2014).
          </p>
          <p xml:id="i-GyGLwC8qbJMLoxuo1yZicA">
            Mest anmärkningsvärt med skrivelsen är att frågan om den framtida
            kompetensförsörjningen, att behålla och rekrytera personal, helt
            saknas.
          </p>
          <p xml:id="i-28rLrE8UwA3NRZWkayTX2S">
            Vi har redovisat Vänsterpartiets äldrepolitik och förslag till
            utveckling av äldreomsorgen i motion 2013/14:So594 En jämlik och
            jämställd vård och omsorg för äldre. I denna motion koncentrerar
            vi oss därför på de mest prioriterade frågorna som rör äldre,
            såsom avskaffandet av privata vinster och behovet av mer resurser
            inom äldreomsorgen, inflytande och valfrihet i vardagen för äldre,
            personalens kompetens och nyrekrytering, äldreboenden och andra
            typer av bostäder för äldre samt äldres munhälsa.
          </p>
          <head xml:id="i-DKLm6wTkXzwjPuje3BQnwL" type="h1">
            4 Äldres vardag ska inte vara en handelsvara
          </head>
          <p xml:id="i-4eAm9Tj6dehf7J9VGGbJdy">
            Den borgerliga regeringen har sedan den tillträdde 2006 konsekvent
            drivit på för ökad kommersialisering av äldreomsorgen. Det har
            därför blivit allt vanligare med privata utförare av äldreomsorg.
            Av de kvinnor och män över 65 år som har hemtjänst i Sverige får
            23 procent sådan i privat regi. Det innebär mer än en fördubbling
            jämfört med år 2000. När det gäller vård- och omsorgsboenden är
            det en ungefär lika stor andel som får insatser i privat regi.
            I riket som helhet är det omkring 21 procent.
          </p>
          <p xml:id="i-WZbof4H6s9HKygpbnuRqYH">
            De vinstsyftande företagen växer och 2012 utgjorde de 86 procent
            av de privatdrivna äldreboendena. Nästan hälften av dem (46 procent)
            drevs av de två stora aktörerna Attendo Care och Carema Care (som
            byter namn till Vardaga). Aleris är den tredje största aktören.
            År 2005 köptes alla tre bolagen upp av privata riskkapitalbolag.
          </p>
          <p xml:id="i-2wZonodMavDrL5Ma66ycKu">
            I vissa borgerligt styrda kommuner är mer eller mindre hela äldreomsorgen
            på väg att privatiseras. I bl.a. Nacka, Täby och Upplands Väsby
            och vissa stadsdelar i Stockholm saknas kommunal hemtjänst helt
            och hållet. Kommunen förlorar därmed viktig kompetens. I Stockholms
            stad utfördes 187 723 hemtjänsttimmar i kommunal regi jämfört
            med 378 464 i privat regi 2012. Av de 7 552 platserna i särskilda
            boendeformer drevs 4 793 av enskilda utförare (Äldre och personer
            med funktionsnedsättning – regiform år 2012, Socialstyrelsen 2013).
          </p>
          <p xml:id="i-TwHkJaCHsRk8nM5FsNCuZm">
            Alla har rätt till ett gott liv med självbestämmande. Den rättigheten
            upphör inte när man p.g.a. hög ålder behöver extra stöd och omsorg
            för att klara vardagen. Många har upplevt att den kommunala äldreomsorgen
            varit alltför institutionaliserad och att man utlämnas åt regler
            och rutiner som någon annan bestämmer. Men i de delar av landet
            där man haft möjligheten att välja utförare har det inte märkts
            av någon ökad valfrihet i vardagen. Den äldreomsorg som bedrivs
            i privata företag utmärker sig generellt sett inte på något positivt
            sätt jämfört med den offentliga. I forskningsantologin Konkurrensens
            konsekvenser, Vad händer med svensk välfärd? från Studieförbundet
            Näringsliv och Samhälle (SNS), finns inga belägg för att privatiseringarna
            inom välfärden medfört kvalitets- och effektivitetsvinster.
          </p>
          <p xml:id="i-85diAFtY9QFzK61cuPnEXv">
            Det är ett ideologiskt vägval hur man ser på ägande och makt
            över viktiga samhällsfunktioner. Vägvalet handlar om att det antingen
            är marknaden som ska styra planeringen av var och hur äldreomsorg
            bedrivs, eller om vi ska fatta demokratiska beslut om detta. Det
            handlar om huruvida äldre ska vara medborgare med rättigheter,
            eller om äldre ska vara kunder som ska tvingas göra val på en
            marknad som de sällan kan överblicka själva. En marknad där de
            själva får ta ansvar för om de valt den bästa äldreomsorgen eller
            om de gjort ett sämre val. Dessutom har naturligtvis näringslivet
            intresse av att komma in och expandera på en säker och växande
            marknad där stora pengar finns att tjäna.
          </p>
          <p xml:id="i-44uLJEAHkuwhyS9qZaRo5e">
            Regeringen anser att privatiseringarna medför en ökad valfrihet
            och att detta bara har positiva effekter. Men när en äldre och
            hens anhöriga ska göra val inom äldreomsorgen begränsas valmöjligheten
            av faktorer såsom brist på äldreboendeplatser eller ett boendes
            läge, vilket ibland gör det omöjligt att få sin ansökan beviljad.
            Att byta utförare när man inte är nöjd sker oerhört sällan eftersom
            det är en så pass krävande omställning i livet när man kanske
            samtidigt kämpar med dålig hälsa eller demens. Den här typen av
            valfrihet förutsätter inte heller att det måste finnas möjlighet
            att gå med vinst för de företag som är verksamma inom äldreomsorgen.
            Valfrihetsargumentet används dock av regeringen för att slippa
            tala om problemen med vinsterna i välfärden.
          </p>
          <p xml:id="i-FhkKxDQepK9jvgXokVvQjp">
            Regeringen påstår inte längre att privatiseringar och vinstintressen
            i äldreomsorgen höjer kvaliteten. Man nöjer sig numera med att
            påstå att det inte spelar någon roll för kvaliteten om huvudmannen
            är offentlig eller privat. Självklart minskar skillnaderna när
            den kommunala verksamheten måste bedrivas med samma ekonomiska
            ersättning som de privata företagen får. När många kommuner försöker
            skära i sina kostnader och minskar ersättningarna blir kvaliteten
            givetvis sämre i all verksamhet. I Dagens samhälle 19 december
            2013 rapporteras t.ex. att i åtta av tio av de kommuner som har
            infört LOV går hemtjänsten i egen regi back. Allt fler kommuner
            upphör därför med egen hemtjänst. Även företag börjar dra öronen
            åt sig när de låga ersättningarna försämrar möjligheterna att
            gå med vinst. Risken är stor att endast oseriösa företag utan
            kollektivavtal tar över.
          </p>
          <head xml:id="i-5YXi4xs8hXW2BhZwo8vqaB" type="h2">
            4.1 Välfärd och äldreomsorg utan vinstintressen
          </head>
          <p xml:id="i-X5TemNVnm51Dai77GSxfQS">
            Endast genom en generell välfärd fri från kommersiella intressen
            kan hög kvalitet för alla garanteras. Resurserna till äldreomsorgen,
            liksom till andra verksamheter inom vård skola och omsorg, är
            begränsade och ska fördelas så att de går till dem som behöver
            dem mest. De äldre som är i störst behov av vård och omsorg ska
            prioriteras. Kvaliteten ska vara hög och likvärdig oavsett var
            man bor. Sådana principer för hur vi använder skattemedlen beslutar
            vi om demokratiskt, och äldreomsorgen ska organiseras så att det
            också blir de principerna som faktiskt styr verksamheten. Därför
            bör den grundläggande principen vid fördelning av skattemedel
            till såväl äldreomsorgen som vård, skola och omsorg i övrigt vara
            att detta ska ske efter människors behov och inte efter företags
            möjligheter till lönsamhet. Detta bör riksdagen som sin mening
            ge regeringen till känna.
          </p>
          <p xml:id="i-DGwFdMPyELSqtYzBnm1jQc">
            Vänsterpartiet vill avkommersialisera välfärden genom att reglera
            under vilka förhållanden skattemedlen kan gå till icke-offentliga
            välfärdsutövare, dvs. sådana som inte drivs av kommuner, landsting
            eller staten. Därför vill vi lagstifta om att skattebetalarnas
            pengar inte ska kunna gå till vinstsyftande eller vinstutdelande
            företag verksamma i kärnverksamheterna inom vården, äldreomsorgen,
            skolan och förskolan.
          </p>
          <p xml:id="i-Cihbb7cGkZr7ywijXee3z2">
            Icke vinstdrivande kooperativa företag och ideellt drivna utövare
            i övrigt ska fortsatt kunna ges offentliga medel för att bedriva
            sin verksamhet på dessa områden om de driver den utan vinst. Vi
            menar alltså att icke-offentliga aktörer som i dag är verksamma,
            t.ex. inom hemtjänst eller driver ett äldreboende, även i fortsättningen
            ska kunna beviljas skattefinansiering om de – utöver andra relevanta
            krav på sådana utförare – bedriver sin verksamhet utan vinstsyfte
            och vinstutdelning, och vid behov övergår till en ägarform som
            säkerställer detta. De som däremot endast är ute efter att göra
            en vinst på skattepengar förlorar i och med våra förslag intresset
            för att verka i dessa sektorer.
          </p>
          <p xml:id="i-5dzsGvtCtEkRvruicjmHUR">
            Avgörande i lagstiftningen ska vara att alla skattemedel kommer
            välfärdens brukare till godo, dvs. eleverna, de äldre, patienterna
            eller motsvarande.
          </p>
          <p xml:id="i-MSzoqJUDmJfGEd7m3BA234">
            För de verksamheter som tar emot skattemedel ska det inte vara
            tillåtet med vinstuttag i någon form, med undantag för visst överskott
            ungefärligen motsvarande en minskning av värdet på insatt kapital.
            Det ska inte vara möjligt för vinstsyftande företag att bedriva
            verksamhet inom äldreomsorgen med skattemedel i kärnverksamheterna
            inom vård och omsorg. Detta bör riksdagen som sin mening ge regeringen
            till känna.
          </p>
          <p xml:id="i-P4sDXF8mk9k7zqaNs9KRxn">
            Vänsterpartiet menar att allt överskott ska stanna i verksamheten
            och sparas eller återinvesteras. Därför bör en vinstbegränsning
            införas som innebär att eventuell icke-offentlig verksamhet bl.a.
            inom äldreomsorgen som huvudregel ska bedrivas av aktiebolag med
            särskild vinstutdelningsbegränsning enligt 32 kap. aktiebolagslagen,
            alternativt av ideella aktörer och/eller icke vinstdrivande kooperativ.
            Detta bör riksdagen som sin mening ge regeringen till känna.
          </p>
          <p xml:id="i-QHg2s59UumiYGbZqNhagVM">
            För en mer omfattande beskrivning av hur detta ska genomföras
            hänvisar vi till vår motion Välfärd utan vinstintresse (mot. 2013/14:Fi212).
          </p>
          <head xml:id="i-5JbE5nbke55aTVzMhzy1H1" type="h2">
            4.2 Äldres valfrihet, inte företagens
          </head>
          <p xml:id="i-SnbVPDvxTbUx56TzCgJPF7">
            För några år sedan dominerade de ekonomiska frågorna debatten
            om privatiseringar. Privata företag skulle vara effektivare och
            därmed minska samhällets kostnader för omsorg. Detta har visat
            sig inte stämma. Numera domineras privatiseringsdebatten i stället
            av argument om valfrihet och mångfald. Omsorg läggs fortfarande
            ut på entreprenad, men det som öppnat upp för den senaste vågen
            av privatiseringar är lagen om valfrihetssystem (LOV) som infördes
            av högerregeringen 2009. LOV möjliggör för kommuner att införa
            kundvalsmodeller för vissa av sina verksamheter. Äldre som får
            en biståndsbedömning om rätt till en viss insats ska kunna välja
            mellan olika utförare.
          </p>
          <p xml:id="i-HBbtUVkcaH2SFSNCecysX8">
            Tvärtemot vad man kan tro så handlar det inte om fri konkurrens
            mellan privata och kommunala aktörer. Privata aktörer får nämligen
            mot en avgift erbjuda tilläggstjänster utöver de biståndsbedömda
            insatserna, något som de kommunala inte får. De privata aktörerna
            kan erbjuda mer service och kan därmed bli ett mer attraktivt
            val. Tilläggstjänsterna ger också intäkter och en bättre ekonomi,
            vilket därmed blir till ytterligare en konkurrensfördel för de
            privata huvudmännen.
          </p>
          <p xml:id="i-Q4Hi64yDwyihFhiQzd1Qdx">
            På äldreomsorgens område är det i första hand inom hemtjänsten
            som LOV finns i dag. Beträffande vård- och omsorgsboenden är LOV
            än så länge sällsynt och bara infört i åtta kommuner. Enligt Sveriges
            Kommuner och Landsting (SKL) fanns i oktober 2013 valfrihetssystem
            i 144 kommuner och ytterligare 37 kommuner hade vid detta tillfälle
            beslutat om att införa LOV. 42 kommuner hade beslutat att inte
            införa LOV och 38 stycken utredde frågan men hade inte fattat
            beslut. Dessutom var det 29 kommuner som hade valt att inte ens
            söka stimulansbidrag för att utveckla valfrihetssystem enligt
            LOV.
          </p>
          <p xml:id="i-6mXGGf2i9Ptv94AeP9atuw">
            Det lokala politiska styret avgör i väldigt hög grad vilket vägval
            som görs avseende införande av LOV eller inte. Socialstyrelsen
            har konstaterat att LOV-system framför allt har införts i borgerligt
            styrda kommuner med många invånare.
          </p>
          <p xml:id="i-9BjocQggAvywDtihhgHS62">
            Regeringen propagerar för LOV i alla tänkbara sammanhang och
            kommuner som beslutar att införa LOV belönas med en särskild statlig
            stimulanspeng. Det tycks dock vara så att tålamodet med de kommuner
            som fortfarande säger nej börjar tryta. Regeringen har därför
            tillsatt en utredning som ska utvärdera ett obligatoriskt införande
            av LOV. I utredningens slutbetänkande Framtidens valfrihetssystem
            – inom socialtjänsten (SOU 2014:2) föreslås visserligen inte att
            LOV måste införas i varenda kommun, men kommunerna ska ändå bli
            tvungna att ge förutsättningar för privata utförare att etablera
            sig inom hemtjänsten antingen genom att införa LOV eller upphandla
            tjänster.
          </p>
          <p xml:id="i-HFWVom6CLon8aLbjs5kSij">
            Det borde vara en självklarhet att äldreomsorgens resurser fördelas
            utifrån behov och att besluten tas av våra demokratiskt valda
            företrädare. Äldre människor ska självklart kunna välja vilket
            äldreboende de vill bo på och påverka vilken person de får hjälp
            av, när de får hjälp och med vad samt hur insatserna utförs. Detta
            är tillsammans med tillräckliga resurser verklig valfrihet i vardagen.
            Vänsterpartiet anser att LOV handlar om valfrihet för företagen
            att etablera sig där det är mest lönsamt och inte om valfrihet
            för den äldre. LOV ska därför upphöra att gälla. Därför bör lagen
            (2008:962) om valfrihetssystem upphävas. Regeringen bör snarast
            utarbeta och återkomma till riksdagen med erforderliga lagförslag
            som innebär att lagen om valfrihetssystem upphävs. Detta bör riksdagen
            ge regeringen till känna.
          </p>
          <head xml:id="i-CW1wV8piB9wrP6qrQbm7uF" type="h2">
            4.3 Privatiseringar ger otryggare personal
          </head>
          <p xml:id="i-Kc8ojoNC7Mvtxzk4b58KzD">
            I dag präglas stora delar av välfärden av ofrivillig deltid och
            visstidsanställningar. Särskilt inom äldreomsorgen är denna problematik
            utbredd. Dåliga arbetsvillkor är alldeles för vanliga både inom
            offentligt och privat driven välfärd. En väsentlig skillnad är
            dock att vi gemensamt kan besluta om förbättrade villkor för personalen
            inom offentlig verksamhet. I en avkommersialiserad välfärd slipper
            vi vinstintressets press nedåt på arbetsvillkor och löner.
          </p>
          <p xml:id="i-5TfHhPiMVWUhT4mnujxm78">
            Borgerliga politiker hävdar ofta att privatisering av vård och
            omsorg är en jämställdhetsreform eftersom kvinnor har större möjlighet
            att bli företagare. I den diskussionen glömmer de alltid bort
            de kvinnor som arbetar som vårdbiträden och undersköterskor inom
            äldreomsorgen och som i och med privatiseringarna får sämre och
            otryggare arbetsvillkor.
          </p>
          <p xml:id="i-AVo4cXwz24p9yrLhy1e8TC">
            Att personalen i allmänhet får högre löner inom den privata omsorgen
            är inte sant. Det är klart att de kvinnor som får en ägarposition,
            och kan plocka ut vinster eller får en ny chefsposition och därmed
            högre lön, höjer sina inkomster. Det är detta som ligger bakom
            de siffror på inkomstökningar som ibland visas upp. För den vanliga
            undersköterskan eller vårdbiträdet syns inga ökningar.
          </p>
          <p xml:id="i-VfNobJVaPwh6hBRNcR56wj">
            I den privata hemtjänsten är det också relativt vanligt att kollektivavtal
            saknas. En undersökning som tidningen Kommunalarbetaren har gjort
            visar att fyra av tio företag inom hemtjänstbranschen saknar kollektivavtal.
            Samma tidning har också rapporterat om att kommunal hemtjänst
            som konkurrerar med privat, tvingas att minska på personalens
            raster och beräknade restider mellan brukarna. Detta skapar en
            ohållbar och stressig arbetssituation för de anställda.
          </p>
          <p xml:id="i-DoVtr1TDSx3sNxwP1S6dhF">
            Enligt Socialstyrelsens lägesrapport för 2012 har privata verksamheter
            påtagligt lägre personaltäthet än kommunala verksamheter, vilket
            självklart leder till ökad stress i ett yrke där känslan i allmänhet
            är att man inte är tillräckligt många eller räcker till. Personaltätheten
            inom privat verksamhet är 10 procent lägre än i offentlig, vilket
            Socialstyrelsen kallar anmärkningsvärt.
          </p>
          <p xml:id="i-Wk7zvnQYoUZDVuBmCVbB9j">
            Att privata verksamheter har mindre personalvolymer än kommunala
            ger också en sämre anställningstrygghet. I ett valfrihetssystem
            är man sårbar och beroende av brukarnas efterfrågan. Det leder
            till fler deltider och mer osäkra anställningar. I en mindre personalstyrka
            finns också färre möjligheter till omplacering, exempelvis om
            någon p.g.a. sjukdom eller skada får svårt att klara sitt jobb.
            Risken är i stället att personen ifråga tvingas att sluta.
          </p>
          <p xml:id="i-SiDPNStyZb8vh2uu6L5VZy">
            Särskilt inom hemtjänsten är det en utsatt situation för de anställda.
            I en studie genomförd av Anette Törnqvist, Mångfaldens marknad
            och arbetets villkor: om följder av kundval (LOV) i hemtjänsten,
            visas att riskerna för osäkra anställningar, låg bemanning och
            arbetsmiljöproblem är inbyggda i kundvalsmodellen där ersättning
            bara ges för tiden på plats hos brukaren. Arbetsmiljöverkets granskningar
            av hemtjänsten runt om i landet visar att arbetsbelastningen och
            tidspressen ofta är högre inom hemtjänsten än för personal på
            tekniska förvaltningar. Den försämrade arbetsmiljön kan också
            vara en orsak till att sjukskrivningarna ökar mycket för kvinnor
            anställda i vården och omsorgen.
          </p>
          <p xml:id="i-EzkUqSKttAGBfi4kqX8UNq">
            Personalens arbetsvillkor är viktiga och påverkar äldreomsorgens
            kvalitet. Det gäller exempelvis förhållandena mellan andelen fast
            anställd personal och andelen månadsanställda vikarier respektive
            andelen timanställningar. Det handlar också om hur många som arbetar
            heltid respektive deltid. Personaltäthet och utbildningsnivå är
            faktorer som också är helt centrala för kvaliteten.
          </p>
          <p xml:id="i-8Gk2E9K8sRMUsiY8j5UTvG">
            Äldreomsorgen är en ytterst kvinnodominerad arbetsplats. Både
            utifrån ett jämställdhetsperspektiv och utifrån att äldreomsorgen
            behöver vara en attraktiv arbetsplats finns det anledning att
            föra bättre statistik avseende äldreomsorgens personal och deras
            villkor. Detta bör nu vara fullt möjligt att genomföra, med tanke
            på den Etiska plattform som nyligen presenterats av arbetsgivare
            och fackföreningar om offentligt finansierad vård och omsorg som
            utlovar öppenhet av de privata utförarna. I betänkandet Samordnad
            kommunstatistik för styrning och uppföljning (SOU 2009:25) föreslås
            att SCB löpande ska publicera personalstatistik för all personal
            i offentligt finansierad verksamhet, uppdelad på egen regi och
            övriga utförare. Regeringen bör ge SCB i uppdrag att årligen upprätta
            sådan statistik, bl.a. vad gäller äldreomsorgen. Detta bör riksdagen
            som sin mening ge regeringen till känna.
          </p>
          <p xml:id="i-3jP3fSCytzFmxNToy2kD6p">
            Det bör göras en utvärdering av hur kundvalsmodeller och olika
            driftsformer påverkar anställningsvillkor och arbetsförhållanden
            för att få mer och djupare kunskap om hur anställningsformer,
            arbetstider, förekomst av kollektivavtal osv. skiljer sig åt mellan
            offentliga, icke vinstsyftande enskilda samt vinstsyftande huvudmän.
            Detta bör riksdagen som sin mening ge regeringen till känna.
          </p>
          <head xml:id="i-XjhFZkrrA4U93SgMJehQTH" type="h1">
            5 Äldreomsorgen behöver mer resurser
          </head>
          <p xml:id="i-HFfWxCp8cUG4h5h8yjNXqG">
            Varje år gör Socialstyrelsen lägesrapporter där det redogörs
            för utvecklingen inom de verksamheter som Socialstyrelsen har
            att följa. I lägesrapporten för 2011 anges att:
          </p>
          <p xml:id="i-PKM5UCQa6vjA92fKki1TUY">
            Resurstillgången i kommunernas vård och omsorg om äldre har begränsats
            så att äldres säkerhet och trygghet inte alltid kan tillgodoses.
            Det finns starka skäl att ifrågasätta om alla äldre personer får
            den vård och omsorg de behöver för att uppnå en skälig levnadsnivå.
            Det finns också anledning att ifrågasätta om personer med stora
            hjälpbehov, för vilka alternativet är särskilt boende, får hemtjänst
            i tillräcklig omfattning.
          </p>
          <p xml:id="i-AfncUQUtGiiXNZhtYRQhL6">
            Samma budskap ger de anställda inom hemtjänsten. De är för få,
            måste stressa och hinner inte hjälpa de äldre med det som dessa
            behöver. Biståndsbedömningen är ibland alldeles för snål. Det
            finns inte tid att förflytta sig mellan vårdtagarna. Den dokumentation
            som ska göras måste ordnas på de äldres tid.
          </p>
          <p xml:id="i-AKFDpV23uw4Wqaik92qxGj">
            En väl utvecklad hemtjänst är basen för en god äldreomsorg och
            en förutsättning för att äldre ska kunna leva kvar hemma så länge
            de vill och kan. Mellan 2002 och 2009 minskade antalet personer
            som bor på vård- och omsorgsboende med drygt 20 000 och fram till
            2011 med ytterligare 3 200. Antalet äldre som fått hemtjänst med
            mer än 25 timmar i månaden har ökat, men antalet årsarbetare inom
            hemtjänsten har i stort sett varit oförändrat de senaste fem åren.
            Kort sagt har kommunerna rationaliserat i äldreomsorgen genom
            att minska antalet äldreboendeplatser och i stället satsat på
            att fler ska bo hemma med hemtjänst utan att ge hemtjänsten de
            resurser som behövs.
          </p>
          <head xml:id="i-6jMcmDrDNsXAXY7x17zJiH" type="h2">
            5.1 Mer personal
          </head>
          <p xml:id="i-Nt3YVcYDPFHUzhRBpCkPvJ">
            SVT:s Uppdrag granskning satte hösten 2010 ljuset på den alltför
            låga bemanningen nattetid på demensboenden i Piteå. När Socialstyrelsen
            gjorde sin nattliga inspektion på 94 slumpvis utvalda demensboenden
            i november 2010 hade majoriteten av dem inte tillräckligt med
            personal för att bedriva en säker vård. Vid sex av tio särskilda
            boenden med demensinriktning blir de äldre lämnade ensamma periodvis
            och inlåsta nattetid. Bemanningen var på flertalet boenden inte
            tillräcklig nattetid, vilket bl.a. ledde till att de demenssjuka
            äldre lämnades ensamma utan att någon kunde hjälpa dem när det
            behövdes.
          </p>
          <p xml:id="i-HsiDeGEv5WgMsWiUmVCdUp">
            Stiftelsen Äldrecentrum i Stockholm har gjort en utredning om
            bemanningen på demensboenden i Stockholm utifrån de kvalitetskrav
            kommunen har. Utredningen visar att det går att ta fram riktlinjer
            för bemanning. Riksdagen har också bifallit Vänsterpartiets motion
            om att Socialstyrelsen ska ta fram riktlinjer för bemanning. Socialstyrelsen
            publicerade i juli 2012 nya regler för bemanning för äldreboenden
            där det bor demenssjuka, som var tänkt att träda i kraft den 1
            januari 2014.
          </p>
          <p xml:id="i-AVoqPcKzzDwtAfhNmWScqP">
            Mot bakgrund av att låg bemanning är ett problem på såväl demensenheter
            som övriga äldreboenden begärde V, MP och S i ett utskottsinitiativ
            att Socialstyrelsen skulle få i uppdrag att utarbeta riktlinjer
            för bemanningen inom hela äldreomsorgen. Ett enigt socialutskott
            och en enig riksdag ställde sig bakom detta förslag.
          </p>
          <p xml:id="i-VvsZsokk2dxe27Y21dY7zo">
            Socialstyrelsen meddelade nyligen att föreskrifterna om behovsanpassad
            bemanning inom äldreomsorgen, såväl demensboenden som övriga äldreboenden,
            kommer att försenas och träda i kraft först under 2015 i stället
            för vid kommande årsskifte.
          </p>
          <p xml:id="i-NKAovhvYwzKu5uBYgZJN1">
            Förseningen beror på att mer tid behövs för att samtliga föreskrifter
            ska bli färdiga men också för att dialogen med SKL, som är mycket
            kritiska mot att ingen finansiering följer med beslutet, behöver
            utvecklas. Reglerna ska tydliggöra vad som krävs för att leva
            upp till socialtjänstlagen, bl.a. avseende tillräcklig bemanning
            dygnet runt och att bemanningen ska vara anpassad efter varje
            äldre persons behov.
          </p>
          <p xml:id="i-FZzFj14hQQfgaYJMV9Dhje">
            Vänsterpartiet beklagar denna försening och kommer noga att följa
            vad som händer utifrån Socialstyrelsens beslut. Vi är också mycket
            väl medvetna om behovet av ökade resurser till kommunernas äldreomsorg
            och i vårt förslag till statsbudget för 2014, En ekonomisk politik
            för bättre välfärd (mot. 2013/14:Fi254), har vi därför avsatt
            särskilda medel för satsningar på mer personal. Vi föreslog där
            en satsning på 1 miljard kronor 2014, 2 miljarder kronor 2015
            och 3 miljarder kronor 2016 för ökad bemanning på äldreboenden.
            I denna satsning prioriteras särskilt mer personal på demensboenden.
            Med tillräcklig kunskap och personaltäthet kan mycket oro och
            ångest hos den sjuka bemötas och hanteras utan övermedicinering.
          </p>
          <head xml:id="i-WnUakMVpzBe4C76huaWBxS" type="h2">
            5.2 En hemtjänstmiljard
          </head>
          <p xml:id="i-RrX89tbWVJPA22NR4DMFy4">
            Runt om i Sverige vittnar såväl personal som äldre inom äldreomsorgen
            om nedskärningar i en redan hårt prövad verksamhet. Det är de
            sociala bitarna, tiden att sitta ner och prata och tiden att komma
            utomhus, som får stryka på foten när omsorgen skärs ned. Personalen
            är engagerad men berättar om stress, att vikarier inte sätts in
            och att de inte hinner ta rast. Det har blivit budgeten som styr,
            inte de äldres behov.
          </p>
          <p xml:id="i-6AUznXWPQZggQDjRerZRsh">
            Allt mer av äldreomsorgen sker i det egna hemmet, men resurserna
            till hemtjänsten har inte ökat i samma utsträckning. En del av
            resursbristen är en direkt följd av LOV och de ökade privatiseringarna,
            vilket diskuteras ovan i avsnittet om vinster. Dessutom har hemtjänsten
            också fått känna på de nedskärningar i välfärden, som är följden
            av högerregeringens skattesänkningar på 140 miljarder kronor.
            Vänsterpartiet föreslår i sin budgetmotion för 2014 1 miljard
            kronor extra till hemtjänsten. Pengarna är en permanent höjning
            av anslagen och ska användas till tre prioriterade områden:
          </p>
          <list xml:id="i-E4CEbXdLrcoM7YguV5L3c5" style="ul">
            <item xml:id="i-TpkdoYh8BjroSqwmbg6yWL">
              Det behövs mer personal för att äldre ska få all den hemtjänst
              de har rätt till. I dag är det tyvärr ofta så att hemtjänstpersonalens
              restid, planering, arbetsplatsträffar, administration och dokumentation
              tas från de äldres tid. Vår satsning innebär att ungefär 2 500
              fler undersköterskor kan anställas. Den ökade personaltätheten
              bidrar också till minskad stress och en bättre arbetsmiljö för
              personalen.
            </item>
            <item xml:id="i-GoSPrtsBKuM2KxnrTSFfxi">
              Äldre ska få bestämma mer över den hjälp de får från hemtjänsten.
              Att inte kunna styra sin vardag ger en känsla av maktlöshet. Om
              någon ibland vill gå ut, spela kort eller visa bilder på barnbarnen
              hellre än att få städat ska det önskemålet kunna tillgodoses.
              Givetvis är en förutsättning att de grundläggande behoven i biståndsbedömningen
              är uppfyllda. Nöjdare äldre innebär dessutom att personalen känner
              sig mer tillfredsställd över sitt arbete.
            </item>
            <item xml:id="i-7JU99ena7hcoUyBUfbaddB">
              En hemtjänsttagare ska inte behöva möta 20 olika personer under
              en månad utan ska få hjälp av samma personal så långt det är möjligt.
              De ökade resurserna bidrar till att personalens scheman och rutter
              kan planeras och organiseras så att kontinuiteten kan förbättras,
              men det behövs även mål för ökad kontinuitet och mätmetoder för
              att utvärdera detta.
            </item>
          </list>
          <head xml:id="i-DtJuv8pL6tFenyAMuGzNJ2" type="h1">
            6 Inflytande och valfrihet i vardagen
          </head>
          <p xml:id="i-RaoGg6dvDkcKkzQ1hiPJp3">
            Äldre kvinnor och män ska kunna påverka sin vardag och insatser
            anpassas efter deras behov och önskemål. Rutiner ska inte få styra
            när den äldre ska sova, duscha eller äta. Det gynnar inte den
            enskilde brukarens livskvalitet och hälsa. Så långt som det är
            möjligt ska de som bor på äldreboendet kunna fortsätta att leva
            utifrån sina egna önskemål och vanor. Att kunna vistas utomhus
            och känna årstidernas växlingar ska vara en lika självklar rättighet
            som ett meningsfullt innehåll i vardagen. Anhöriga ska alltid
            vara välkomna på besök och kunna delta i omsorgen om och när de
            vill. För att kunna skapa verklig valfrihet krävs mer personal,
            närvarande chefer och ett aktivt utvecklingsarbete.
          </p>
          <head xml:id="i-EHR6RSE2cNFNqLHcEnw4ng" type="h2">
            6.1 Valfrihet och inflytande i hemtjänsten
          </head>
          <p xml:id="i-TuUUknsGHpx5AUweHo93b5">
            Många äldre tycker inte att de ska behöva redogöra för sin vardag
            bara för att de behöver hjälp med att städa eller handla. Verklig
            valfrihet i vardagen handlar för Vänsterpartiet inte om att kunna
            välja mellan olika utförare, utan om att äldre personer ska ha
            ett stort inflytande över vad de får hjälp med, hur hjälpen utförs
            och när det sker. Flera kommuner arbetar med äldres inflytande
            på detta sätt, däribland Göteborg och Norrköping.
          </p>
          <p xml:id="i-Tb6HzrwnTjtXSnSi2ep7mb">
            En del kommuner har infört en förenklad biståndsbedömning, t.ex.
            för dem som är över 70 år. Då behövs enbart en anmälan om behov
            av hjälp så beviljas den med ett visst antal timmar i månaden.
          </p>
          <p xml:id="i-RGHysDj4VDNwyNnf8thNtj">
            Hemtjänsten har i många avseenden varit och är alltför styrd
            av strikta biståndsbedömningar och rutiner. Det är för många äldre
            som har fått svaret: Det har du inget beslut på så det gör jag
            inte. Vi vill i stället flytta makten över vad som ska göras till
            den äldre själv och undersköterskan. Den första frågan en undersköterska
            ska ställa i mötet med en äldre ska vara: Vad vill du ha hjälp
            med i dag? Självklart kan svaret variera beroende på hur personen
            mår, orkar och vad som känns viktigast just för tillfället.
          </p>
          <p xml:id="i-27BMuRBK5SfrJmq5SgvETN">
            En reform som innebär verklig valfrihet för de äldre är också
            en reform som innebär bättre arbetsmiljö för personalen. Mer nöjda
            brukare gynnar även personalen. Ansvar och frihet ökar genom att
            hemtjänstens innehåll utformas i mötet mellan brukaren och medarbetaren.
            Därmed får också personalen en mer tillfredsställande arbetssituation.
          </p>
          <p xml:id="i-DWPH94FEE9Phe5P1ZCxFTS">
            En förutsättning för verklig valfrihet är att den äldre också
            är delaktig i biståndsbedömningen och är med och gör genomförandeplanen.
            För att uppnå detta inflytande krävs att det finns tillräckliga
            resurser för t.ex. promenader och sociala aktiviteter och att
            personalen inte är stressad eller har för lite tid. Ett krav för
            att få ta del av den hemtjänstmiljard som vi föreslår i vår budgetmotion
            för 2014 är ett aktivt arbete för att öka äldres inflytande över
            den egna vardagen.
          </p>
          <head xml:id="i-MYvAdxBbBW86stpJguQbGv" type="h2">
            6.2 Billigare hemtjänst
          </head>
          <p xml:id="i-R17fSiYAh8hgpPTYKQYoe">
            För några år sedan tittade riksdagens utredningstjänst på hemtjänsttaxorna
            samtidigt som PRO-tidningen grävde i frågan. Nivån på taxorna
            visade sig vara hög. Den lägsta taxan låg på 77 kronor i timmen
            och den högsta på 435 kronor i timmen. I flertalet kommuner låg
            taxan på 200–300 kronor i timmen.
          </p>
          <p xml:id="i-R2go4K8LkELp6srR3RCBRz">
            Efter maxtaxans införande har många kommuner börjat höja sina
            timavgifter. I dagsläget finns inget tak för timavgiften. Höga
            timavgifter är styrande på så sätt att de bl.a. minskar efterfrågan
            på mindre insatser. För den enskilde kan dock även några få timmar
            i veckan ha stor betydelse och höga taxor begränsar därför valfriheten
            för dem med lägre inkomst. Genom att komma in tidigt med stöd
            kan också mer omfattande service- och omsorgsinsatser skjutas
            på framtiden.
          </p>
          <p xml:id="i-7vvkqfrjKa5iscuzYRUBW8">
            När kommuner medvetet sätter sin timtaxa högre än kostnaden för
            hushållsnära tjänster (RUT) kommer alltmer av insatser till äldre
            att genomföras av privata aktörer. Kommunens kostnader för hemtjänst
            minskar och tas i stället över av staten genom subventioneringen
            av hushållsnära tjänster. De äldre med så låga inkomster att förbehållsbeloppet
            gäller blir kvar i den kommunala hemtjänsten eller får hjälp av
            anhöriga medan de med högre inkomster väljer privata alternativ.
          </p>
          <p xml:id="i-ExiTwSDNVVEF3RcfjTWXDh">
            RUT-avdragen som infördes 2006 innebär att man får göra skatteavdrag
            med 50 000 kronor om året för tjänster som städning, handling,
            tvätt men också för hjälp av omsorgskaraktär. Det krävs en årsinkomst
            på minst 204 000 kronor för att få använda RUT-avdraget fullt
            ut.
          </p>
          <p xml:id="i-6DVd1spA9wq34XzoG6BHDK">
            De kraftigt ökande RUT-avdragen 2011 användes av 248 000 personer
            över 65 år och mest av äldre med höga inkomster och i tätbefolkade
            delar av landet. Flertalet äldre personer, särskilt kvinnor, har
            för låga inkomster för att använda RUT-avdragen fullt ut. 2010
            var det bara 23 procent av de äldre kvinnorna som kunde göra fullt
            RUT-avdrag. Av dem som tjänar 400 000 kronor eller mer om året
            använde sig 14,5 procent av RUT-avdrag, medan motsvarande siffra
            för dem som tjänar under 100 000 kronor per år, bara var 6 procent.
            De med höga inkomster beviljades dessutom högre genomsnittligt
            avdrag.
          </p>
          <p xml:id="i-6Gztm76FGu3EMcotiVLGEk">
            Socialstyrelsen konstaterar i sin lägesrapport för 2012 att äldre
            personer med goda inkomster i ökad utsträckning köper tjänster
            på den privata marknaden med skatteavdrag, medan äldre med små
            inkomster ibland avstår från hemtjänst därför att de tycker att
            avgiften är alltför hög. I den sistnämnda gruppen är det också
            vanligare med hjälp av anhöriga. Att låta skattepengar subventionera
            de som har högre inkomster tycker Vänsterpartiet är fel. Vi vill
            avskaffa RUT-avdragen.
          </p>
          <p xml:id="i-6XSSawXC2qnUjwCmEvwugp">
            I stället ska timavgiften för hemtjänst vara låg. Regeringen
            bör därför införa ett tak på hemtjänstavgifter om 100 kronor i
            timmen. Detta bör riksdagen som sin mening ge regeringen till
            känna.
          </p>
          <head xml:id="i-S1fScAcdDamDT2S8RSxjuD" type="h1">
            7 Bättre stöd till anhöriga
          </head>
          <p xml:id="i-LxKSr7o6ZBoSq4mUTnAuqD">
            Andelen äldre över 80 år som får offentlig äldreomsorg har nästan
            halverats sedan 1980. Om anledningen till den minskade omsorgen
            bara hade varit att äldre människor blir allt friskare hade det
            varit goda nyheter. Tyvärr är inte bättre hälsa bland de äldre
            den enda orsaken. Äldreomsorgen är nämligen den del av de kommunala
            välfärdsverksamheterna som sedan 90-talskrisen har fått minst
            resurser.
          </p>
          <p xml:id="i-GBwq8t4nUSrZrbMerMiAKo">
            En stor del av omsorgen utförs fortfarande inte av anställd personal
            utan av anhöriga, som blir tvungna att ta ett större ansvar när
            det offentliga träder tillbaka. Enligt fackförbundet Kommunal
            fick 2010 två tredjedelar av de äldre över 75 år som är i behov
            av stöd i vardagen hjälp av någon anhörig eller bekant som de
            inte bor tillsammans med.
          </p>
          <p xml:id="i-E3eicChezRm7e469gida5B">
            En nyligen publicerad forskningsrapport om anhörigomsorg, Att
            ge omsorg mitt i livet: hur påverkar det arbete och försörjning?
            (Szebehely, Ulmanen, Sand 2014), visar att 42 procent av medelålders
            män och kvinnor ger anhörigomsorg minst en gång i månaden och
            kvinnor något fler timmar än män. De flesta av dem hjälper någon
            som är över 65 år. För att hinna med har många av dem som ger
            anhörigomsorg gått ned i arbetstid eller slutat arbeta helt och
            totalt handlar det om omkring 90 000 kvinnor och 50 000 män som
            har gjort det. Ännu fler har fått minskade arbetsinkomster: 114
            000 kvinnor och 75 000 män. Inte sällan påverkas också vardagslivet
            och livskvaliteten för dem som tar hand om sina anhöriga, t.ex.
            svårigheter att hinna med fritidsaktiviteter och social samvaro.
            För en del är det så psykiskt och fysiskt ansträngande att det
            leder till sjukskrivning.
          </p>
          <p xml:id="i-Tbotcn1VDytXM1o2DLpmD7">
            Anhörigomsorg ska vara ett frivilligt val för båda parter, men
            p.g.a. bristerna inom äldreomsorgen är det många som inte har
            något val. Det bästa anhörigstödet är därför en väl utbyggd äldreomsorg
            med god kvalitet och tillräckligt med kunnig och engagerad personal.
            Detta är också en förutsättning, liksom en väl utbyggd barnomsorg,
            för att både kvinnor och män ska kunna arbeta under hela sin arbetsföra
            ålder.
          </p>
          <p xml:id="i-34PXapyTbmwPQ8hKuFDzwk">
            Sambandet mellan en väl utbyggd äldreomsorg och kvinnors deltagande
            på arbetsmarknaden är också väldigt tydligt. Sverige, som i en
            internationell jämförelse satsar en relativt stor andel av BNP
            på äldreomsorgen, har därför en hög sysselsättningsgrad bland
            kvinnor, både för att kvinnor får möjlighet att ta ett arbete
            när de inte är tvungna att vårda anhöriga och för att de som anställs
            i äldrevården för det mesta är kvinnor. Därför är satsningar på
            äldreomsorgen en avgörande jämställdhetsfråga.
          </p>
          <p xml:id="i-213wGGvgZ1LKaqy5FUtjUd">
            För att vända den pågående utvecklingen behöver resurserna öka
            kraftigt. Vi vill öka bemanningen inom äldreomsorgen genom en
            öronmärkt satsning med fokus på demensvården. De kommuner som
            redan har en god bemanning ska dock kunna använda pengarna till
            andra delar av äldreomsorgen. När hela vår satsning är fullt utbyggd
            kommer det att räcka till exempelvis 10 000 fler undersköterskor
            inom äldreomsorgen och demensvården.
          </p>
          <p xml:id="i-BTV9NEHQ8anttBjoxEbhMg">
            Förutom utbyggnad av äldreomsorgen behöver anhörigstödet utvecklas
            till dem som vill och kan hjälpa sina närstående eller sin partner.
            Anhörigstöd ska ingå i kommunens ordinarie verksamhet och inte
            vila på projektpengar. När de statliga stimulanspengarna till
            kommuner nu har förts över till de generella statsbidragen till
            kommuner och landsting är det upp till varje kommun att se till
            att utveckla anhörigstödet. Det är viktigt att detta sker i strukturerad
            form med tydligt ansvariga och kompetent personal. Det är nu extra
            viktigt att följa vad som händer med anhörigstödet när resurserna
            inte längre är öronmärkta.
          </p>
          <p xml:id="i-4kV5wQYziYp1H8Vu43gEG7">
            En fråga som genast bör belysas särskilt är att äldre personer
            med utländsk härkomst generellt sett får mindre offentlig vård
            och omsorg än svenskfödda äldre. I stället får anhöriga ge det
            stöd och den hjälp som behövs. Anhörigvårdare med utländsk bakgrund
            representerar i dag 70 procent av kommunernas anhöriganställningar.
            Det finns ett stort behov av att utveckla metoder för att nå anhörigvårdare
            med utländsk bakgrund. Socialstyrelsen bör därför få i uppdrag
            att särskilt uppmärksamma hur äldreomsorgen fungerar för äldre
            med utländsk bakgrund samt hur stödet till anhörigvårdare med
            utländsk bakgrund utvecklas. Detta bör riksdagen som sin mening
            ge regeringen till känna.
          </p>
          <p xml:id="i-RqMdCoDLigvGFZYGiHj3X">
            Nationellt kompetenscentrum anhöriga är en viktig verksamhet
            för att utveckla anhörigstödet och sprida kunskaper och erfarenheter
            i landet. Verksamheten har utvärderats och fått mycket goda vitsord.
            Nationellt kompetenscentrum anhöriga bör göras till en permanent
            verksamhet så att de kan arbeta mer långsiktigt. Detta bör riksdagen
            som sin mening ge regeringen till känna.
          </p>
          <p xml:id="i-FbTBwZHbZ82LvwFVY5uNfA">
            Anhörigorganisationerna (Anhörigas Riksförbund, Demensförbundet
            och Alzheimersföreningen m.fl.) spelar en viktig roll som påtryckare,
            opinionsbildare, kunskapsspridare och som stöd för sina medlemmar.
            Deras kunskaper och erfarenheter ska tas till vara för att utveckla
            både äldreomsorgen och anhörigstödet. Organisationerna måste också
            få förutsättningar att utveckla sina egna verksamheter.
          </p>
          <head xml:id="i-6fgX2GmJsnCrBHifSqCKf3" type="h1">
            8 Arbetsvillkor och arbetsmiljö inom äldreomsorgen
          </head>
          <p xml:id="i-Bd9PYZMtnFDZuTFPGa2H3x">
            Besparingarna och nedskärningarna har försämrat kvaliteten inom
            äldreomsorgen som helhet. En rapport från Kommunal, Stress och
            låg bemanning i äldreomsorgen – Kommunals medlemmar 2012, visar
            att mer än en femtedel av Kommunals medlemmar i äldreomsorgen
            och en tredjedel av dem som är 35 år eller yngre inte vill arbeta
            kvar i yrket och branschen om tre år, utifrån hur de upplever
            det i dag. Bland de orsaker som undersköterskor och vårdbiträden
            anger för varför de vill sluta finns stress och stor tidspress
            när de ska ge vård och omsorg till de äldre.
          </p>
          <p xml:id="i-Q23e7rH57VZHzN4kvkDLSm">
            En annan relativt vanlig stressfaktor i arbetsmiljön i äldreomsorgen
            är att arbetet är psykiskt ansträngande. Det är gamla och sköra
            människor man inte hinner med.
          </p>
          <p xml:id="i-87vujziH38RRcA7RHGUUNx">
            Stressen i äldreomsorgen kan innebära att anställda ofta avstår
            från att ta raster. Av medlemmarna som inte vill arbeta kvar i
            yrket uppger ca 49 procent att de minst en gång i veckan inte
            hinner ta en längre rast. En längre rast är exempelvis lunchuppehåll.
            Det förekommer också ofta att medlemmar inte hinner med kortare
            raster.
          </p>
          <p xml:id="i-R5BgfiTPPWE7NvVRXYfHEd">
            Ytterligare ett problem som anges är den låga personaltätheten.
            En mycket högre andel, 68 procent, av medlemmarna som inte vill
            arbeta kvar i yrket om tre år, jämfört med 53 procent av dem som
            vill arbeta kvar, upplever minst en gång i veckan att bemanningen
            är otillräcklig. Bland medlemmar som inte vill arbeta kvar i yrket
            om tre år är det 39 procent som minst en dag i veckan upplever
            att bemanningen är så pass låg att den innebär risk för de äldre.
          </p>
          <p xml:id="i-R3xMyRWSjNVqBM5ab6WHVd">
            Detta drabbar självklart kvaliteten på äldreomsorgen och därmed
            alla de människor som är beroende av den. Men det gör också att
            det kommer att bli svårt att rekrytera och behålla personal. Vänsterpartiet
            lämnar en rad förslag till förbättrade arbetsvillkor i motion
            2013/14:A202 Arbetstid och arbetsmiljö och motion 2013/14:A201
            Trygghet i anställningen.
          </p>
          <head xml:id="i-UPXbr2PE4ZhvobsnhXpg53" type="h2">
            8.1 Ett äldreomsorgslyft med kompetenssatsning och utbildningsvikariat
          </head>
          <p xml:id="i-93XV7smWP7nbLA6KSyrR1r">
            I dag saknar runt 20 procent av dem som arbetar på äldreboenden
            rätt gymnasieutbildning, dvs. omvårdnadsprogrammet, och inom hemtjänsten
            är motsvarande andel 25 procent. Vänsterpartiet vill att äldreomsorgspersonalen
            ska vara utbildad. Vi satsar därför på ett kunskapslyft för anställda
            inom äldreomsorgen. Vi vill göra en långsiktig 10-årig kompetenssatsning
            med 400 miljoner kronor om året. Till skillnad från regeringen
            vill vi se till att kommunerna har råd och möjlighet att utbilda
            sin personal. Regeringens omsorgslyft har blivit ett fiasko. Det
            första året, 2011, användes inte ens två tredjedelar av pengarna
            och under 2012 användes enbart 60 procent. Detta trots att behoven
            är stora.
          </p>
          <p xml:id="i-Q3GSLYJUbMMXGG8ihTTWi3">
            Vänsterpartiet satsar, till skillnad från regeringen, på utbildningsvikariat.
            För nästa år föreslår vi en satsning på 7 000 utbildningsvikariat
            och för 2015 och 2016 föreslår vi 9 300 respektive 9 500 vikariat.
            En stor del av dessa kan användas inom äldreomsorgen. Vikariaten
            subventioneras genom ett särskilt anställningsstöd och riktar
            sig i första hand till arbetslösa med omvårdnadsutbildning, som
            på så sätt får möjlighet att etablera sig i yrket. Vi ger kommunerna
            de ekonomiska möjligheterna att ta in ersättare på utbildningsvikariat
            i en verksamhet som redan är hårt pressad.
          </p>
          <p xml:id="i-EDnbigYddA67ZGVYtn8Umi">
            Det finns ett mycket stort behov av kvalificerade påbyggnadsutbildningar
            när det gäller demenssjukdom, rehabilitering och palliativ vård
            osv. Inte minst beroende på att den tid som äldre kvinnor och
            män vistas på sjukhus blivit allt kortare och att den kommunala
            äldreomsorgen numera ger insatser som är mycket omfattande när
            det gäller omsorg, omvårdnad och läkemedel. Genom våra förslag
            underlättas också en generationsväxling avseende personalen inom
            äldreomsorgen.
          </p>
          <head xml:id="i-DtmnfA7QGQXNdE8fCTsg2L" type="h1">
            9 Bygg fler vård- och omsorgsboenden
          </head>
          <p xml:id="i-4WGUgfYnLRSS2csM1oEyrL">
            Det blir allt svårare att få en plats på vård- och omsorgsboende.
            Antalet platser i permanent vård- och omsorgsboende, det som tidigare
            hette särskilt boende, minskade mellan 2002 och 2011 med 20 000
            platser. Fram t.o.m. 2011 minskade andelen personer över 65 år
            som hade särskilt boende från 7,5 procent till 5,2 procent.
          </p>
          <p xml:id="i-FLf8XBGDoxRhr2nsAjKFzp">
            Oro och otrygghet bedöms inte längre som tillräckliga skäl för
            att bevilja vård- och omsorgsboende, utan i många fall krävs en
            demensdiagnos för att få en plats. Det förekommer även att väntetiderna
            för att få en plats är alltför långa, varmed ett större ansvar
            lastas över på de anhöriga. För att kommunerna ska kunna bygga
            fler vård- och omsorgsboenden behövs ändamålsenligt utformade
            investeringsstöd på nationell nivå. Det måste också finnas möjlighet
            att anställa personal, vilket utgör den stora kostnaden. Kommunerna
            behöver få ökade anslag för att kunna anställa mer personal i
            äldreomsorgen. I dag går äldreomsorgen i flera kommuner med underskott.
          </p>
          <p xml:id="i-Du4RS86XxdXDWD1ZBbNKV8">
            Äldreboendet ska vara öppet och en resurs för de äldre i området.
            På äldreboendet ska de kunna delta i aktiviteter, låna lokaler
            och inta måltider. Den 19 september 2012 fattade riksdagen ett
            enhälligt beslut om en parbogaranti, en fråga som Vänsterpartiet
            drivit och motionerat om i flera år. Par som har levt ihop en
            stor del av livet ska självklart erbjudas möjlighet att fortsätta
            göra det, även om det bara är en av dem som behöver bo i vård-
            och omsorgsboende.
          </p>
          <head xml:id="i-N2EtnYQY2phjMRau8szQge" type="h1">
            10 Moderna tillgängliga lägenheter för äldre
          </head>
          <p xml:id="i-8G5qAJVfFuc13ZFL1DWkxq">
            Hur vi bor påverkar våra möjligheter att leva ett bra, tryggt
            och självständigt liv också när vi blir äldre och eventuellt så
            småningom får olika funktionsnedsättningar. Många äldre vill bo
            kvar i sin bostad och i det område där de känner sig hemmastadda.
            Andra vill vid förändringar i livet kunna byta från villan till
            hyreslägenhet eller från bostaden utan hiss till en modern och
            tillgänglig bostad nära service och kommunikationer. Åter andra
            är intresserade av någon form av gemenskapsboende. Det måste således
            finnas många olika boendealternativ för äldre personer.
          </p>
          <p xml:id="i-8twRihKnvj3hupEdzAq1Jt">
            I många kommuner har medelålders och äldre personer som önskar
            byta boende svårt att hitta en ny bostad. Detta framkommer bl.a.
            i Boverkets bostadsmarknadsenkät från 2009. Många bostäder i det
            befintliga beståndet motsvarar inte de krav på tillgänglighet,
            användbarhet eller bekvämlighet som äldre personer önskar. Särskild
            brist är det på mindre hyresrätter.
          </p>
          <p xml:id="i-NPBkkBfRmnbkS49qnEQ8h5">
            Bostadsbristen är på många håll, inte minst i storstäderna, akut.
            För att stimulera ökad nyproduktion vill vi införa ett verkningsfullt
            statligt investeringsstöd för miljövänliga hyresrätter med låga
            hyror. Vi vänder oss också emot den omfattande ombildningen av
            hyresrätter till bostadsrätter i framför allt Storstockholm, vilket
            inneburit en minskad mångfald i boendet.
          </p>
          <p xml:id="i-NK84L98254uCrXdaHRUru4">
            Den borgerliga marknadsanpassade bostadspolitiken slår hårt mot
            de äldre som inte har råd att köpa dyra bostadsrätter men som
            behöver en modern och tillgänglig lägenhet. Inte minst gäller
            det de sämst ställda pensionärerna, där de flesta är kvinnor.
            Deras valmöjligheter när det gäller att få ett bra boende minskar
            drastiskt när bostadsbristen ökar. Vänsterpartiet föreslår en
            satsning på att totalrenovera flerfamiljshus, både bostadsrätter
            och hyresrätter. Det är åtgärder som skulle förbättra tillgängligheten
            i bostadsbeståndet. Vi avsätter dessutom 2 miljarder kronor årligen
            för att öka tillgängligheten. Vi har även avsatt 100 miljoner
            kronor per år till ett bidrag för installation av hissar i flerfamiljshus.
            Dessa krav utvecklas i vår motion Bostad är en social rättighet
            (mot. 2013/14:C431).
          </p>
          <head xml:id="i-A4FJRCNi3CPSzfQSGsBfSi" type="h2">
            10.1 Trygghetsboenden där folk har råd att bo
          </head>
          <p xml:id="i-GVJKRyi57YHTKqV7tmeRnh">
            Trygghetsboenden är en ny form av boende för äldre över 70 år,
            utan biståndsbedömning. Trygghetsboendena ska erbjuda gemensamma
            måltider och aktiviteter tillsammans med andra boende. De äldre
            bor i egen lägenhet, men ska lätt kunna komma i kontakt med personal
            vid behov.
          </p>
          <p xml:id="i-AehB9DeiKYo9sjgXFVqSzf">
            Det fanns stora förhoppningar om att trygghetsboenden skulle
            bli ett bra alternativ för de äldre som inte behövde en plats
            på vård- och omsorgsboende men som ville bo tryggare med möjlighet
            till gemenskap. Regeringens utformning med ett investeringsstöd
            som kan gå till bostadsrätter innebär dock att dessa trygghetsbostäder
            inte kan efterfrågas av äldre med låga inkomster. Även när trygghetsboenden
            byggs i form av hyresrätter blir hyrorna så höga att det krävs
            en god ekonomi för att ha råd att bo i dem. Ännu värre blir det
            om kostnaden för gemensamhetslokaler och personal också läggs
            på den boende. Det kan således konstateras att regeringens utformning
            av trygghetsbostäder ökar klasskillnaderna bland äldre kvinnor
            och män. En tredjedel av det totala antalet pensionärer och två
            tredjedelar av kvinnorna har en disponibel inkomst under gränsen
            för relativ fattigdom. De har därför inte råd att betala de 9
            000 kronor per månad som en trygghetsbostad kan kosta.
          </p>
          <p xml:id="i-RFCq8Z3VLgnpFoJUzRfZt4">
            Det måste möjliggöras för pensionärer med lägre inkomster att
            efterfråga lägenheter i trygghetsboende. Regeringen bör därför
            göra om investeringsstödet för trygghetsboenden så att det enbart
            riktas till hyresrätter med rimlig hyra. Detta bör riksdagen som
            sin mening ge regeringen till känna.
          </p>
          <p xml:id="i-13L6bqkoUorPsQLLESmwqF">
            Det är bråttom med att utvärdera hur investeringsstödet fungerar.
            Hur mycket går till bostadsrätter? Hur dyrt är det att köpa dem?
            Vilka grupper av äldre är det som flyttar in? Hur har hyresnivåerna
            på hyresrätterna blivit och vilka bor i dem? Utvärderingen behöver
            ha med både köns- och socioekonomiskt perspektiv. Regeringen bör
            ge Boverket eller annan lämplig instans i uppdrag att utvärdera
            investeringsstödet till trygghetsboende enligt ovan. Detta bör
            riksdagen som sin mening ge regeringen till känna.
          </p>
          <head xml:id="i-29c7GiS21Gw7sTph1fAfSL" type="h1">
            11 Maten ska vara god och måltiden en glädjestund
          </head>
          <p xml:id="i-3dr9JJ6p6sGrN3ARfxMFA6">
            Att äta god och näringsriktig mat är viktigt för att må bra.
            När man blir äldre och kanske förlorat sin livskamrat är det lätt
            att slarva med maten. I många kommuner har hemtjänsten sedan flera
            år slutat laga mat i hemmen. I stället levereras färdiglagad mat
            i matlåda. Ibland sker det från ett storkök i kommunen men ofta
            är maten upphandlad av ett företag och transporterad tvärs igenom
            Sverige.
          </p>
          <p xml:id="i-Cc7dKgNy36nB5Aoi1QFGVL">
            I de öppna jämförelser som har gjorts är maten en av de saker
            de äldre är minst nöjda med. Maten har med all rätt debatterats
            mycket. I stället för transporter tvärs över landet, matlådor
            som enda alternativ, halvfabrikat och pulversåser, vill vi ha
            en god näringsriktig mat lagad från grunden på ekologiska och
            närproducerade råvaror. Att det går visar bl.a. de goda exemplen
            från Tre Stiftelser i Göteborg och Lyckåsa demenscentrum utanför
            Hässleholm. Där lagar de maten från grunden, gör egna såser, bakar
            det mesta brödet själva och arbetar med säsongens råvaror.
          </p>
          <p xml:id="i-TMBfX9GffLrRe82MZLcQ8">
            Vi anser att hemtjänsten åter ska laga mat i hemmet när så önskas.
            För att detta ska kunna bli verklighet är det nödvändigt med kunskaper
            om kost och nutrition samt om specialkost vid olika sjukdomar.
            Dietister och kostkonsulenter behövs i äldreomsorgen. Undernäring
            förekommer främst p.g.a. bristande kunskap hos personalen och
            bristande uppföljning av äldre människors kostvanor. Undernäring
            förekommer på äldreboenden, men en ännu större utmaning är de
            äldre med omfattande vård- och omsorgsbehov som bor i sina ordinarie
            bostäder och har hjälp av en ofta stressad hemtjänst. En granskning
            av SVT visar att det sällan finns något system för att kontrollera
            om de äldre verkligen äter den mat de får levererad. Vänsterpartiet
            anser därför att hemtjänsten i större utsträckning måste fokusera
            på kost och nutrition.
          </p>
          <p xml:id="i-H4Q5S7jet6Yd6tWdgsvE9G">
            Det är viktigt att säkerställa att de äldre får i sig tillräckligt
            med näring och att nattfastan inte är för lång. Regeringen bör
            därför ge Socialstyrelsen i uppdrag att kartlägga hur hemtjänsten
            aktivt arbetar med nutritionsfrågorna. Detta bör riksdagen som
            sin mening ge regeringen till känna.
          </p>
          <p xml:id="i-QDaqPG4XRnkwWRRmzLqSiz">
            Regeringen bör ge Inspektionen för vård och omsorg (IVO) i uppdrag
            att särskilt göra tillsyn över hur hemtjänsten arbetar för att
            äldre med hemtjänst inte ska drabbas av undernäring. Detta bör
            riksdagen som sin mening ge regeringen till känna.
          </p>
          <p xml:id="i-4QKpGQfViZoLuM4d2LHKxS">
            Det är viktigt med möjligheter att äta tillsammans i matlag eller
            på serveringar på äldreboenden. Måltiden ska vara en lugn trevlig
            stund med god mat och möjlighet till samtal. Vi satsar därför
            100 miljoner kronor på ett matlyft i äldreomsorgen i vårt förslag
            till statsbudget.
          </p>
          <head xml:id="i-DBTPQW3VNzHm1LcppEo9BS" type="h1">
            12 Äldres munhälsa
          </head>
          <p xml:id="i-HsGMSXSbYb6nwvNUBZFapH">
            Drygt fyra av tio pensionärer upplever att de har problem med
            mun och tänder. Ännu värre är det kanske att så få vet vilken
            hjälp de kan få. Sveriges tandläkarorganisationer och pensionärsorganisationer
            är överens om att informationen är bristfällig och måste förbättras.
          </p>
          <p xml:id="i-X5LAXiRUSmLzwzv84hUyY1">
            Vänsterpartiet anser att alla pensionärer ska erbjudas information
            om hur åldrandet påverkar munhälsan, sambandet mellan allmän hälsa
            och munhälsa samt vilka rättigheter de har när det gäller tandvård.
            Regeringen bör ge lämplig instans i uppdrag att både utforma information
            om äldres munhälsa och rätt till tandvård och se till att informationen
            på lämpligt sätt når fram till målgruppen. Detta bör riksdagen
            som sin mening ge regeringen till känna.
          </p>
          <p xml:id="i-5ViEpNoVLsEodpiZAfgG8h">
            Kunskapen om äldres mun- och tandhälsa måste även öka hos äldreomsorgens
            personal så att äldre, inte minst inom hemtjänsten, kan få hjälp
            och stöd att sköta sina tänder. Det är många gånger en integritetskänslig
            fråga som måste utföras med både kunskap och finkänslighet.
          </p>
          <p xml:id="i-FVwWUfPkxzj8dywqpuMRgm">
            Folktandvården har redan i dag som uppgift att samverka med t.ex.
            primärvården och mödravården. Regeringen bör arbeta för att det
            tas fram nationella riktlinjer för samverkan mellan Folktandvården,
            primärvården och äldreomsorgen för att öka kunskapen om äldres
            munhälsa. Detta bör riksdagen som sin mening ge regeringen till
            känna.
          </p>
        </div>
        <div xml:id="i-8EoyNsRw8LDRLV2CKpfb7K" type="motSignatures">
          <list xml:id="i-LdGXZNPL8C5p3ewvCZQiPA">
            <item xml:id="i-EW7kYX1j3vVFpdVpW2ZPr">
              Eva Olofsson (V)
            </item>
            <item xml:id="i-9n7AgvfK4PyvcQ1qQWFh9p">
              Bengt Berg (V)
            </item>
            <item xml:id="i-DP5rEFiFpvEmPgaY5dw8NP">
              Marianne Berg (V)
            </item>
            <item xml:id="i-A9VQ7YQdNCRcSv23NB8yEA">
              Amineh Kakabaveh (V)
            </item>
            <item xml:id="i-KFVgsDQSRFVN3eVjr6yESn">
              Lars Ohly (V)
            </item>
            <item xml:id="i-XXt1ceRXV3M75Zn4AnUo38">
              Lena Olsson (V)
            </item>
            <item xml:id="i-DzsDe1jascWvYdon52SAXY">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
