<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-JuU-00387">
  <teiHeader>
    <fileDesc>
      <titleStmt>
        <title>Ett Sverige fritt från rasism</title>
        <author corresp="i-WjgeYy5RFWngMB9NwFvFEY">av Christina Höj Larsen m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:387 av Christina Höj Larsen m.fl. (V)</title>
          <idno type="rdwebb">H802387</idno>
          <rs type="number">387</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H802387/text</ref>
          <ref type="dokument_url_html">http://data.riksdagen.se/dokument/H802387</ref>
          <ref type="dokumentstatus_url_xml">http://data.riksdagen.se/dokumentstatus/H802387</ref>
          <ref type="docx">http://data.riksdagen.se/fil/D36A8864-38C8-445B-8170-7B658F5270D2</ref>
          <ref type="pdf">http://data.riksdagen.se/fil/7A8CB5AD-123E-4506-A4F1-DAE15FD49C91</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Bur9Xn7Aka7XQ5N2C2ukFd" type="signed"/>
        <correspContext corresp="i-Bur9Xn7Aka7XQ5N2C2ukFd">
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction xml:id="i-Apx5w39YN9X1hEPnDon8hS" type="submitted">
          <date when="2020-09-24"/>
          <time when="15:41:35"/>
        </correspAction>
        <correspAction xml:id="i-3ZLcqQgKmNMJaG7pBkbCj2" type="reviewed">
          <date when="2020-09-25"/>
          <time when="11:11:25"/>
        </correspAction>
        <correspAction xml:id="i-15y2NUbs9USbFGBD35k7W3" type="referred">
          <date when="2020-10-14"/>
        </correspAction>
        <correspAction xml:id="i-E4cqDFyqoiPJZiMbyzHzJB" type="assigned">
          <date when="2021-12-07"/>
          <time when="08:47:33"/>
        </correspAction>
        <correspContext corresp="i-E4cqDFyqoiPJZiMbyzHzJB">
          <ref type="assignedTo">Justitieutskottet</ref>
        </correspContext>
        <correspAction xml:id="i-MhW4wJPQ9cev3Fdpb7SG7w" type="behandlas_i"/>
        <correspContext corresp="i-MhW4wJPQ9cev3Fdpb7SG7w">
          <ref type="uppgift">2020/21:AU10</ref>
          <ref type="ref_dok_id">H801AU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU10</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SSsmWreDkKHa2ve93F2hB5" type="behandlas_i"/>
        <correspContext corresp="i-SSsmWreDkKHa2ve93F2hB5">
          <ref type="uppgift">2020/21:KrU6</ref>
          <ref type="ref_dok_id">H801KrU6</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU6</ref>
          <ref type="ref_dok_titel">Kulturarvsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YXJ8M8cN9BDnq2mR8NvzT7" type="behandlas_i"/>
        <correspContext corresp="i-YXJ8M8cN9BDnq2mR8NvzT7">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-E4aNtAzKoREdTufDpVZmU3" type="behandlas_i"/>
        <correspContext corresp="i-E4aNtAzKoREdTufDpVZmU3">
          <ref type="uppgift">2020/21:JuU23</ref>
          <ref type="ref_dok_id">H801JuU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU23</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:387 av Christina Höj Larsen m.fl.
          (V) Ett Sverige fritt från rasism
        </div>
      </div>
      <div type="motBody">
        <div xml:id="i-Y99J9KqYRbzrWnFYMUjooT" type="TOC">
          <head xml:id="i-QXuhA4WAy7eXVr2WxcFoRf">
            Innehållsförteckning
          </head>
          <list>
            <item style="indent-level: 1">
              1 Förslag till riksdagsbeslut
            </item>
            <item style="indent-level: 1">
              2 Inledning
            </item>
            <item style="indent-level: 2">
              2.1 Vänsterpartiets antirasism
            </item>
            <item style="indent-level: 1">
              3 Olika former av rasism
            </item>
            <item style="indent-level: 2">
              3.1 Antisemitism
            </item>
            <item style="indent-level: 2">
              3.2 Antiziganism
            </item>
            <item style="indent-level: 2">
              3.3 Afrofobi
            </item>
            <item style="indent-level: 2">
              3.4 Islamofobi
            </item>
            <item style="indent-level: 1">
              4 Åtgärder mot rasism
            </item>
            <item style="indent-level: 2">
              4.1 Regeringen måste ta antirasistiskt ansvar
            </item>
            <item style="indent-level: 2">
              4.2 Forskning och kunskap
            </item>
            <item style="indent-level: 3">
              4.2.1 Jämlikhetsdata
            </item>
            <item style="indent-level: 2">
              4.3 Prioritera upp hatbrott
            </item>
            <item style="indent-level: 2">
              4.4 Stärk lagstiftningen kring hets mot folkgrupp
            </item>
            <item style="indent-level: 2">
              4.5 Bekämpa diskrimineringen
            </item>
            <item style="indent-level: 3">
              4.5.1 Kriskommission mot diskriminering
            </item>
            <item style="indent-level: 1">
              5 Rasism inom poliskåren och väktarbolagen
            </item>
            <item style="indent-level: 2">
              5.1 Etnisk profilering
            </item>
            <item style="indent-level: 1">
              6 Erkännande av Sveriges roll i den transatlantiska slavhandeln
            </item>
          </list>
        </div>
        <div type="motProposal" subtype="förslag">
          <head xml:id="i-27dTes4aC6jVqa7wxCMXqS">
            1 Förslag till riksdagsbeslut
          </head>
          <list style="ol">
            <item xml:id="i-PQMEsDbgcfCVQJSRLzDs5Z">
              Riksdagen ställer sig bakom det som anförs i motionen om att
              regeringen ska återkomma med förslag om att upprätta jämlikhetsdata
              som bygger på samtliga diskrimineringsgrunder och tillkännager
              detta för regeringen.
            </item>
            <item xml:id="i-9jpjsxiYLoKzqZvdcCkJKE">
              Riksdagen ställer sig bakom det som anförs i motionen om att
              regeringen i regleringsbrev till rättsvårdande myndigheter ska
              prioritera upp bekämpningen av rasistiska, främlingsfientliga
              och homofobiska brott, inklusive diskrimineringsbrott och tillkännager
              detta för regeringen.
            </item>
            <item xml:id="i-3rjXD2buWXFEun6tY8wyHN">
              Riksdagen ställer sig bakom det som anförs i motionen om att
              regeringen ska tillsätta en utredning av lagstiftningen om hets
              mot folkgrupp och tillkännager detta för regeringen.
            </item>
            <item xml:id="i-D123pTaLWDsHoVs8WvDj6y">
              Riksdagen ställer sig bakom det som anförs i motionen om att
              regeringen ska tillsätta en kriskommission mot diskriminering
              och tillkännager detta för regeringen.
            </item>
            <item xml:id="i-GLhXbPQbedutvjkA4bEftF">
              Riksdagen ställer sig bakom det som anförs i motionen om att
              regeringen ska tillsätta en granskning av polisens arbete och
              ge Polismyndigheten i uppdrag att utveckla nya arbetsmetoder för
              att undvika diskriminering och tillkännager detta för regeringen.
            </item>
            <item xml:id="i-7ZSW1PxzXjowodZJmSTw3p">
              Riksdagen ställer sig bakom det som anförs i motionen om att
              regeringen ska göra en översyn av diskrimineringslagen i syfte
              att se över möjligheten att låta diskrimineringslagen omfatta
              polisiära ingripanden och tillkännager detta för regeringen.
            </item>
            <item xml:id="i-3GeQJEgMGqrpAj8wdEVKwm">
              Riksdagen ställer sig bakom det som anförs i motionen om att
              regeringen ska ta initiativ till en vitbok om Sveriges roll i
              den transatlantiska slavhandeln och att med utgångspunkt i denna
              förbereda en ursäkt för de handlingar som har begåtts och tillkännager
              detta för regeringen.
            </item>
            <item xml:id="i-pz3pTMP32ZfJXfmDxMET4">
              Riksdagen ställer sig bakom det som anförs i motionen om att
              göra den 9 oktober till en nationell minnesdag för att hedra offren
              för den svenska transatlantiska slavhandeln och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-CPreNez91baTNSjQLeSvgE" type="h1">
            2 Inledning
          </head>
          <p xml:id="i-DnTwvcCLYQTp91Yao34HQX">
            Även om våren 2020 har dominerats av coronapandemin kommer den
            också att kommas ihåg för motståndet mot en annan pandemi, det
            rasistiska våldet. Protesterna som startade efter flera uppmärksammade
            fall av brutalt polisvåld mot svarta människor i USA, fyllde gatorna
            i städer runt om i landet och spridde sig över hela världen. Även
            i Sverige har människor protesterat mot polisers och väktares
            användning av omotiverat och överdrivet våld mot svarta och andra
            icke-vita.
          </p>
          <p xml:id="i-M2rsXokhEsa5zXaKnuk3i9">
            Bakom det fysiska våldet finns strukturerna som gör våldet möjligt.
            Exkluderingen, stigmatiseringen och åtskillnaden. Den politiska
            debatten som utmålar vissa människor som sämre än andra, som problem,
            bördor och oönskade. En debatt som till slut moti­verar att våldet
            riktas mot just de människorna. Denna debatt och de strukturer
            den skapar och förstärker motiverar diskriminering och materiella
            skillnader i levnadsvillkor som begränsar livet för de som utsätts.
            Genom samverkan med andra hierarkiserande och segregerande strukturer
            blir etnicitet en klassfråga och en geografisk fråga. I dagens
            Sverige har klassamhället både färg och kön. Det får konsekvenser
            för livets alla aspekter: var du kan hitta bostad, vilket arbete
            du kan få och till vilken lön, hur ditt hälsotillstånd är och
            hur länge du förväntas leva.
          </p>
          <p xml:id="i-5pQdipJmCiT12SwdMPxG9T">
            Med nuvarande politik förstärks dessa skillnader, klyftorna vidgas.
            Det blir tydligt i livets början såväl som i dess slutskede. Till
            följd av en politik där privata aktörers etableringsfrihet överordnas
            befolkningens behov finns 16 gynekologmottagningar på Östermalm
            i Stockholm, men endast sex i hela söderort. Där en större del
            av befolk­ningen har rötter utanför Sverige och vårdbehoven är
            betydligt större.
          </p>
          <p xml:id="i-5YKJwm4k6qNbkyg5uPjkbZ">
            Socialstyrelsen konstaterade i en sammanställning från 2016 att
            kvinnor födda i Afrika söder om Sahara löpte större risk för komplikationer
            i samband med förlossning än övriga befolkningen. Skillnaderna
            kvarstod även efter justering av socioekonomiska faktorer och
            kan därför inte enbart förklaras av klass.
          </p>
          <p xml:id="i-KVjmbdcwwnmwPHin1wFEh3">
            Medellivslängden skiljer sig avsevärt mellan olika områden i
            landet. I områden som befolkas av framför allt rika och svenskfödda
            människor lever man generellt sett längre än i områden som domineras
            av utrikes födda och fattiga människor. I Malmö kan skill­naden
            uppgå till sju år mellan olika stadsdelar. I Stockholm skiljer
            det 18 år i förväntad livslängd mellan en lågutbildad människa
            i Vårby och en högutbildad person i Dande­ryd.
          </p>
          <head xml:id="i-UxjUzvrgRiVMjnyQ8PSCzV" type="h2">
            2.1 Vänsterpartiets antirasism
          </head>
          <p xml:id="i-VXHZ8tLCDNRPpSgxYLCAob">
            Vänsterpartiet strävar mot ett samhälle där ditt kön, ditt namn,
            var du är född och dina föräldrars klassbakgrund inte styr dina
            möjligheter i livet. Ett samhälle där alla har samma rätt till
            frihet, trygghet och ett liv fritt från förtryck. Vi vill att
            Sverige ska genomsyras av samtliga dessa komponenter, som är grundläggande
            för ett jämlikt samhälle. Så ser det inte ut i Sverige i dag.
            I stället präglas det svenska samhället av djupa orättvisor. Samtidigt
            som en del blir allt rikare och får mer makt, hålls andra utanför
            och förblir marginaliserade. När klyftorna växer drabbas vissa
            hårdare än andra. Klassklyftorna följer allt oftare etnicitet
            och samverkar även med andra maktstrukturer och diskrimineringsgrunder
            som kön, religion, sexualitet och funktionalitet.
          </p>
          <p xml:id="i-LkNogzHatkKguNBskwnoUs">
            Nyckeln till framgång för Sverige har aldrig varit lägre löner
            eller sämre villkor än i andra länder. Vår styrka har varit att
            investera i samhället och varandra – i utbildning, bostäder, hälsa
            och jämlikhet. Det är så Sverige utvecklas och växer. Det visar
            hela vår moderna historia. Tidigare generationer fick bättre utbildning
            och bättre jobb samtidigt som vi blev fler. Det var möjligt tack
            vare långsiktigt lönsamma satsningar. Det är en lärdom Sverige
            måste ta till sig även i dag.
          </p>
          <p xml:id="i-Hz2Y3RRgmAsyFZYXj72Bdu">
            I Vänsterpartiets Sverige har alla samma möjligheter att förverkliga
            sina drömmar och ambitioner. En stark välfärdsstat garanterar
            allas lika rätt till utbildning, till vård och trygghet, arbete
            och egen försörjning. En aktiv omfördelningspolitik och ett robust
            välfärdssystem skapar jämlikhet och bryter beroendet av andras
            välvilja. Så skapas förutsättningarna för människor att leva fria
            och självständiga liv.
          </p>
          <p xml:id="i-GPnBJgR2sxff3FNZq5N7CU">
            Att bygga ett bra samhälle handlar inte bara om att se till att
            människor anpassar sig för att passa in. Ett bra samhälle där
            det finns en plats för alla kan vi bara skapa genom att se till
            att var och en får bästa möjliga förutsättningar och möjligheter
            att leva, utvecklas och vara en del av samhället. I ett sådant
            samhälle fokuserar vi på det vi har gemensamt i stället för på
            det som skiljer oss åt. Därför pratar vi hellre om inkludering
            än integration. Med ett inkluderande samhälle menar vi ett samhälle
            som inte gör skillnad på människor utifrån klass, kön eller etnicitet.
            Ett samhälle där vi investerar i varandra och resurser fördelas
            efter behov. Ett samhälle där alla har rätt till en andra chans.
            Ett samhälle som aldrig ger upp hoppet om människor. Vi menar
            att det som krävs för att inkludera fler är ordentligt med resurser
            så att vi kan komma ifrån stan­dardåtgärder som inte passar någon
            och i stället erbjuda alla en individuell åtgärd som passar var
            och en.
          </p>
          <p xml:id="i-G3c3aoeLHigGjSevVvRC2y">
            Det viktigaste för en fungerande inkludering är att med kraft
            driva en generell välfärdspolitik tillsammans med aktiva insatser
            mot diskriminering. Vad som behövs är att skapa fler jobb, bygga
            fler bostäder som folk har råd att bo i och skapa en likvärdig
            skola som inte delar upp eleverna på ett segregerande sätt. För
            Vänsterpartiet innebär inkludering att ge alla förutsättningar
            för rätten till utbildning, arbete och bostad samt aktivt motverka
            samhällets rasistiska och patriarkala strukturer. Därför behöver
            vi kraftfulla verktyg mot rasism och diskriminering såväl som
            åtgärder som kan ge nyan­lända samma möjligheter som svenskfödda
            att leva och arbeta i det svenska samhället.
          </p>
          <p xml:id="i-4KxqpY8FunQzXAeFHNCHH1">
            Invandring är en positiv kraft för ett samhälle. Om människor
            släpps in på arbets­marknaden och vi för en politik för full sysselsättning
            är invandring ekonomiskt mycket positivt. Diskriminering på arbetsmarknaden,
            att människor därigenom går arbetslösa, är ett oerhört slöseri
            – både mänskligt och ekonomiskt. Diskriminering gör att det tar
            för lång tid för många att bli delaktiga i samhället och att människor
            hålls utanför, trots att de kan ha levt här i generationer. I
            denna motion fokuserar vi på några konkreta åtgärder som kan motverka
            strukturell rasism och etnisk diskriminering.
          </p>
          <head xml:id="i-BX5zLCevLrvdy1mH5GyMUP" type="h1">
            3 Olika former av rasism
          </head>
          <p xml:id="i-QpZ6qA5jx29ogkw6sTkLty">
            Rasismen kommer i olika former och tar sig olika uttryck. Den
            varierar beroende på kontext, över tid och rum. Ibland riktas
            den mot mer specifika grupper och kan därför ta särskilda uttryck
            med en egen historia och bakgrund. Några av dessa former av rasism
            beskriver vi närmare nedan. Ibland är det en odefinierad ”andre”
            som är måltavlan, kallad ”invandrare” eller ”utlänning”. Inte
            sällan används rasismen för att skilja mellan olika grupper och
            ställa dem mot varandra, i syfte att skapa splittring i samhället
            och försvaga länken mellan människor. Denna splittring och exkludering
            verkar i högerns syfte. Människor som marginaliseras och ställs
            utanför blir måltavlor för exploatering, som billig arbetskraft
            eller för nedskärningar, försämrad välfärd och inskränkta rättig­heter.
            De attacker som till en början riktas mot några av oss sprids
            snabbt och lätt vidare i ett splittrat samhälle om vi inte håller
            ihop. Därför måste vi se hur kollegans, klass­kompisens eller
            grannens otrygghet också är vår otrygghet. Vi måste se hur arbetsmark­naden
            skiktas etniskt och hur klass i allt högre utsträckning hänger
            samman med färg.
          </p>
          <head xml:id="i-5VHqYuuu9PEmoL7U5r86f3" type="h2">
            3.1 Antisemitism
          </head>
          <p xml:id="i-EwWTXvdDmDEGZJ4HcWeLRr">
            Antisemitism har en alldeles särskild plats och funktion som
            kugghjul i den rasistiska motorn. I mer än tusen år har judar
            varit den ständiga andre i Europa, på så sätt att den judiska
            gruppen i Europa har utestängts och urskilts från majoritetssamhällen
            och gemenskaper, enbart baserat på fördomar om och hat mot det
            judiska. Det som började som en antisemitism med religiösa förtecken
            under framför allt medeltiden utvecklades sedan till att förklaras
            av och förstärkas till en antisemitism med rasbiologiska förtecken
            under framför allt 1800-talet.
          </p>
          <p xml:id="i-GekfbDzv1WCE2YLeTffZJZ">
            Antisemitismen är också en del av den svenska historien. Vi ser
            det i hur judar förnekats samma rättigheter som andra i landet
            ända fram till mitten av 1800-talet. Vi ser det i judepassen och
            i sveket mot de judiska flyktingarna, som alldeles för länge nekades
            tillflykt i Sverige från Förintelsens skräck. Det är en del av
            svensk historia som måste synliggöras och erkännas.
          </p>
          <p xml:id="i-QsgrUS2B7ip3pFwncnLquu">
            Antisemitismen är även en del av vår nutid. Vi ser det med smärtsam
            tydlighet i attentat mot synagogor i Göteborg och Malmö och när
            nazisterna marscherar på såväl kristallnatten som Jom kippur.
            Andra mer vardagliga exempel på hur antisemitiska tankefigurer
            har skapats och understöds finns i mediers rapportering och beskrivning
            av verkligheten. Det kan handla om väldigt grova övertramp, som
            när Trumps beslut om att flytta den amerikanska ambassaden till
            Jerusalem i en artikel på SVT:s webb förklarades med att ”den
            judiska lobbyn” eller inflytelserika judiska donatorer legat bakom
            beslutet, eller när Sveriges Radio följde upp den fruktansvärda
            attacken mot en synagoga i Köpenhamn med att fråga vilket ansvar
            judarna hade för att de attackerats.
          </p>
          <p xml:id="i-A3HTkgHFoPMTUvGM6QeVCW">
            I Europa växer i dag antisemitismen både i länder som det högerextrema
            Ungern, där det knappt finns en enda flykting, och i Sverige,
            där nu en hel del nya svenskar har rötter i länder med statssanktionerad
            antisemitism. Vi måste alltså inse att antisemi­tismen finns och
            har funnits som ett helt centralt kugghjul i den rasistiska motorn,
            som kan aktiveras på olika sätt av både höger och vänster och
            av religiösa fundamentalister i olika tider och på olika platser.
            Och vad vi vet med säkerhet är att klassklyftor, orättvisa och
            ojämlikhet ger den som vill använda den rasistiska motorn för
            sina egna syften de allra bästa förutsättningarna.
          </p>
          <p xml:id="i-PFwngNQbL2DB5Rak1K1gZ5">
            Det måste vara alldeles självklart att judar i Sverige eller
            i andra delar av världen inte kan hållas ansvariga för den politik
            som den israeliska regeringen bedriver. Det är en sammanblandning
            som Vänsterpartiet aldrig accepterar. Ingen jude i Sverige ska
            behöva dölja davidsstjärnan under tröjan, välja bort kippan eller
            känna rädsla för att samlas i den judiska gemenskapen, skolan
            eller synagogan. Ingen människa i vårt land ska behöva dölja sin
            tro, kultur eller läggning.
          </p>
          <head xml:id="i-XcYYXy65KaUFZzTxw2wCYM" type="h2">
            3.2 Antiziganism
          </head>
          <p xml:id="i-CXs4uLkivHtnDcsrfZDoyC">
            Antiziganismen har funnits i Europa och Sverige lika länge som
            romerna själva. I Sverige har romer levt sedan början av 1500-talet.
            Romerna har genom historien blivit systematiskt förföljda, diskriminerade
            och trakasserade. De har utsatts för tvångs­steriliseringar, omhändertaganden
            av barn och påtvingad assimilation. Enligt forskar­uppgifter dödades
            ungefär hälften av Europas romska befolkning av nazisterna och
            deras medlöpare. Förintelsen är därmed att beteckna som ett folkmord
            på romer.
          </p>
          <p xml:id="i-7BQgQ92dvHzJyPAyv4Tan2">
            I dagens Sverige riktas antiziganismen både mot romer som är
            svenska medborgare och fast bosatta här och mot de utsatta EU-medborgare
            som är här tillfälligt i jakt på någon form av inkomst. Amnesty
            konstaterar genom sitt arbete med utsatta EU-medborgare att den
            främsta anledningen till att många romer lämnar Rumänien är att
            de lever under extrem fattigdom och är exkluderade ur samhället.
            Många av dem har aldrig haft ett jobb i Rumänien och deras utsikter
            att finna försörjning i hemlandet är små. De ser därför större
            möjligheter i att be om pengar i Sverige och har i regel rätt.
          </p>
          <p xml:id="i-WMG3MB3b6KPfFNn7DWWFc5">
            Romer i Rumänien utsätts för utbredd och systematisk diskriminering
            inom alla områden. Rumänska romer löper 38 procent högre risk
            att leva i fattigdom jämfört med icke-romer, kontrollerat för
            ålder, utbildningsbakgrund, regionala skillnader och liknande.
            2013 var medellivslängden för romer i Rumänien omkring 16 år kortare
            än för icke-romer och barnadödligheten tre gånger högre.
          </p>
          <p xml:id="i-GLq9pYM4m29riunV2XnqRG">
            Den svenska regeringens och flera kommuners sätt att bemöta dem
            som söker sig hit i jakt på en bättre framtid har förstärkt antiziganismen.
            När kommuner inför tiggeriför­bud och liknande åtgärder ökar attackerna
            och påhoppen mot dem som ber om hjälp. När regeringsföreträdare
            misstänkliggör de mest utsatta och regeringens nationella samordnare
            lägger förslag om att inskränka grundläggande rättigheter blir
            klimatet allt hårdare. Det påverkar inte bara utsatta EU-medborgare
            utan även romer som lever här permanent och är svenska medborgare;
            det påverkar hela samhället.
          </p>
          <head xml:id="i-UyccCLYwSq62bEFWhHryvY" type="h2">
            3.3 Afrofobi
          </head>
          <p xml:id="i-LsH8y9u1HZFofzULgRWgtj">
            Afrofobi är ett samlingsbegrepp för rasism, diskriminering och
            hatbrott mot människor av afrikansk härkomst. Begreppet afrofobi
            blev vedertaget inom svensk politik, och i den allmänna debatten,
            mycket p.g.a. Afrofobirapporten som gavs ut av Mångkulturellt
            centrum 2014, på beställning av den dåvarande regeringen. Den
            grupp som utsätts för afrofobi i Sverige är afrosvenskar (personer
            födda i Afrika söder om Sahara eller födda i Sverige med minst
            en förälder född i subsahariska Afrika).
          </p>
          <p xml:id="i-NzXkYvYozHt2AdoXiVn7Jq">
            I kölvattnet av de omfattande demonstrationer mot rasism som
            sprider sig runt om i USA och världen publicerade Dagens Nyheter
            sommaren 2020 ett stort reportage av journalisten Niklas Orrenius.
            Reportaget visar med all önskvärd tydlighet afrosvenskars utsatthet
            för både strukturell diskriminering och rasistiskt motiverat polis-
            och väktar­våld.
          </p>
          <p xml:id="i-WT99NXZx2HRAgeAaaasFHn">
            I en rapport från Länsstyrelsen i Stockholm, framtagen av Centrum
            för mångveten­skaplig forskning om rasism (Cemfor) vid Uppsala
            universitet beskrivs konsekvenserna av afrofobi. Undersökningen
            har gjorts med kvantitativa metoder och bygger på data från Statistiska
            centralbyrån (SCB) som omfattar den totala befolkningen mellan
            20 och 64 år i Sverige, alltså omkring sex miljoner individer.
            Rapporten visar på stora skillna­der mellan afrosvenskar och den
            övriga befolkningen avseende arbetslöshet, brutto­lön, disponibel
            inkomst, tillgång till låg- och högstatusyrken samt möjlighet
            att göra karriär och uppnå chefspositioner i förhållande till
            utbildningsnivå.
          </p>
          <p xml:id="i-24rq1Fc4XVCkD1xzcVXRCB">
            Studien kommer bl.a. fram till att afrosvenskar är överrepresenterade
            i lågstatus­yrken och underrepresenterade i högstatusyrken. Afrosvenskar
            spenderar även fler dagar i arbetslöshet än den övriga befolkningen
            med motsvarande utbildningsnivå. Ett annat resultat från studien
            är att afrosvenskar behöver ha forskarutbildning för att komma
            upp i samma disponibla inkomst som övrig befolkning med en treårig
            eftergymnasial utbildning. En afrosvensk i chefsposition har endast
            runt 77 procent av den lön som en chef från den övriga befolkningen
            med motsvarande utbildningsnivå har.
          </p>
          <p xml:id="i-JFSZcxocXko1EtjTeVdz2N">
            Enligt Mattias Gardell – som är vetenskaplig ledare vid Cemfor
            och en av tre forskare som står bakom rapporten – visar undersökningen
            att afrofobi strukturerar villkoren på svensk arbetsmarknad. Han
            menar att forskningen behöver undersöka hur och varför det ser
            ut som det gör och att det kan finnas skäl att se över diskriminerings­lagen.
          </p>
          <head xml:id="i-8r844Wrh5XLTuVD1pH6tYa" type="h2">
            3.4 Islamofobi
          </head>
          <p xml:id="i-MBkxok3gqcAf6r9zjyeCZN">
            Begreppet islamofobi är relativt nytt; det har bara använts i
            ett tiotal år. Med islamofobi menas fördomar om och fientlighet
            mot islam och muslimer. Förekomsten av islamo­fobi är dock betydligt
            äldre än begreppet. Föreställningen om att muslimska dynastier
            utgjorde hot mot Europa, eller att den europeiska och kristna
            civilisationen stod i konflikt med den muslimska går att spåra
            långt tillbaka i historien. Kolonialperioden skapade bilden av
            islam och muslimer som underlägsna. Inom 1900-talets populärkultur
            beskrivs islam, muslimska miljöer och muslimer som charmerande
            exotiska, erotiska, hotfulla och radikalt annorlunda. Men också
            som aggressivt missionerande, krigiska, kvinnoförtryckande och
            odemokratiska.
          </p>
          <p xml:id="i-UyKCoWnSqJEtkyrAFx6JrF">
            I en forskningsöversikt från Oxford Research analyseras forskning
            kring islamofobi mellan 2003 och 2013. Enligt rapporten präglas
            synen på islam och muslimer av ett enhetligt, homogeniserande
            förhållningsätt. Islam betraktas som en religion utan nyanser
            och muslimer som en homogen grupp människor. Centralt för islamofobin
            är utgångspunkten att islam för med sig vissa värderingar och
            åsikter och att muslimer antas vara bärare av dessa värderingar
            och åsikter. Några av de fördomar som finns om islam och förmodade
            muslimer handlar om kvinnoförtryck, våldsbenägenhet, anti­demokrati
            och improduktivitet. Föreställningen att muslimer generellt skulle
            vara mer aktivt religiösa än andra människor i Sverige, vilket
            inte är fallet, utgör ytterligare en fördom som enligt forskare
            är vanlig. Forskningen visar också att muslimer framställs som
            våldsbenägna och oförmögna att ta hand om sina barn.
          </p>
          <p xml:id="i-CwsMVvmWAs87GTmTeykuNS">
            Fördomar om islam och muslimer som en definierad grupp med särskilda
            och tydliga karaktärsdrag och egenskaper har lett till att muslimer
            förväntas försvara sig som grupp och kollektiv och hålls ansvariga
            för andra muslimers handlingar. Forskningen visar att muslimer,
            och särskilt imamer, förväntas ta kollektiv ställning vid särskilda
            händelser som kan kopplas till islam eller muslimer. Det kan exempelvis
            gälla krav på att ta avstånd från terrorbrott eller hedersvåld.
            Enligt flera forskare har islam alltmer börjat uppfattas som ett
            säkerhetshot och ett hot mot de värderingar som det svenska samhället
            säger sig stå för.
          </p>
          <p xml:id="i-KaKi6rYKoCXjASazA7Zo83">
            Terrorattackerna den elfte september 2001, och det efterföljande
            kriget mot terrorismen som på många sätt riktade udden mot islam
            och muslimer, har sannolikt haft en avgörande betydelse för denna
            utveckling. En betydande del av motståndet mot att ta emot människor
            som flytt från krig och förtryck uttrycks i islamofobiska termer,
            med islamofobiska förtecken eller konnotationer. De som flyr beskrivs
            som hot mot Sverige och belastningar för samhället enligt de fördomar
            och rasistiska stereotyper som forskarna identifierat. På så vis
            har islamofobin blivit en central del i den rasistiska diskursen
            i dag.
          </p>
          <head xml:id="i-S2sQkQedDFMRY3a7r4tZHR" type="h1">
            4 Åtgärder mot rasism
          </head>
          <p xml:id="i-N1E1iz7LRm5GcsBic2roXc">
            Rasismen måste bekämpas på alla plan i samhället. Den antirasistiska
            organiseringen är en viktig del av den kampen, att alltid stå
            upp mot rasism på arbetsplatser, i skolan, på gator och torg.
            Sverige har aldrig varit ett homogent och konfliktfritt samhälle.
            Tvärtom har den svenska välfärdsmodellen nötts fram genom kamp
            och motsättningar i arbetar-, kvinno-, funkis- och minoritetsrörelsernas
            strävan mot att frihet och rättvisa skulle omfatta oss alla. Den
            insikten innebär att vi måste ta ett politiskt ansvar för hur
            vi beskriver gemenskapen i Sverige och hur vi skapar möjligheter
            för människor som lever här att vara en del av den. Sverige, liksom
            resten av Europa, präglas av strukturell och institutionell rasism
            som kräver tydliga, konkreta och riktade åtgärder. Vi bor i samma
            land men lever under olika villkor. Det spelar roll vilket namn
            man har, vilken hudfärg man har och var man är född. En antirasistisk
            politik måste se detta och vilja göra något åt det. Även om arbetet
            mot rasism är större än så föreslår vi i denna motion några av
            de konkreta åtgärder mot rasism som riksdagen kan besluta om.
          </p>
          <head xml:id="i-T7ABkAQKTKi18rFBqMDWMB" type="h2">
            4.1 Regeringen måste ta antirasistiskt ansvar
          </head>
          <p xml:id="i-EPyfiouXmRBVbXan3qe9X9">
            Regeringen har tagit viktiga initiativ för att motverka rasismen
            i samhället. År 2016 beslutade den om Sveriges första plan mot
            rasism och hatbrott. Sommaren 2020 avise­rade regeringen ytterligare
            satsningar, bland annat i arbetet mot rasism på arbetsmark­naden,
            med särskilt fokus på afrofobi och kring kunskapen om hur romska
            barn och unga utsätts för antiziganism. Man har tagit ett första
            steg mot en sanningskommission för samerna, som ska öka kunskapen
            i hela landet om de övergrepp som samer utsatts för genom historien
            och den rasism de fortfarande utsätts för. Diskrimineringen på
            bostadsmarknaden ska även analyseras.
          </p>
          <p xml:id="i-P4XyKKusrdFeHiJkiXJCTA">
            Inom andra politikområden sänder regeringen dock helt andra signaler.
            Den historiska omsvängningen av den svenska migrationspolitiken
            hösten 2015 har fått konsekvenser för rasismen i vårt samhälle.
            En politik som säger att vissa grupper inte är välkomna här får
            konsekvenser, i första hand för dem som inte längre får rätt till
            skydd undan krig och förtryck men också för dem som har fått skydd.
            Så skapas skillnader i samhället, klassamhället upprätthålls och
            rasismen förstärks. När regeringsföreträdare och stora delar av
            borgerligheten säger att landet är fullt, att vi inte klarar av
            mer och står inför en stundande systemkollaps, utmålas de människor
            som söker sig hit som hot.
          </p>
          <p xml:id="i-8Hkph6G9u5KQ5ZvPm9SmS3">
            Migrationspolitiken har genomgått flera hastiga och omvälvande
            förändringar den senaste tiden. Ett av de paradigmskiften som
            nu sker gäller synen på rättigheter. Från en syn på rättigheter
            som en väg till integration har flera partier börjat se rättigheter
            som en belöning för den som lyckats integrera sig. Rätten att
            leva med sin familj, att få perma­nent uppehållstillstånd eller
            medborgarskap ska vara avhängigt språk- och samhälls­kunskaper
            samt försörjningsförmåga. Det är en utveckling som Vänsterpartiet
            är starkt kritiskt till.
          </p>
          <p xml:id="i-TN3ARA6CzhvASQCd2xh5Mj">
            Sambandet mellan en politisk debatt som skuldbelägger utrikes
            födda och utmålar dem som hot och rasistiskt våld är även belagt
            i forskningen. I studien The effects of spatial and temporal influences
            on anti-refugee violence har de tyska forskarna Sebastian Jäckle
            och Pascal D König undersökt vilka faktorer som ligger bakom våld
            mot flyktingar. Precis som forskningen från sociologerna Ruud
            Koopmans och Susan Olzaks avseende 90-talets våldsvåg mot flyktingar
            i Tyskland kommer de fram till att en offentlig debatt som beskriver
            utrikes födda som brottslingar och belastningar för samhället
            leder till våldsaktioner mot just dessa grupper. Allra farligast
            är kombina­tionen av brott som begåtts av, eller påstås ha begåtts
            av, utrikes födda och opinions­bildare och politiker som trissar
            upp stämningen och hatet mot flyktingar utifrån sådana händelser.
          </p>
          <head xml:id="i-AziXY4nqWRpgHr5VJM4UGw" type="h2">
            4.2 Forskning och kunskap
          </head>
          <p xml:id="i-HFqn6c6fmapX2Ynu7trv9G">
            Rasismen, dess uttryck och konsekvenser, måste synliggöras och
            adresseras för att kunna bekämpas. Både den politiskt motiverade
            medvetna rasismen och den mer subtila och oreflekterade rasismen
            grundad i fördomar utvecklas konstant. Därför behövs alltid ny
            kunskap och forskning om rasismen och hur den verkar. Kunskap
            kommer dock aldrig vara tillräckligt för att bekämpa rasismen,
            men baserat på kunskap kan vi omför­dela makt och resurser.
          </p>
          <head xml:id="i-VJKp2sRjpxD3N9yJEcHcWz" type="h3">
            4.2.1 Jämlikhetsdata
          </head>
          <p xml:id="i-Mme7HTusVBEytnTWkpikmt">
            Jämlikhetsdata, eller jämlikhetsstatistik, är information om
            hur olika diskriminerings­grunder, såsom t.ex. religion, hudfärg
            eller etnicitet, är fördelade i populationen och hur de samverkar
            med varandra. Avsikten med jämlikhetsdata är att undersöka förekomsten
            och effekterna av diskriminering (Institutet för framtidsstudier
            2017: Forskningsrapport 2017:1).
          </p>
          <p xml:id="i-AqusXeo6neHLZJwzHAtDpS">
            Två tredjedelar av världens stater samlar in jämlikhetsdata.
            Sverige saknar i dag sådan statistik. Därmed försvåras arbetet
            mot diskriminering och ojämlikhet. FN, EU och Europarådet har
            regelbundet kritiserat Sverige för att inte samla in relevant
            kunskap och systematisk statistik om olika minoriteters situation,
            detta med hänvisning till en rad konventioner och direktiv som
            efterfrågar jämlikhetsdata, såsom FN:s konvention om avskaffande
            av alla former av rasdiskriminering, FN:s konvention om rättigheter
            för personer med funktionsnedsättning, EU:s direktiv om genomförandet
            av principen om likabehandling av personer oavsett ras och etniskt
            ursprung m.m.
          </p>
          <p xml:id="i-PNtrKUH8VcBzommBrebbFc">
            Frågan om huruvida Sverige bör införa jämlikhetsdata har utretts
            av Diskriminer­ingsombudsmannen (DO) i samråd med Datainspektionen,
            Statistiska centralbyrån (SCB) och Folkhälsomyndigheten. Slutsatsen
            är att jämlikhetsdata både kan och bör införas och praktiseras
            mer systematiskt även i Sverige.
          </p>
          <p xml:id="i-5fCWWsh1zwof6sj9ACTAF1">
            Sverige präglas i dag av växande klyftor. Segregationen och ojämlikheten
            är som mest tydliga i relation till diskrimineringsgrunderna etnisk
            tillhörighet, nationellt ursprung eller hudfärg samt religion
            eller annan trosuppfattning. Om vi ska kunna motverka diskriminering
            och ojämlikhet i samhället krävs kunskap om olika gruppers utsatthet.
            Jämlikhetsdata kan ge oss mer av sådan kunskap. Vänsterpartiet
            anser därför att Sverige bör upprätta jämlikhetsdata. Insamlingen
            av data ska bygga på samtycke, frivillighet och anonymitet och
            skulle kunna hanteras av SCB. Regeringen ska åter­komma med förslag
            om att upprätta jämlikhetsdata som bygger på samtliga diskriminer­ingsgrunder.
            Detta bör riksdagen ställa sig bakom och ge regeringen till känna.
          </p>
          <p xml:id="i-2BhCuFMRnFp4ry89asUC1n">
            Sommaren 2020 meddelade regeringen att den uppdrar åt Delegationen
            mot segre­gation (Delmos) och Statistiska centralbyrån (SCB) att
            utveckla ett rikstäckande index som belyser hur olika områden
            förhåller sig till varandra avseende socioekonomisk status. SCB:s
            områdesindelning för statistisk uppföljning av socioekonomiska
            förhållan­den ska vara utgångspunkt och indexet ska baseras på
            relevanta statistiska indikatorer som vägs samman till ett sammanhållet
            index. Senast den 30 juni 2021 ska SCB inklu­dera indexet i databasen
            Registerdata för integration. Vänsterpartiet välkomnar detta beslut
            och ser att initiativet kan bidra till att ta fram den typ av
            kunskap som behövs för att motverka segregation och rasism.
          </p>
          <head xml:id="i-9GgmSJR3R4gzdnzX31qnkB" type="h2">
            4.3 Prioritera upp hatbrott
          </head>
          <p xml:id="i-2oaP7MVkif3YnjarJ8joUH">
            Vänsterpartiet anser att arbetet mot hatbrott måste stärkas.
            Hatbrott är ett angrepp mot de grundläggande mänskliga fri- och
            rättigheterna och ett uttryck för bristande respekt för människors
            lika värde. Arbetet mot hatbrott och lagstiftningen på området
            är därför oerhört viktiga för att alla människor ska kunna delta
            i samhället på samma villkor utan att utsättas för brottsliga
            handlingar.
          </p>
          <p xml:id="i-Ui4qLsTWGyPLQu9FDo94P4">
            Det finns inget enskilt brott som heter hatbrott. Hatbrott är
            i stället ett samlings­begrepp för brott där gärningspersonens
            motiv för brottet är hat mot enskilda personers eller en grupp
            av människors förmodade etnicitet, nationella ursprung eller sexuella
            läggning m.m. Ett hatbrott kan således vara allt från mord till
            exempelvis kränkande klotter på en husvägg. Främlingsfientlighet
            och rasism är det absolut vanligaste motivet till hatbrott, följt
            av hatbrott som begås p.g.a. homofobi.
          </p>
          <p xml:id="i-QMhUp2NzWt6TVPhw72PtfE">
            Det öppna samhället bygger på demokrati, frihet och respekt för
            alla människors rätt att forma sina liv så länge man inte inkräktar
            på sina medmänniskors frihet. Våld och förföljelse av människor
            kan aldrig accepteras och måste bekämpas oavsett vilka som är
            de bakomliggande motiven. Det är av stor vikt att vi har ett samhälle
            som förmår att slå fast att ett brott har begåtts och som på allvar
            vidtar åtgärder både för att förebygga antalet brott och för att
            förbättra rättsväsendets hantering när det skett ett hatbrott.
          </p>
          <p xml:id="i-3NPYLdJtLeZ8ThFF3QEGbZ">
            Vänsterpartiet anser mot denna bakgrund att arbetet mot hatbrott
            bör prioriteras upp av Polismyndigheten och övriga rättsvårdande
            myndigheter. Vi menar att regeringen i regleringsbrev till rättsvårdande
            myndigheter bör prioritera upp bekämpningen av rasistiska, främlingsfientliga
            och homofobiska brott, inklusive diskrimineringsbrott. Regeringen
            ska i regleringsbrev till rättsvårdande myndigheter prioritera
            upp bekämp­ningen av rasistiska, främlingsfientliga och homofobiska
            brott, inklusive diskrimi­neringsbrott. Detta bör riksdagen ställa
            sig bakom och ge regeringen till känna.
          </p>
          <p xml:id="i-BxmefbAPKQTzGkosDzDYLe">
            Vår politik för att motverka hatbrott beskrivs närmare i motionen
            Hatbrott (2017/18:3881). I motionen En modern samepolitik (2020/21:166)
            lyfter vi också särskilda insatser för att motverka hatbrott mot
            samer.
          </p>
          <head xml:id="i-ShM7ErqruchnyUiRU1eqYU" type="h2">
            4.4 Stärk lagstiftningen kring hets mot folkgrupp
          </head>
          <p xml:id="i-UbGun9vm4FzC62oCGDBMKR">
            Lagstiftningen kring hets mot folkgrupp behöver ses över för
            att säkerställa att hets och terror mot folkgrupper inte kan passera
            ostraffat. De senaste årens upptrappade aktivitet från nazister
            är ett hot mot hela samhället, även om deras direkta angrepp riktar
            sig mot vissa individer och grupper. Det är ingen slump att nazisterna
            marscherar i närheten av synagogor, på Förintelsens minnesdag
            eller under judiska högtider.
          </p>
          <p xml:id="i-Fb52CCvnNuWQQCoBc9UcVo">
            Även grupper med vidriga åsikter har dock mötesfrihet, och det
            är centralt för vår demokrati. Det finns dock anledning att överväga
            mindre ändringar i lagen om hets mot folkgrupp för att komma åt
            just det organiserade hotfulla budskap som en samling marscherande
            nazister ger uttryck för när de samlas under sina fanor. Vi ser
            att polisen dessutom behöver mer kunskap om såväl religion som
            högtider och symboliskt viktiga platser för att kunna identifiera
            brott och för att kunna ge korrekta demonstrationstill­stånd.
            Våra förslag på hur Polismyndigheten ska stärka sin kompetens
            på detta område presenteras i motionen Bättre förutsättningar
            för polisens arbete (2020/21:91).
          </p>
          <p xml:id="i-BXwAANPsnpfcWURxocJBGp">
            För att någon ska kunna dömas för hets mot folkgrupp krävs att
            personen sprider ett uttalande eller annat meddelande som hotar
            eller uttrycker missaktning för en folkgrupp eller annan grupp
            av personer. För att brottsrekvisiten ska fånga in fler av de
            situationer där en grupp människor känner sig hotade p.g.a. t.ex.
            sitt etniska ursprung eller sin religion krävs att lagrummet ses
            över. Vänsterpartiet vill se över om det är möjligt att brottet
            även skulle kunna omfatta den kontext och den tid och plats som
            ett meddelande eller uttalande framförs i på en allmän plats.
            På så sätt skulle en helhetsbedömning kunna göras så att brottet
            kan fånga in t.ex. marscherande nazister utan att dessa bär öppet
            nazistiska symboler på sig eller skriker slagord. En sådan helhetsbedömning
            skulle t.ex. kunna beakta att alla deltagare är klädda i likadana
            uniformsliknande kläder, att alla bär skyddssköldar och att organisationen
            är öppet nazistisk eller annars har ett våldsbejakande antidemokratiskt
            budskap samtidigt som de marscherar förbi en synagoga.
          </p>
          <p xml:id="i-EzkcH3u5N4N4qGShyJNUK3">
            Nyligen presenterades utredningen Rasistiska symboler – Praxisgenomgång
            och analys (SOU 2019:27) av regeringen. Utredningen hade i uppdrag
            att se över den straffrättsliga regleringen i fråga om rasistiska
            och liknande symboler och vid behov föreslå förändringar. En genomgång
            har gjorts av domstolarnas praxis på området under de drygt senaste
            20 åren. Cirka 130 domar har studerats varav ett femtontal avser
            tryck- eller yttrandefrihetsbrottet hets mot folkgrupp. Utredningen
            har även gått igenom ca 120 beslut av JK rörande symboler. Med
            undantag för rena bevisfrågor, t.ex. om den tilltalade spridit
            en viss symbol, har de allra flesta åtal för spridande av rasistiska
            och liknande symboler lett till fällande dom. Utredningen gör
            därför bedömningen att den nuvarande regleringen är ändamålsenligt
            utformad. Någon ändring av bestämmelserna om hets mot folkgrupp
            eller något förbud mot användningen av vissa symboler föreslås
            därför inte i utredningen.
          </p>
          <p xml:id="i-BDCHY2m6HQvhHQn7rhP8AP">
            Vänsterpartiet vill se en ny utredning av lagstiftningen om hets
            mot folkgrupp som har ett bredare fokus än enbart rasistiska eller
            liknande symboler. Utredningen bör få i uppdrag att se över om
            det är möjligt att brottet hets mot folkgrupp även kan omfatta
            kontexten som ett meddelande framförs i. En sådan ändring kan
            komma att innebära att det krävs ändringar av TF och YGL.
          </p>
          <p xml:id="i-7rc9XypnuxZ7akfr9ZARPZ">
            Regeringen ska tillsätta en utredning av lagstiftningen om hets
            mot folkgrupp enligt beskrivningen ovan. Detta bör riksdagen ställa
            sig bakom och ge regeringen till känna.
          </p>
          <head xml:id="i-XCKw1eVMJSy8ZMd8SjMHps" type="h2">
            4.5 Bekämpa diskrimineringen
          </head>
          <p xml:id="i-D6vxgunh7nk4wz8Xpt52ey">
            Diskriminering är ett stort strukturellt problem som hindrar
            människor från att bli delaktiga i samhället fullt ut. För att
            komma till rätta med diskrimineringen krävs ett systematiskt och
            långsiktigt arbete. Det måste vara kostsamt att diskriminera,
            men även förebyggande åtgärder och insatser för att beivra diskriminering
            behövs.
          </p>
          <p xml:id="i-EeMjd9KubjMprng2Yqppzt">
            Det kanske mest effektiva sättet att mäta diskriminering är att
            göra s.k. korrespon­denstest, dvs. att skicka i väg två identiska
            jobbansökningar där bara namnet skiljer sig åt. Resultatet av
            sådana tester i Sverige är skrämmande. Sammantaget har en person
            med ett svenskklingande namn över 50 procent större chans att
            bli kallad på intervju än en person med Mellanöstern- eller nordafrikanskklingande
            namn. I en del studier är skillnaden 100 procent.
          </p>
          <p xml:id="i-MVpHn7T8s21hLkjhzBs7qM">
            En avhandling från Lunds universitet, publicerad 2017, visar
            hur arbetssökande också bedöms olika vid anställningsintervjuer
            beroende på bakgrund. Studien visar att de som har utländsk bakgrund
            i större utsträckning får frågor om hur de kommer att passa in
            i arbetsgruppen, medan personer med ”svensk” bakgrund får frågor
            om sin kompetens och sina färdigheter. Avhandlingen visar också
            att dessa effekter kan minskas genom mer systematiserade och strukturerade
            rekryteringsprocesser som fokuserar på kunskaper och kompetenser.
          </p>
          <p xml:id="i-V21hmUW7Rap6zzhSncbeiG">
            Diskrimineringen är som störst i yrken med låga kvalifikationskrav.
            Diskriminering är djupt orättvist. Dessutom är det ineffektivt.
            Diskriminering leder till att matchningen försämras genom att
            arbetsgivare ratar arbetssökande p.g.a. egenskaper som är helt
            irrelevanta för det arbete som ska utföras. Diskriminering sker
            inte bara i arbetslivet utan i hela samhället och är en konsekvens
            av fördomar och rasism. För att komma åt diskrimineringens rötter
            måste man göra upp med fördomar och bekämpa rasismen.
          </p>
          <head xml:id="i-Nj6ePRP58BLpcxTz1eMFd2" type="h3">
            4.5.1 Kriskommission mot diskriminering
          </head>
          <p xml:id="i-YMiCA4K58kCdsmziTAwy25">
            Högerpartiernas recept på nyanländas etablering på arbetsmarknaden
            och inkludering i samhället handlar om att sänka lönerna och rikta
            udden mot dem som sökt sig till Sverige. De bärande idéerna är
            att de nyanlända endast kan få enklare arbeten med låg ersättning
            och att de själva måste anstränga sig mer för att komma in i samhället.
            Majoritetsbefolkningen har inget ansvar och den diskriminering
            som nyanlända och utrikes födda utsätts för har ingen plats i
            denna världsbild. Därför har den allmänna debatten dominerats
            av resonemang om s.k. enkla jobb, dvs. tunga arbeten med låg produktivitet
            och låg lönenivå.
          </p>
          <p xml:id="i-TUNj6qw1Kh8GkbFgHRdzdN">
            Vänsterpartiet menar att denna debatt leder till fel lösningar
            på felformulerade problem. Sverige behöver fler jobb och förbättrad
            produktivitet inom olika sektorer, inte fler låglönejobb. Och
            det behövs ett stopp för diskriminering. Vänsterpartiet vill ta
            kraftfulla tag mot diskrimineringen i samhället. Diskrimineringsfrågor
            är komplexa. Det är ofta svårt att bevisa att diskriminering förekommit
            och svårt att motverka den. Därför vill Vänsterpartiet tillsätta
            en kriskommission mot diskriminering som kan arbeta för en samlad
            lösning på försörjningsbehov och mot strukturell diskriminering.
            En sådan kommission bör ta till vara den omfattande akademiska
            kunskapen om diskriminerings­frågor och arbetsmiljöfrågor och
            lämna förslag på en konkret och framsynt politik för att säkra
            de långsiktiga försörjningsbehoven på arbetsmarknaden med särskilt
            fokus på de sektorer som är ett direkt offentligt ansvar. En sådan
            kommission bör även se över straffsatser och skadeståndsnivåer
            i diskrimineringsärenden. Regeringen ska tillsätta en kriskommission
            mot diskriminering. Detta bör riksdagen ställa sig bakom och ge
            regeringen till känna.
          </p>
          <head xml:id="i-VKxRtMqZWj4PKgf5C1t4HN" type="h1">
            5 Rasism inom poliskåren och väktarbolagen
          </head>
          <p xml:id="i-8bvQdX2fURYuvJnndFUazH">
            Åtskilliga rasistiska händelser har uppmärksammats inom poliskåren
            genom åren. Bland annat när namnen ”Oskar Neger” och Neger Niggersson”
            användes i polisutbildningen. Och när medarbetare inom Skånepolisen,
            i en film de själva spelat in och använde som bevismaterial i
            en rättegång, har följande samtal:
          </p>
          <p xml:id="i-LCQ5wp3LAspjCe3JyW1nKU">
            – Jag håller med han gubben på Ica i Vellinge: ”Ni har kommit
            till fel kommun, blattejävlar.”
          </p>
          <p xml:id="i-Vc5HMeUhDaFqt8F9a1mVKt">
            – Den lille jävla apajäveln. Ska jag göra han steril när jag
            får tag på honom?
          </p>
          <p xml:id="i-7gcoBacGfnVkFReDftZyV1">
            – Ja, han ska ha så duktigt med stryk så han inte kan stå på
            benen.
          </p>
          <head xml:id="i-F9AyVJwuteMLy6L6y2HLRz" type="h1">
            De två poliserna fick fem dagars löneavdrag.
          </head>
          <p xml:id="i-JGiAPvV3eDWDPMDkBxgNuu">
            I samband med ett uppmärksammat ingripande av ordningsvakter,
            där en höggravid afrosvensk kvinna tvingades av tunnelbanan under
            våldsamma former gjorde Expressen en unik kartläggning av svenska
            vaktbolag. De hittade över 170 personer inom vaktbola­gen med
            kopplingar till högerextremism.
          </p>
          <p xml:id="i-R3TU8d6oKoAtXhta25HQzY">
            Rasism inom de aktörer som ska upprätthålla lag och ordning är
            fullkomligt oaccep­tabelt. När det uttrycks på detta öppna sätt
            måste det få tydliga konsekvenser. De som ska upprätthålla lagen
            kan aldrig få komma undan med att bryta mot den. Utöver de uppenbara
            kränkningar av människor och deras värdighet som rasismen innebär
            skadar den förtroendet för polisen och ordningsvakterna samt för
            samhället i stort, vilket leder till ökad misstänksamhet och i
            många fall en minskad benägenhet att anmäla brott eller alls ha
            kontakt med ordningsmakten.
          </p>
          <p xml:id="i-8cWmjTpkfHMZMTjU3FXZiD">
            Vänsterpartiets politik för att utveckla polisens arbete, bl.a.
            genom att motarbeta rasismen inom poliskåren beskrivs närmare
            i motionen Bättre förutsättningar för polisens arbete (2020/21:91).
          </p>
          <head xml:id="i-5n19wPXDj5P5yNvJCCmLTe" type="h2">
            5.1 Etnisk profilering
          </head>
          <p xml:id="i-9gJs4JA2LMdPFMf63HLvVn">
            Etnisk profilering – att använda etnisk tillhörighet, hudfärg
            eller religion som ett urvalskriterium, exempelvis när polisen
            eller tullen väljer vem som ska stoppas vid en kontroll – har
            sina rötter i rasistiska föreställningar och strukturer. I Sverige
            har före­komsten uppmärksammats genom flera allvarliga händelser.
            Bland annat i samband med upploppen i Husby 2013, Skånepolisens
            register över romer samt REVA-kontrollerna.
          </p>
          <p xml:id="i-YMHz6rZ2hdfS3SKXqucDDS">
            Etnisk profilering är olagligt och strider mot både Europakonventionen
            och grund­lagen. Utöver att det är kränkande för de personer som
            drabbas direkt, skadar det även samhället i stort genom att tilliten
            till polisen raseras och att spänningar och motsätt­ningar i samhället
            späs på ytterligare.
          </p>
          <p xml:id="i-Lqxda8RtiuJnqSAZnguiuy">
            Internationell forskning visar dessutom att etnisk profilering
            är en ineffektiv metod för att lösa brott och drabbar väldigt
            många oskyldiga människor som inte begått något brott. Kriminologen
            Leandro Schclarek Mulinari har på uppdrag av Civil Rights Defen­ders
            genomfört en studie som undersöker förekomsten av etnisk profilering
            i Sverige. Enligt studien är det vanligt att vissa grupper stoppas
            av polisen p.g.a. etnicitet. De som intervjuats i studien berättar
            om hur de framför allt stoppas i vardagliga situationer, när de
            kör bil, korsar gränser eller rör sig i offentliga miljöer. Att
            ofta stoppas av polisen skapar en känsla av att utan orsak behandlas
            som potentiell förövare. De intervjuade beskriver även hur de
            ibland misstänkliggörs när de själva är brottsoffer.
          </p>
          <p xml:id="i-KCmN71jcU68odjSPpeVfs4">
            Enligt studien möter polisen anklagelser om etnisk profilering
            med huvudsakligen tre argument. För det första att det finns ruttna
            äpplen inom kåren, liksom i övriga sam­hället. Därmed görs etnisk
            profilering till enskilda händelser och inget representativt för
            kåren. För det andra förstås vissa sysslor, exempelvis utlänningskontroller,
            som ofrån­komligt etniskt profilerande. Det krävs alltså ett urval
            utifrån etnicitet för att genomföra arbetet, enligt argumentet.
            Det tredje argumentet är kopplat till plats. Enligt det är vissa
            bostadsområden, där människor som rasifieras lever, mer brottsutsatta
            än andra. Det förklarar varför etniska minoriteter och grupper
            som rasifieras oftare stoppas av polisen.
          </p>
          <p xml:id="i-39WbRo6R3nt4h53kroTZAD">
            De argument som polisen lägger fram förklarar inte all den etniska
            profilering som beskrivs i studien. Inte heller andra medialt
            uppmärksammade fall. Vänsterpartiet menar att polisen måste ta
            etnisk profilering på större allvar och se det som ett strukturellt
            problem som behöver lösas genom att t.ex. se över och ändra arbetsmetoder.
          </p>
          <p xml:id="i-8RntKv6e5CJ8sGAHDfuRN3">
            Vänsterpartiets politik för att motverka etnisk profilering beskrivs
            närmare i motio­nerna Bättre förutsättningar för polisens arbete
            (2020/21:91) och Stoppa skjutningarna och öka tryggheten i socialt
            utsatta områden (2020/21:92).
          </p>
          <p xml:id="i-VALi1WYwkZRZfwiDvGYmWu">
            Regeringen ska tillsätta en granskning av polisens arbete och
            ge Polismyndigheten i uppdrag att utveckla nya arbetsmetoder för
            att undvika diskriminering. Detta bör riks­dagen ställa sig bakom
            och ge regeringen till känna.
          </p>
          <p xml:id="i-SiEVRuhTwJzN9qh55FXJao">
            Vänsterpartiet anser att personer som drabbats av diskriminering
            från polisen bör kunna få upprättelse. För detta krävs att diskrimineringslagen
            ändras så att även polisens åtgärder omfattas av lagen. På så
            vis kan problematiken synliggöras och åtgärdas. De som utsätts
            för etnisk profilering behöver känna att samhället står på deras
            sida och att polisen kan agera felaktigt och erkänna det. Regeringen
            ska göra en översyn av diskri­mineringslagen i syfte att se över
            möjligheten att låta diskrimineringslagen omfatta polisiära ingripanden.
            Detta bör riksdagen ställa sig bakom och ge regeringen till känna.
          </p>
          <head xml:id="i-NmCxW6Uzy2gTHHe66bb3FF" type="h1">
            6 Erkännande av Sveriges roll i den transatlantiska slavhandeln
          </head>
          <p xml:id="i-6CixbrZcqirt9Zxuh6xfob">
            Genom att förstå och erkänna rasismens historiska koppling till
            kolonialismen förstår vi bättre den rasism som finns i samhället
            i dag. Sveriges roll i den transatlantiska slav­handeln är något
            som knappt berörs i skolböcker. På universitet och högskolor behand­las
            ämnet sparsamt och det finns mycket lite forskning på området.
            Frågan har dock börjat diskuteras i samband med de omfattande
            protester och demonstrationer mot rasism som vi sett världen över
            under 2020. Bland annat till följd av att de 15 medlems­staterna
            i Karibiska gemenskapen (Caricom) krävt en ursäkt från Sverige,
            och flera andra länder, för vår inblandning i slavhandeln. Kravet
            kommer från en kommission som inrättades för sju år sedan av Caricom
            och som ställer krav på gottgörelse för grymheter under slaveritiden.
          </p>
          <p xml:id="i-2cgtV2Hki5HL7QhTXZGrks">
            Sverige spelade en liten men aktiv roll i den internationella
            slavhandeln. Svenska fartyg transporterade förslavade människor
            från den afrikanska kontinenten till den svenska kolonin Saint-Barthélemy,
            som var en blomstrande västindisk frihamn för kommers med slavar
            och andra handelsvaror. Under denna tid dominerade Sverige världshandeln
            med järn, den metall som användes för att tillverka vapen, bojor,
            kedjor, verktyg och jordbruksredskap och som därför var central
            i slavekonomin. Det hölls också slavauktioner på ön, vilket gav
            skattepengar till svenska kronan.
          </p>
          <p xml:id="i-MwMwysaVspXADHgaGEmBas">
            Enligt Caricoms gottgörelsekommission profiterade Sverige och
            det svenska kungahuset på slaveriet. Därför kräver de en ursäkt
            från den svenska regeringen och kungafamiljen till folken i Karibien.
            Vänsterpartiet instämmer i att Sverige bör be om ursäkt för vår
            roll i den transatlantiska slavhandeln, och att det bör ske genom
            fram­tagandet av en vitbok. En vitbok bidrar till att synliggöra
            de brott och övergrepp som begåtts och öka kunskapen kring slaveriets
            historia och dess betydelse för rasismen i dag. Regeringen ska
            ta initiativ till en vitbok kring Sveriges roll i den transatlantiska
            slavhandeln samt med utgångspunkt i denna förbereda en ursäkt
            för de handlingar som begåtts. Detta bör riksdagen ställa sig
            bakom och ge regeringen till känna.
          </p>
          <p xml:id="i-P9YQYuevmBhGPXa6enHpeV">
            För att synliggöra Sveriges roll och ansvar bör den 9 oktober
            – dagen då den siste afrikanen i svensk ägo frigavs 1847 på den
            dåvarande svenska kolonin Saint-Barthélemy – göras till en nationell
            minnesdag för att hedra offren för den svenska transatlantiska
            slavhandeln. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-ULhVNVpGrCKPh52aizUzhw">
              Christina Höj Larsen (V)
            </item>
            <item xml:id="i-FXzPKrsycsLxm9NBuULE1A">
              Mia Sydow Mölleby (V)
            </item>
            <item xml:id="i-X4dzw1BPW1q1yhVguYd6dX">
              Jon Thorbjörnson (V)
            </item>
            <item xml:id="i-DrdVZS1xxQcFE4v9QYQb8p">
              Linda Westerlund Snecker (V)
            </item>
            <item xml:id="i-Uo11XcArBfkeq8wsX66KZy">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
