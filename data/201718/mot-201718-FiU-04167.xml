<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-FiU-04167">
  <teiHeader>
    <fileDesc>
      <titleStmt>
        <title>med anledning av prop. 2017/18:100 2018 års ekonomiska vårproposition</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:4167 av Andreas Carlson m.fl. (KD)</title>
          <idno type="rdwebb">H5024167</idno>
          <rs type="number">4167</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H5024167/text</ref>
          <ref type="dokument_url_html">http://data.riksdagen.se/dokument/H5024167</ref>
          <ref type="dokumentstatus_url_xml">http://data.riksdagen.se/dokumentstatus/H5024167</ref>
          <ref type="docx">http://data.riksdagen.se/fil/FFB4BCBC-D20A-41F4-B6F5-967A5F675F3D</ref>
          <ref type="pdf">http://data.riksdagen.se/fil/22AA9D38-E56E-4C29-B980-A6DB1D1289F0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-DJ8dGLyQXx8GQeiGkcBRiK</idno>
            <name>Annika Eclund</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-WTUJB2R5FNpHU89dXa4RTX</idno>
            <name>Emma Henriksson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-PgfrE9pakWspkNp9dr9ejT</idno>
            <name>Caroline Szyber</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-6fuQ6SmPPEKbJCg8NRoZSh" type="basedOn"/>
        <correspContext corresp="i-6fuQ6SmPPEKbJCg8NRoZSh">
          <ref>Proposition 2017/18:100</ref>
        </correspContext>
        <correspAction xml:id="i-N4sNyTD9VuM3hAm6YNt3yG" type="signed"/>
        <correspContext corresp="i-N4sNyTD9VuM3hAm6YNt3yG">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-DJ8dGLyQXx8GQeiGkcBRiK"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-WTUJB2R5FNpHU89dXa4RTX"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-PgfrE9pakWspkNp9dr9ejT"/>
        </correspContext>
        <correspAction xml:id="i-VNBa8sMzPjVfWtYjyrTvqs" type="submitted">
          <date when="2018-05-02"/>
          <time when="16:21:00"/>
        </correspAction>
        <correspAction xml:id="i-7nWuiTztYE9FAyBGfd6Jp9" type="dismissed">
          <date when="2018-05-03"/>
        </correspAction>
        <correspAction xml:id="i-X5G9vEhV7ZbsRpvebS265y" type="reviewed">
          <date when="2018-05-03"/>
          <time when="12:11:00"/>
        </correspAction>
        <correspAction xml:id="i-9XrsiN1FEK4CMYioCa2kos" type="referred">
          <date when="2018-05-04"/>
        </correspAction>
        <correspAction xml:id="i-AdbqaNXa65tfTGD5xuvzbs" type="assigned">
          <date when="2018-09-18"/>
          <time when="10:45:39"/>
        </correspAction>
        <correspContext corresp="i-AdbqaNXa65tfTGD5xuvzbs">
          <ref type="assignedTo">Finansutskottet</ref>
        </correspContext>
        <correspAction xml:id="i-L2E2VZr36uje2H1M9M39HF" type="behandlas_i"/>
        <correspContext corresp="i-L2E2VZr36uje2H1M9M39HF">
          <ref type="uppgift">2017/18:FiU20</ref>
          <ref type="ref_dok_id">H501FiU20</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KD926vgUHSuEjciY9qpz2b" type="motHeader">
        <div xml:id="i-Wt1Gq6MDsubXUzneCNzuhS" type="motTitle">
          Motion till riksdagen 2017/18:4167 av Andreas Carlson m.fl. (KD)
          med anledning av prop. 2017/18:100 2018 års ekonomiska vårproposition
        </div>
      </div>
      <div xml:id="i-EQDPKV4sESp2qec8VkGPG2" type="motBody">
        <div xml:id="i-AYW6frpPxwyakSJzQDKpe1" type="TOC">
          <head xml:id="i-CxqBY8mcj7hX3xZtMakNfm">
            Innehållsförteckning
          </head>
          <list xml:id="i-HgUCXMHmmHZ4AzkEvFEgyu">
            <item xml:id="i-A15F9ytn8oUtp4ZjYdNPsb" style="indent-level: 1">
              Förslag till riksdagsbeslut
            </item>
            <item xml:id="i-BGba3aasbDSCUBMGjDwZJP" style="indent-level: 1">
              Ett välfärdslöfte att lita på
            </item>
            <item xml:id="i-X6wMpPJYc1tLyupK64sJLX" style="indent-level: 1">
              1 Ett bättre Sverige är möjligt
            </item>
            <item xml:id="i-YFLGC3Tz1BGwuJDrqGxdGE" style="indent-level: 1">
              2 Alliansens bedömning av det ekonomiska läget
            </item>
            <item xml:id="i-WrkBXy1jnZJWEef8CUowZQ" style="indent-level: 2">
              2.1 Stark internationell konjunktur
            </item>
            <item xml:id="i-2GeVmKeiFvevSvyjJM81QB" style="indent-level: 2">
              2.2 Stark tillväxt i Sverige men riskerna ökar
            </item>
            <item xml:id="i-7TMX2Wyd5NpURnjQXPdnVS" style="indent-level: 2">
              2.3 En tudelad arbetsmarknad där utanförskapet biter sig fast
              trots högkonjunkturen
            </item>
            <item xml:id="i-SV6YvT4b3nz6EyxKUM8Yk9" style="indent-level: 1">
              3 En bortslösad högkonjunktur
            </item>
            <item xml:id="i-Q1VCmDNxuBMQYX1fDuav2M" style="indent-level: 2">
              3.1 En expansiv finanspolitik som inte rustar Sverige för nästa
              kris
            </item>
            <item xml:id="i-46VSM7nQFS3VbbfiHkgV3W" style="indent-level: 2">
              3.2 Avsaknad av strukturreformer gör att utanförskapet biter
              sig fast
            </item>
            <item xml:id="i-PLGYkFKWChyRiUmZtcMwao" style="indent-level: 2">
              3.3 Trots skattehöjningarna brister välfärden samt samhällets
              kärnuppgifter
            </item>
            <item xml:id="i-Jg1siSRrVvmDvPbmB84gqg" style="indent-level: 1">
              4 Sverige behöver ambitiösa reformer
            </item>
            <item xml:id="i-Ht9zYmpRfN6qAyV6bEAMfw" style="indent-level: 2">
              4.1 En ansvarsfull ekonomisk politik
            </item>
            <item xml:id="i-MFCigmvw82PCHPs18eDSgH" style="indent-level: 2">
              4.2 Prioriterade reformområden
            </item>
            <item xml:id="i-GUwbaQZsnNPjpPjG2SbM6t" style="indent-level: 3">
              Säkra utrymme för reformer och förbered Sverige för nästa ekonomiska
              nedgång
            </item>
            <item xml:id="i-TmMMZwUhypoC1UPw4g8KFP" style="indent-level: 3">
              Fler i arbete
            </item>
            <item xml:id="i-DVnQ4Bi4DLJCD8oUqjTEmZ" style="indent-level: 3">
              En trygg välfärd och polis i hela Sverige
            </item>
            <item xml:id="i-DVMYtp91xizivkpFtPDNEv" style="indent-level: 3">
              Se till att Sverige kan växa sig starkare
            </item>
            <item xml:id="i-ArEwAZcCF6xD39RELf1H2E" style="indent-level: 3">
              Se till att Sverige är tryggt i en orolig omvärld
            </item>
            <item xml:id="i-NhLiHTsMyQKBteWeatiFdD" style="indent-level: 1">
              5 Kristdemokraternas ekonomiska politik
            </item>
            <item xml:id="i-2ytkS4cLzjgbKgyQ7ToNPr" style="indent-level: 2">
              5.1 Familjepolitik för ökad trygghet och frihet
            </item>
            <item xml:id="i-8s84qNmRexy4V4yToqmBZU" style="indent-level: 2">
              5.2 Ansvarsfull och human migrationspolitik
            </item>
            <item xml:id="i-Pg5LJVNb2H8KnC5ijRBEPq" style="indent-level: 2">
              5.3 Bättre och mer effektiv integration
            </item>
            <item xml:id="i-7ZS9jswfGwowhw5zSe8QYu" style="indent-level: 2">
              5.4 Ett företagsklimat för fler jobb
            </item>
            <item xml:id="i-UugeSJC5KXRazCXxgdkUcB" style="indent-level: 2">
              5.5 Reformer för fler bostäder
            </item>
            <item xml:id="i-TxapK9LHx7GkWBXkTjKZnw" style="indent-level: 2">
              5.6 En skola för kunskap och bildning
            </item>
            <item xml:id="i-S26fYt4Jr37jFn5rfpNzRL" style="indent-level: 2">
              5.7 Tryggare ekonomi för äldre
            </item>
            <item xml:id="i-9wFGt3T7HhQfBJCHeReu13" style="indent-level: 2">
              5.8 Goda kommunikationer i hela landet
            </item>
            <item xml:id="i-BPStCbLGpMBhAwftfihjea" style="indent-level: 2">
              5.9 En hållbar miljö- och klimatpolitik
            </item>
            <item xml:id="i-HZVM1hHoBuWtW82kRmB8YC" style="indent-level: 2">
              5.10 Ett stärkt jordbruk
            </item>
            <item xml:id="i-2UXS4oAUmk9vbVxusvmKpa" style="indent-level: 2">
              5.11 Sammanhållning över gränserna
            </item>
            <item xml:id="i-2kQmZ1YHSeA5DRHedLuyve" style="indent-level: 2">
              5.12 Försvaret och samhällets krisberedskap
            </item>
            <item xml:id="i-4sGp8RbnbJTp6hAdLKrmEu" style="indent-level: 2">
              5.13 En politik som stöder, inte styr, kulturen
            </item>
            <item xml:id="i-4dEX4MzG6gFcG8syXnUyYJ" style="indent-level: 2">
              5.14 Det civila samhället
            </item>
            <item xml:id="i-Cj8r63vFvnj1fsx1VUCK6h" style="indent-level: 2">
              5.15 Mer valfrihet och makt till den enskilde
            </item>
            <item xml:id="i-9Ye5GkWhWLHxThh1RrDUTp" style="indent-level: 1">
              6 Svensk arbetsmarknad behöver reformeras
            </item>
            <item xml:id="i-MW8KG5NyW8B3xXbpGba7Lb" style="indent-level: 2">
              6.1 En arbetsmarknad där alla får plats
            </item>
            <item xml:id="i-8XsLpsZRQNkqBm34sXmwU6" style="indent-level: 3">
              Skattelättnader för utsatta grupper på arbetsmarknaden
            </item>
            <item xml:id="i-EAwtEZeD4HtULh453yXMoM" style="indent-level: 3">
              Snabbare etablering och livslångt lärande
            </item>
            <item xml:id="i-6yXg6Wos2uw7Z1bRwS6yKw" style="indent-level: 3">
              Inträdesjobb
            </item>
            <item xml:id="i-LHmKDhRzZc9wMUxu78BywM" style="indent-level: 3">
              Fler platser i yrkesvux
            </item>
            <item xml:id="i-WW5y72CURWm7vLHnmt5GXf" style="indent-level: 3">
              Effektivisera arbetsmarknadspolitiken
            </item>
            <item xml:id="i-5XiYvTz2qQeKYn3kt88MrS" style="indent-level: 1">
              7 Vård och omsorg att lita på
            </item>
            <item xml:id="i-4b7MiBkgK5eYWxuXAihdgK" style="indent-level: 2">
              7.1 En hälso- och sjukvård i världsklass
            </item>
            <item xml:id="i-GefFaDsAtkfum3X5jji98a" style="indent-level: 3">
              Statligt ansvar för sjukvården
            </item>
            <item xml:id="i-CMmQGgjAr2EjNLi1sJJkT7" style="indent-level: 3">
              Återinför en reformerad och förbättrad kömiljard och stärkt vårdgaranti
            </item>
            <item xml:id="i-5u3ncPtJnoLqsyN3uKuL2x" style="indent-level: 3">
              Vårdplatsgaranti inom sjukvården
            </item>
            <item xml:id="i-MhBj4WzKc32qf4mMZBPdeQ" style="indent-level: 3">
              Investering i primärvården
            </item>
            <item xml:id="i-8aaGmQ9443nTiD4adiYtpz" style="indent-level: 3">
              Fortsatt satsning på regionala cancercentrum (RCC)
            </item>
            <item xml:id="i-85jRXQbtAm6ATATYwrwaDN" style="indent-level: 3">
              En förbättrad förlossningsvård
            </item>
            <item xml:id="i-8zng1ux82up5NyiFd6447" style="indent-level: 3">
              En förstärkt barn- och ungdomshälsovård.
            </item>
            <item xml:id="i-UJHDpZweh74usXnjFbuvki" style="indent-level: 3">
              Vårdserviceteam – tid att fokusera på vård och omsorg
            </item>
            <item xml:id="i-SEsVvZNshLP8bGZQrWk8gX" style="indent-level: 2">
              7.2 Att åldras i trygghet och värdighet
            </item>
            <item xml:id="i-DU6GAidwS5MfPCFcATjkNN" style="indent-level: 3">
              Stora personalsatsningar inom äldreomsorgen
            </item>
            <item xml:id="i-U721LWH6kk5uocpQStyEhQ" style="indent-level: 3">
              Fler äldreboendeplatser måste till nu
            </item>
            <item xml:id="i-QwEuJZb1EK9ZCwJaowQvcU" style="indent-level: 3">
              Valfrihet och en värdighetsgaranti i varje kommun
            </item>
            <item xml:id="i-SZ4DaoxEXNb1sHJcYBLQWH" style="indent-level: 3">
              Stärkt demensvård
            </item>
            <item xml:id="i-UKR2skr7qCBN6vfu1dEwF7" style="indent-level: 3">
              Stoppa vinstjakten i välfärdssektorn
            </item>
            <item xml:id="i-BUwfftJCoZuUT3Rr4UtaqB" style="indent-level: 2">
              7.3 Stärk socialtjänsten
            </item>
            <item xml:id="i-A6mkH5BwVDVK7hedfeVZfr" style="indent-level: 1">
              8 Kristdemokraternas tillkommande reformer våren 2018
            </item>
            <item xml:id="i-76FF6eJmqHfZHGR26zx8W7" style="indent-level: 2">
              8.1 Flytta vården närmare medborgarna
            </item>
            <item xml:id="i-2hCPWEeULFotm5MpZiaCPe" style="indent-level: 3">
              Alla äldre ska ha rätt till hemsjukvård
            </item>
            <item xml:id="i-N84q8nZNb1kxmaddPg7HHi" style="indent-level: 3">
              Finansiering
            </item>
            <item xml:id="i-6emsDrYeL5hmqDLi9cp5pF" style="indent-level: 3">
              Alla kommuner ska erbjuda äldresamtal
            </item>
            <item xml:id="i-2oNJ8UMD1ij84rBZzMVo3r" style="indent-level: 3">
              Fler läkare i primärvården så att alla kan få fast läkare
            </item>
            <item xml:id="i-SovvJHubSJ2F4Bqe79YVbN" style="indent-level: 3">
              Kristdemokraternas förslag
            </item>
            <item xml:id="i-3WUD8H99CXvoWA5futxRn2" style="indent-level: 3">
              Vårdkrisen kräver fler specialistsjuksköterskor
            </item>
            <item xml:id="i-JnxmzJe9bRwVTPMKU8jxLS" style="indent-level: 2">
              8.2 LSS att lita på
            </item>
            <item xml:id="i-QnzRBfTwSqrt5mjBJCDRTr" style="indent-level: 2">
              8.3 Fler vägar till jobb
            </item>
            <item xml:id="i-WicP645ueAYpoiX6cEduN" style="indent-level: 3">
              Sfi med yrkesutbildning
            </item>
            <item xml:id="i-7hWrMsErS7LwFz8sMMnS8b" style="indent-level: 2">
              8.4 Ökad trygghet
            </item>
            <item xml:id="i-XdAGCF3sQ9i3Eg9mbUpt28" style="indent-level: 3">
              Bygg ut hela rättskedjan och statlig närvaro i hela landet
            </item>
            <item xml:id="i-2epHnW2qdwcoGAaZKoiQ2G" style="indent-level: 3">
              Förbättrat gränsskydd genom ett reformerat tullverk
            </item>
            <item xml:id="i-SKjQKNBDAYuW3JTPJ9YoUS" style="indent-level: 3">
              Kristdemokraternas förslag
            </item>
            <item xml:id="i-CJyLBaFtu1X4s55Vyi62yS" style="indent-level: 1">
              9 Reformtabell och finansiering
            </item>
            <item xml:id="i-5CCyUy2ZsuPBUtTdBbyu5C" style="indent-level: 3">
              Finansiering
            </item>
          </list>
        </div>
        <div xml:id="i-HKaDY1oyxQqHPioEg5J9gy" type="motProposal" subtype="förslag">
          <head xml:id="i-Mtmv5S6hxdyRDio7JGLuw5">
            Förslag till riksdagsbeslut
          </head>
          <list xml:id="i-L7huravZg3jiCvbWpwgvS1">
            <item xml:id="i-TrcF2CAsyW7Mw13UaSjyVX" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
          </list>
        </div>
        <div xml:id="i-XjkvhCn7dmY5kS5aaQ9akx" type="motContent">
          <head xml:id="i-UaXzGLwNSVC9MNCrt4G8Yx" type="h1">
            Ett välfärdslöfte att lita på
          </head>
          <p xml:id="i-S9SP23194TZ3zhngpQALJD">
            Under den mandatperiod vi nu är i slutet av har det varit ekonomisk
            högkonjunktur. Men de goda förutsättningarna har regeringen Löfven
            inte lyckats omsätta i bättre sjukvård, bättre äldreomsorg, ökad
            trygghet mot brott eller minskad arbetslöshet bland personer som
            står långt ifrån arbetsmarknaden. Tvärtom. Köerna till sjukvården
            har ökat. Äldreomsorgen har blivit mindre tillgänglig för våra
            äldre. Antalet poliser har blivit färre och tudelningen på arbetsmarknaden
            har ökat. Regeringen befinner sig ljusår ifrån sitt arbetslöshetslöfte
            från den förra valrörelsen om lägst arbetslöshet i EU 2020.
          </p>
          <p xml:id="i-RiQHw9CNuPnMzjDswepgFj">
            Tyvärr befinner man sig mycket långt ifrån att klara sitt löfte
            om att alla personer som får en cancerdiagnos ska få vård inom
            fyra veckor. Inte ens hälften av de som får den cancerform som
            kräver flest dödsoffer, lungcancer, får vård inom sex veckor.
          </p>
          <p xml:id="i-PaTwUub2HuCgCiHQgo9VYY">
            Sedan Kristdemokraterna lämnade Socialdepartementet har vårdköerna
            i det närmaste fördubblats. Öppna jämförelser visar att ca 83
            000 personer väntade längre än 90 dagar på operation eller första
            besök i specialistvården i mars 2018, vilket är vårdgarantins
            lagstadgade krav.
          </p>
          <p xml:id="i-RodGerdSyTj1W7W53ZTwUR">
            De långa köerna och överbeläggningarna utsätter svensk sjukvård
            för en ökad etisk stress. Sjukvårdspersonal måste allt oftare
            välja ut vilka patienter som ska få vård, eller ställa en patient
            längre bak i kön trots att de är medvetna om att det innebär en
            ökad risk.
          </p>
          <p xml:id="i-4bWZG9fMPAucBGsrV8S3K5">
            Ungefär 4 600 äldre fick förra året vänta i mer än tre månader
            på att få en plats på ett äldreboende efter att kommunen beslutat
            att den äldre hade rätt till särskilt boende. Och variationen
            är stor över landet. Därtill förnekas många rätten att bo i särskilt
            boende och tvingas kvar i ensamhet och otrygghet. Pensionärsskatten
            ska avskaffas i sin helhet från den 1 januari 2019.
          </p>
          <p xml:id="i-Bx81JPDoNTg5zapsvNshUY">
            Regeringens svaga reformer på vård och omsorgsområdet har inte
            löst problemen, och i vissa fall har regeringens reformer faktiskt
            förstärkt den negativa utvecklingen. Genom att utlova ett vinsttak
            för välfärdsföretag som i realiteten gör det omöjligt att bedriva
            fungerande verksamhet i välfärden har man exempelvis lagt en våt
            filt över utbyggnaden av äldreomsorgen.
          </p>
          <p xml:id="i-Kqanz7Ab6JcSUyBhkACyCF">
            Antalet poliser har under mandatperioden blivit 439 stycken färre,
            och poliser lämnar sina tjänster varje vecka. Antalet särskilt
            utsatta områden där polisen uppger att kriminalitet och utsatthet
            är hög blir fler och problemen på mindre orter där polisen inte
            alls är närvarande är också påtagliga. Våldtäktsfall läggs på
            hög och brottsoffer blir utan upprättelse.
          </p>
          <p xml:id="i-T4vy39mk7eDPv7grk8SVcX">
            Bristerna i rättsväsendet och på arbetsmarknaden drabbar utsatta
            områden särskilt, vilket öppnar för brottslighet och utanförskap
            som leder till ökade motsättningar i samhället. Och i områden
            där polisen inte har kontroll riskerar kriminella att dominera
            i stället, vilket hindrar integrationen. Vissa av våra värderingar
            är inte valbara och vägen in i vårt samhälle måste vara glasklar.
          </p>
          <p xml:id="i-8o8NfHLEUMoWnSM9MCSfnx">
            I stället för att genomföra reformer för att sänka jobbtrösklar,
            bryta tudelningen och sänka skatterna för jobb och företagande
            har regeringen under mandatperioden höjt skatterna kraftigt. Det
            har blivit dyrare att anställa såväl unga som äldre och mindre
            lönsamt att utbilda sig till och arbeta som exempelvis lärare
            eller specialistsjuksköterska eller ta ett chefsjobb i äldreomsorgen.
            Man har också slopat avdragsrätten för gåvor till ideella organisationer
            som arbetar med hjälpverksamhet och man har höjt skatten på sparande.
          </p>
          <p xml:id="i-Wp1tgk9etZLEzP1bDMgkcM">
            Kristdemokraterna vill att medborgarna ska kunna lita på att
            centrala välfärdsfunktioner fungerar. Man ska få vård i tid. Den
            äldre som känner sig otrygg och inte vill bo ensam längre ska
            snabbt få plats på ett äldreboende. Rättssystemet ska förstärkas
            så att tryggheten kan upprätthållas både på mindre orter ute i
            landet och i våra utanförskapsområden.
          </p>
          <p xml:id="i-8sgZaV6wGtymkENJznPoEg">
            Om vi sätter människovärdet i centrum måste vi göra vårt yttersta
            för att dessa saker ska fungera och det måste styra hur vi använder
            våra gemensamma resurser. Därför är det så viktigt att också prioritera
            och välja bort sådant som inte är nödvändigt. Slöseriet inom såväl
            statens finanser som många kommunala budgetar är utbrett.
          </p>
          <p xml:id="i-P9Ts9by58DmSdABYjbMDkW">
            Vid sidan av tydliga prioriteringar är en förutsättning för att
            klara välfärdens utmaningar över tid såväl stora som genomtänkta
            reformer som att fler arbetar så att mer resurser kan tillföras
            den gemensamma välfärden. Vi föreslog omfattande reformer med
            denna inriktning i vår budgetmotion och utvecklar nu ytterligare
            förslag. Ett viktigt steg är att staten ska ta över ansvaret för
            sjukhusvården.
          </p>
          <p xml:id="i-5Hu1xNni7USnJJy3ns5AgS">
            I denna motion föreslår vi hemsjukvård för alla äldre som är
            inskrivna i kommunal äldreomsorg – en stor omläggning av vården
            och omsorgen av äldre. Vi föreslår också ett erbjudande om hembesök
            för alla som fyllt 80 år men som ännu inte får hemtjänst eller
            bor på äldreboende. Utbildningarna för specialistsjuksköterskor
            byggs ut och primärvården ska införa fasta läkare.
          </p>
          <p xml:id="i-13phYYKyQJM4oEZPaCYNYB">
            Kristdemokraterna vill öka antalet poliser i samhället. För att
            hela rättskedjan ska fungera krävs att vi också förstärker domstolssystemet
            och därmed ökar statens närvaro på mindre orter, vilket vi föreslår
            i denna motion.
          </p>
          <p xml:id="i-5GCoHrsKYK1FbyJ3xRGY7n">
            Tullverkets roll ska förändras med ökad inriktning mot gränsskydd.
          </p>
          <p xml:id="i-XxceEWhprwrP17xj6c1FzN">
            För att förkorta nyanländas etableringsprocess måste det bli
            lättare för nyanlända att få en plats på sfi med yrkesutbildning.
            Därför byggs antalet platser på utbildningar som kombinerar sfi
            med yrkesutbildning ut kraftigt.
          </p>
          <p xml:id="i-JuPDrd3rvkJXUuVkyaCvqZ">
            Människor ska kunna lita på Sverige när det gäller vården och
            tryggheten. Men för att vända den negativa utvecklingen måste
            Sverige ta en ny inriktning. Sverige behöver en ny regering!
          </p>
          <head xml:id="i-QWPAN4xa9KZbNvjb3EwzAq" type="h1">
            1 Ett bättre Sverige är möjligt
          </head>
          <p xml:id="i-PMDeSo5reoMUctna8u13sw">
            Alliansen är Sveriges största och viktigaste kraft för politisk
            förnyelse och en ny svensk regering. I valet 2018 kommer vi gemensamt
            att söka väljarnas förtroende för att bilda en ny alliansregering.
            Under perioden 2006 till 2014 tog vi ansvar för Sverige. Vi bröt
            det utanförskap som pressade ut människor från arbetsmarknaden,
            samtidigt som vi hanterade den djupaste ekonomiska krisen sedan
            1930-talet. Resurserna till välfärden ökade med över 100 miljarder
            kronor, det blev mer lönsamt att arbeta och klimatutsläppen minskade.
          </p>
          <p xml:id="i-6K3ikDFhePa2Dnevtr8XuN">
            Den rödgröna regeringen – som ofta haft samarbetssvårigheter
            och som har varit beroende av Vänsterpartiet – har bedrivit en
            ekonomisk politik präglad av skattehöjningar, snabbt stigande
            utgifter och ett oansvarigt lågt sparande. Denna utveckling behöver
            brytas.
          </p>
          <p xml:id="i-T3Z3ruB1Yf8VpRxPUi9rxh">
            Alliansens alternativ tar sin utgångspunkt i en gemensam syn
            på var vårt land befinner sig. Sverige drar just nu nytta av högkonjunkturen.
            Bland inrikes födda är arbetslösheten låg och i flera branscher
            råder det arbetskraftsbrist. Vi har en sjukvård i världsklass,
            när man väl får hjälp. Den nedåtgående kunskapstrenden i skolan
            kan vara på väg att brytas. Vi har en polis som i svåra lägen
            gör ett fantastiskt arbete.
          </p>
          <p xml:id="i-WtBXbFzv3XYvn72aquGmcz">
            Samtidigt är det uppenbart att mycket inte fungerar. Den dåliga
            integrationen bygger ett utanförskap som riskerar att få bestående
            negativa ekonomiska och sociala konsekvenser. Jobbklyftan mellan
            inrikes födda och utrikes födda är stor och det tar åtta år innan
            hälften av de utrikes födda är sysselsatta.
          </p>
          <p xml:id="i-EDtGgoTvok8zv5hwrq3Lpz">
            Gängkriminaliteten är ett hot mot människor och företagande på
            många platser runt om i landet. Polisen betecknar 61 områden i
            Sverige som utsatta, varav 23 som särskilt utsatta. Förra året
            dödades 43 personer i skjutningar. Gängvåldet sprider sig in på
            akutmottagningar och riktar sig mot blåljuspersonal inom polis,
            sjukvård och brandväsen. Brottsförebyggande rådet beskriver en
            växande oro för brott. Polistätheten är den lägsta på ett decennium
            och många platser på polishögskolorna står tomma.
          </p>
          <p xml:id="i-Dir3ds9KopWQSQYYTQqQNn">
            Köerna till sjukvården har fördubblats sedan den rödgröna regeringen
            tillträdde. De ökar över hela landet, men det är i röda landsting
            som utvecklingen är mest oroväckande. I det sedan länge alliansstyrda
            Halland får nio av tio patienter träffa en specialist inom vårdgarantins
            gräns. I socialdemokratiskt styrda Norrbotten får bara sex av
            tio patienter göra det. Regeringens beslut att avskaffa den s.k.
            kömiljarden, de statliga pengar som kortade köerna, var ett stort
            misstag.
          </p>
          <p xml:id="i-WdR8rMfSGvzxNG4ieLDw4L">
            Rekordlåga räntor, tidigare genomförda strukturreformer och en
            internationell högkonjunktur driver den svenska tillväxten, samtidigt
            som ingen regering sedan 1970-talet har sparat så lite i högkonjunktur
            som den nuvarande. I kombination med bristen på nya långsiktiga
            strukturreformer gör detta Sverige illa rustat inför den lågkonjunktur
            som förr eller senare kommer.
          </p>
          <p xml:id="i-Xu9qrhMHM2oGhh57aYrxHv">
            Det svenska näringslivet är i grunden konkurrenskraftigt, men
            politiken går i fel riktning. Flera beslut har försämrat villkoren
            för företagande och jobb i Sverige. Sammantaget har regeringen
            höjt skatterna med över 60 miljarder kronor, varav över 30 miljarder
            kronor är skattehöjningar på jobb och tillväxt – exempelvis på
            inkomster, företagande och RUT-tjänster. Sådant har Sverige inte
            råd med. Nästa generations stora svenska bolag måste växa i dag.
          </p>
          <p xml:id="i-Ab6zz2v1AzR5nE734Cptxp">
            I de viktiga valfrihetsfrågorna styrs regeringen dessutom av
            vänsterkrafter. Reepalu-utredningen, som regeringen nu valt att
            gå fram med, riskerar att slå direkt mot 340 000 elever som går
            i friskolor i och med att deras skolor riskerar att behöva stängas.
            Att några av Sveriges allra bästa skolor kan tvingas lägga ned
            skapar otrygghet för många människor i hela landet.
          </p>
          <p xml:id="i-NCbnN8aVLrhuzoLfUx3m7R">
            Samtidigt finns det skolor som inte klarar kunskapsuppdraget.
            Nära 19 000 elever, mer än 17 procent av eleverna, gick ut grundskolan
            2017 utan behörighet till gymnasieskolan. Svenska elever går färre
            timmar i skolan och tappar därmed nästan ett år i grundskolan
            jämfört med elever i andra länder. Reformerna för att öka fokus
            på kunskap har stannat av. Problemen med stök och brist på studiero
            växer. Samtidigt minskar söktrycket till lärarutbildningen igen
            – och det i ett läge när lärarbristen tilltar.
          </p>
          <p xml:id="i-A7qMMwCwekYYxVQrPodDjZ">
            Regeringens klimatpolitik kan inte dölja att utsläppen nu ökar
            igen. Externa bedömare som Konjunkturinstitutet pekar på att regeringens
            miljöpolitik är dyr och ineffektiv. Under alliansregeringen minskade
            utsläppen, samtidigt som ekonomin växte. Med denna regering ökar
            klimatutsläppen.
          </p>
          <p xml:id="i-QJevnVCPBoDBxS1sL9bVmB">
            Problemen är alltså stora, men det finns ingen anledning att
            känna hopplöshet. Vart och ett av dessa problem går att lösa.
            I en del fall kommer det att vara svårt och ta tid. Men vi vet
            – av egen erfarenhet från åtta års regerande, och från Alliansens
            och Socialdemokraternas gemensamma erfarenheter efter 90-talskrisen
            – att det går att reformera sådant som inte fungerar bra nog.
          </p>
          <p xml:id="i-8ejwAdXpMWVXRczcmeacp3">
            Ett bättre Sverige är möjligt, men det kräver en framåtsyftande
            reformagenda. En sådan kommer Alliansen att genomföra efter valet.
          </p>
          <head xml:id="i-WQCzfqLneRyaTatJgyH32p" type="h1">
            2 Alliansens bedömning av det ekonomiska läget
          </head>
          <p xml:id="i-A9VozyLrxM7YWa8JeLWDpU">
            Svensk ekonomi går bra. Efter en ovanligt lång och djup nedgång
            råder det nu högkonjunktur, drivet av en stark, investeringsdriven
            tillväxt i omvärlden och en expansiv penningpolitik med minusräntor.
            Som i varje högkonjunktur blir jobben fler och skatteintäkterna
            större. Samtidigt kan inte högkonjunkturen dölja att Sverige befinner
            sig i en period med stora reformbehov. Trots den höga tillväxten
            präglas svensk ekonomi av flera långsiktiga problem och obalanser.
            Arbetsmarknaden kännetecknas av en stor och ökande tudelning,
            där en allt större andel arbetslösa står allt längre från arbetsmarknaden.
            Det är tydligt att högkonjunkturen inte kommer alla till del.
            Samtidigt är bristen på arbetskraft stor, inte minst i offentlig
            sektor. Prognoser pekar på att tillväxten per capita framöver
            blir lägre än i jämförbara länder.
          </p>
          <p xml:id="i-6Mbomgdz7dhEf4ckCRQ5Ds">
            Konjunkturen i omvärlden ser ut att stärkas ytterligare framöver.
            Det finns dock betydande risker för ett sämre scenario. Efter
            att USA infört importtullar på stål och aluminium och landets
            handelspartner svarat med motåtgärder finns det en risk för ett
            omfattande handelskrig. Minskad handel riskerar att skada ett
            litet exportberoende land som Sverige. Effekterna av brexit kan
            fortfarande bli mer omfattande än befarat, och risken för en sämre
            utveckling i Kina kvarstår.
          </p>
          <p xml:id="i-D2JqdCX6z7YuE7zVkMBkns">
            Dessutom talar det faktum att många länder i världen just nu
            går bra samtidigt för att riskerna för en nedgång nu är större.
            Tillgångspriserna har ökat kraftigt, samtidigt som skuldsättningen
            i många länder är högre än före finanskrisen. Den svenska ekonomin
            är mycket omvärldsberoende och när konjunkturen vänder ned internationellt
            skulle det drabba Sverige hårt. För att Sverige ska klara utvecklingen
            framöver krävs därför nya strukturreformer.
          </p>
          <head xml:id="i-BF84usL8yXZy8LjEccMpkN" type="h2">
            2.1 Stark internationell konjunktur
          </head>
          <p xml:id="i-Sv43qaLJWU4zs5L5Zmt5yU">
            Efter flera år med långsam återhämtning har den internationella
            konjunkturen under 2017 och inledningen av 2018 förstärkts brett.
            Tillväxten understöds av inriktningen på penningpolitiken och
            finanspolitiken. Den mycket expansiva penningpolitiken förväntas
            normaliseras långsamt, samtidigt som OECD bedömer att finanspolitiken
            blir mer expansiv 2019, drivet framför allt av utvecklingen i
            USA och Tyskland. Arbetsmarknaderna har stärkts, med sjunkande
            arbetslöshet och stigande sysselsättningsgrad. En majoritet av
            EU-länderna har nu rekordhög sysselsättningsgrad, däribland länder
            som Tyskland, Frankrike, Storbritannien och Nederländerna. Arbetslösheten
            i euroländerna ligger i nivå med OECD:s bedömning av jämviktsarbetslösheten.
            Löneökningarna har dock varit svaga, men det syns nu tecken på
            stigande löner i USA, Tyskland och Japan.
          </p>
          <p xml:id="i-7r9aX35upvWM8b27U6t3jE">
            Globala förtroendeindikatorer, som exempelvis inköpschefsindex,
            visar på fortsatt stark utveckling. Sentimentet har dock försvagats
            sedan i höstas, vilket skulle kunna indikera att konjunkturen
            närmar sig toppen. Det gäller framför allt USA, som ligger långt
            fram i konjunkturen och där arbetslösheten ligger på samma nivå
            som vid tidigare konjunkturtoppar och penningpolitiken långsamt
            har förts i en något mindre expansiv riktning. OECD:s bedömningar
            pekar på att den expansiva finanspolitiken, med skattesänkningar
            och utgiftsökningar, troligen bidrar till stark tillväxt också
            under 2018 och 2019. Samtidigt innebär de stora budgetunderskotten
            och den betydande och växande amerikanska statsskulden en risk
            framöver. Skulle USA:s handelspolitik utvecklas till ett storskaligt
            handelskrig kan också tillväxtförutsättningarna försämras betydligt.
          </p>
          <p xml:id="i-MQctpUcmznLxWXqDAXXESU">
            Tillväxten i euroländerna förstärks och breddas också, drivet
            av låga räntor och expansiv finanspolitik kombinerat med en starkare
            arbetsmarknad och starka förtroendeindikatorer. Investeringarna
            går också starkt, vilket bör kunna gynna svensk export. Finanspolitisk
            stimulans i Tyskland och ekonomiska reformer i Frankrike bidrar
            också. Effekterna av det brittiska utträdet ur EU utgör dock en
            risk för tillväxten på lite längre sikt.
          </p>
          <p xml:id="i-5vLRoGiry9zZ9DsZGZC4Jg">
            I tillväxtländerna ses också en tydlig förstärkning, både för
            råvaruexportörer och för råvaruimportörer. Kina växte snabbare
            än väntat under 2017, men förväntas stabilisera sig på en lägre
            tillväxtbana. En åldrande befolkning och mindre gynnsamma kreditvillkor
            påverkar tillväxtförutsättningarna och det finns kvarstående risker
            med överkapacitet i statliga företag och regionala obalanser.
            Om den internationella handelskonflikten trappas upp skulle Kina
            också drabbas.
          </p>
          <p xml:id="i-G93J4NrayJJPJeAebRYDLv">
            Figur 1 Tillväxtutveckling (2018–2023) i världen, euroområdet,
            Kina, Sverige och USA
          </p>
          <p xml:id="i-XrJwHg2XvZpD51Hk9RmXgH">
            Källa: IMF.
          </p>
          <p xml:id="i-8LHbuWRWtJ2AZHX1vyeKid">
            Sammanfattningsvis är den internationella konjunkturen stark
            och uppgången bred, men det finns fortfarande osäkerhet och den
            långsiktiga tillväxtpotentialen kan vara lägre än tidigare. För
            att stärka tillväxtutsikterna krävs att både avancerade ekonomier
            och tillväxtekonomier genomför strukturreformer som stärker produktiviteten
            och tillväxten på medellång sikt. Samtidigt framhåller OECD vikten
            av att undvika alltför procyklisk finanspolitik i detta läge.
            Det är också viktigt för välståndsutvecklingen att ett internationellt
            handelskrig undviks och att handel och investeringar över gränserna
            i stället underlättas.
          </p>
          <head xml:id="i-SqksHEMk7TBQdE36pqUQeD" type="h2">
            2.2 Stark tillväxt i Sverige men riskerna ökar
          </head>
          <p xml:id="i-2d6BTiMW3TguZEiX1jJ9dV">
            Högkonjunkturen fortsätter att förstärkas under 2018 och 2019.
            Den allt starkare konjunkturen i omvärlden, driven i hög grad
            av investeringar, gynnar svensk export och svensk industri. Till
            detta kommer en unik kombination av minusräntor och expansiv finanspolitik
            i högkonjunktur som driver på utvecklingen.
          </p>
          <p xml:id="i-UngWjKEjneXpNmh6xFqwTj">
            Tillväxten – som kalenderkorrigerad blev 2,7 procent 2017 enligt
            Konjunkturinstitutet – väntas stiga till 2,9 procent 2018, innan
            den vänder ned till 2,1 procent 2019 och runt 1,5 procent åren
            därefter. Investeringarna har ökat i Sverige sedan 2014 och har
            varit en viktig drivkraft för tillväxten. Bostadsinvesteringar
            och näringslivets övriga investeringar har ökat snabbt. Samtidigt
            är hushållens efterfrågan fortfarande en central del i återhämtningen.
            Många år av ökande disponibel inkomst, bl.a. till följd av jobbskatteavdraget,
            låga räntor och en hög befolkningstillväxt, leder till ökad efterfrågan
            hos hushållen och offentlig sektor. Sett till befolkningsökningen
            har dock konsumtionen per invånare utvecklats svagt med svaga
            1,1 procent jämfört med ett snitt på 1,4 procent sedan 2001. Den
            offentliga konsumtionen som växte snabbt under 2015 och 2016 till
            följd av ett stort antal asylsökande växte långsammare under 2017.
            En alltmer robust uppgång i omvärlden bidrar också till tillväxten.
          </p>
          <p xml:id="i-ELPBt3CUwKjKyFh885L1ca">
            Under kommande år förväntas högkonjunkturen bestå, men utvecklingen
            dämpas efter 2019. I takt med att resursutnyttjandet stiger begränsas
            de lediga resurserna i ekonomin och tillväxten hålls tillbaka.
            Under 2019 går arbetslösheten ned till 6,2 procent enligt Konjunkturinstitutet,
            klart under jämviktsarbetslösheten på 6,9 procent. Den sjunkande
            arbetslösheten beror alltså på högkonjunkturen, inte på att arbetsmarknaden
            fungerar bättre. Både Konjunkturinstitutet och Ekonomistyrningsverket
            bedömer också att jämviktsarbetslösheten kommer att öka de kommande
            åren.
          </p>
          <p xml:id="i-5QunkXZhUDVtRgh4Qa9D7z">
            Tillväxten i svensk ekonomi har drivits av flera samverkande
            faktorer. För det första har Sverige, tack vare alliansregeringens
            strukturreformer och väl avvägda stabiliseringspolitik, klarat
            den utdragna lågkonjunkturen bättre än många jämförbara länder.
            Arbetskraftsdeltagandet har upprätthållits och ökade jämfört med
            högkonjunkturåren 2001 och 2007. Riksbanken visar att arbetskraftsutbudet
            har ökat överraskande snabbt sedan 2006 – 300 000 fler finns på
            arbetsmarknaden än vad som skulle förklaras av demografiska förändringar.
            Riksbanken har tidigare beräknat att Alliansens politik skulle
            ge 120 000 jobb, men man konstaterar i en analys som presenterades
            i slutet av 2017 att denna bedömning – i ljuset av den starka
            utvecklingen de senaste åren – varit för låg. Kombinationen av
            omfattande utbudsreformer och stark efterfrågan på arbete leder
            nu till att sysselsättningsgraden är den högsta sedan 1990-talskrisen.
            Sveriges goda utgångsläge har därmed skapat förutsättningar för
            en stark och bred återhämtning med fler som jobbar och fler som
            står till arbetsmarknadens förfogande.
          </p>
          <p xml:id="i-MiEZjhK44A1XSA4p2mpLaV">
            För det andra har svensk penningpolitik gradvis blivit mer expansiv
            under de senaste åren. Denna expansiva penningpolitik, med låga
            eller negativa räntenivåer, stimulerar ekonomin genom att göra
            fler investeringar lönsamma samtidigt som kronan förblir svag
            och efterfrågan stärks. Bland annat har bostadsinvesteringarna
            vuxit kraftigt. Den expansiva inriktningen ligger fast trots att
            Sverige befinner sig i en högkonjunktur och den konjunkturella
            arbetslösheten minskar.
          </p>
          <p xml:id="i-5RH9xF4FZpNuiUZYC85czA">
            För det tredje har – som beskrivs i avsnitt 2.1 – efterfrågan
            i omvärlden blivit allt starkare med bl.a. ökade investeringar
            som gynnar svensk exportindustri. Den goda tillväxten väntas fortsätta,
            med en exporttillväxt nära 6 procent under 2018, enligt Konjunkturinstitutet.
          </p>
          <p xml:id="i-6CxMyRVVCbYkPNmbXLyeDU">
            På sikt finns flera skäl till oro för tillväxten. I många länder
            bidrar en långsam ökning av den arbetsföra befolkningen och en
            låg tillväxt av produktiviteten till att den potentiella tillväxten
            kan komma att bli låg under lång tid framöver. Också i Sverige
            syns tecken på denna utveckling – produktivitetstillväxten i svensk
            ekonomi förväntas vara fortsatt svag under kommande år, samtidigt
            som befolkningen åldras. Förklaringarna till den lägre globala
            produktivitetstillväxten varierar något. Det kan vara en kvardröjande
            effekt av finanskrisen, en konsekvens av en pågående strukturomvandling
            från mer till mindre kapitalintensiva branscher eller helt enkelt
            att innovationstempot minskat på alltmer reglerade marknader.
          </p>
          <p xml:id="i-BxPmAFonWy285grEagBRUK">
            Det finns även betydande ekonomisk-politiska risker framför oss,
            som gör den svenska ekonomin sårbar. Förutom risker i omvärlden
            finns det också specifika svenska risker. Nedgången på bostadsmarknaden
            under hösten ser nu ut att ha bedarrat men priserna är fortfarande
            höga i många segment och det är inte omöjligt att priskorrigeringen
            får förnyad fart. Det mesta tyder på att både hushållen och bankerna
            har tillräckliga marginaler för att klara åtminstone en måttlig
            nedgång, men en sådan skulle ändå dämpa efterfrågan i ekonomin
            och kunna medföra betydande realekonomiska effekter. Redan nu
            finns det indikationer på att nybyggnationen av bostäder har minskat.
            Dessutom finns det en stor osäkerhet kring hur väl integrationen
            kommer att fungera när en stor del av dem som sökte asyl i Sverige
            2014 till 2016 kommer in på arbetsmarknaden. Om inte integrationen
            förbättras finns det en stor risk för ett större, permanent utanförskap
            med högre jämviktsarbetslöshet och sämre offentliga finanser.
          </p>
          <p xml:id="i-Me7p55BMZztuMiH19wyXyG">
            Slutligen kommer styrkan i den strukturomvandling som nu sker,
            och Sveriges anpassningsförmåga till den, att vara avgörande för
            utvecklingen av svensk ekonomi. Under det kommande decenniet kommer
            automatisering och digitalisering att leda vägen för strukturomvandlingar
            i ekonomin. Hur väl arbetskraften och övriga resurser klarar att
            ställa om till en sådan utveckling kommer att vara avgörande,
            både för svenskt välstånd men också för hur vårt samhälle kan
            hålla ihop.
          </p>
          <p xml:id="i-FnAsWCVNe3ReN6vbyjnuL8">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. På så sätt
            kan potentiell BNP och potentiell sysselsättning öka, och på sikt
            även Sveriges välstånd. Samtidigt måste omställningskapaciteten
            i svensk ekonomi förstärkas ytterligare. För att värna Sveriges
            välståndsutveckling krävs att de strukturella reformer som genomfördes
            under alliansregeringen nu följs upp med nya åtgärder för investeringar,
            omställning och att främja inträdet på arbetsmarknaden. Riksbanken
            konstaterar att effekterna av Alliansens reformer troligen varit
            stora, men Konjunkturinstitutet anser samtidigt att effekterna
            av dessa nu i huvudsak har realiserats. Eftersom den nuvarande
            regeringen inte har klarat av att genomföra några reformer som
            kan antas ge högre sysselsättning och tillväxt är behovet av nya
            reformer stort för att Sverige ska fortsätta att utvecklas väl.
          </p>
          <p xml:id="i-H6cXCpSYeYSFmEQJEcdo6U">
            Reformbehovet är särskilt påtagligt i ljuset av att Sverige ser
            ut att utvecklas sämre än jämförbara länder de kommande åren.
            På lång sikt avgörs vår välståndsutveckling dels av teknikutvecklingen
            i världen i stort, alltså hur den s.k. teknikfronten utvecklas,
            samt hur nära vi ligger denna teknikfront. Som ett litet land
            har Sverige svårt att påverka den globala teknikutvecklingen annat
            än i vissa begränsade sektorer. Däremot kan vi påverka hur snabbt
            Sverige tar till sig ny teknik och hur väl de befintliga resurserna
            utnyttjas. Att produktivitetsutvecklingen i världsekonomin har
            varit svag det senaste decenniet är ett problem också för Sverige,
            men något som vi har väldigt svårt att påverka. Att Sverige sedan
            2014 dock verkar ha tappat mark – vad gäller utvecklingen av tillväxt
            per capita – i förhållande till andra liknande länder och att
            denna negativa utveckling ser ut att fortsätta är däremot ett
            politiskt misslyckande. För att bryta denna utveckling krävs en
            ny regering som prioriterar jobb, tillväxt, företagande och konkurrenskraft.
          </p>
          <head xml:id="i-HtCrSytyG58xFaLdEmmuaF" type="h2">
            2.3 En tudelad arbetsmarknad där utanförskapet biter sig fast
            trots högkonjunkturen
          </head>
          <p xml:id="i-SMzv5wKvkg5e2zwn8L8gHm">
            Sverige befinner sig i en ovanlig högkonjunktur. Trots god tillväxt
            är räntorna negativa, budgeten expansiv och inflationen låg. Dessutom
            ökar de strukturella obalanserna på arbetsmarknaden. En högkonjunktur
            är normalt det tillfälle då de som står längst från arbetsmarknaden
            har en möjlighet att etablera sig. Nu präglas i stället arbetsmarknaden
            av en växande tudelning där en allt större andel arbetslösa, till
            övervägande del bestående av utrikes födda och personer utan gymnasieutbildning,
            står allt längre från arbetsmarknaden. Dessutom ökar antalet arbetssökande
            i utsatt ställning, enligt Arbetsförmedlingen. Det syns också
            i de aggregerade siffrorna. Konjunkturinstitutet bedömer att jämviktsarbetslösheten
            ökar och sysselsättningsgraden förväntas plana ut. Det är tydligt
            att konjunkturuppgången inte kommer alla till del.
          </p>
          <p xml:id="i-Sh5weBZJuFz4gU6t4cAwZh">
            Figur 2 Jämviktsarbetslöshet 2011–2020
          </p>
          <p xml:id="i-TTrPwvonA8mGs5K9iwYGcX">
            Källa: KI.
          </p>
          <p xml:id="i-PZvnn6XKiDDxmyDqvdueiu">
            Utvecklingen på arbetsmarknaden påverkas i hög grad av att antalet
            nyanlända i Sverige ökat. Att antalet som står till arbetsmarknadens
            förfogande ökar mycket på kort tid behöver i sig inte vara ett
            problem. Det stora problemet uppstår när dessa personer står alltför
            långt ifrån arbetsmarknaden och hamnar i utanförskap. Om dessa
            personer i stället står nära arbetsmarknaden bör de på något års
            sikt hitta en sysselsättning.
          </p>
          <p xml:id="i-6yrBSbFTYbqpg7BpxwUCen">
            Det finns positiva tecken. En viktig del i att arbetskraftsdeltagandet
            ökat med 300 000 fler personer än väntat, mycket till följd av
            Alliansens reformer, är att arbetskraftsdeltagandet för utrikes
            födda nu är lika stort som för inrikes födda. Delvis beror det
            på att de utrikes födda är yngre, men det är fortfarande en positiv
            utveckling. Dessutom har nära två tredjedelar av sysselsättningsökningen
            de senaste tio åren bestått av utrikes födda.
          </p>
          <p xml:id="i-FmKJQTT3vLtp93FjVb7jAc">
            Problemet i Sverige är dock att arbetslösheten för utrikes födda
            är högre än i den förra högkonjunkturen och en stor och ökande
            andel av de arbetslösa utgörs av särskilt utsatta grupper: utomeuropeiskt
            födda, personer med högst förgymnasial utbildning, äldre och personer
            med funktionsnedsättning. Normalt brukar ett ökat arbetskraftsdeltagande
            till slut också innebära att fler får jobb. Risken nu är att detta
            samband inte gäller fullt ut.
          </p>
          <p xml:id="i-7SpJdqRowHsYwegLLXQ5uY">
            Svårigheterna för de med utsatt ställning att ta sig in på arbetsmarknaden
            beror på höga trösklar orsakade av låg flexibilitet på arbetsmarknaden,
            att utbildningsnivåerna inte alltid matchar arbetsmarknadens krav,
            skattekilar och få jobb med lägre kvalifikationskrav samt dålig
            tillgång på bostäder. Nettoökningen av antalet personer i utsatta
            grupper inskrivna hos Arbets­förmedlingen sedan finanskrisen beror
            till stor del på att fler utomeuropeiskt födda tillkommit. Med
            ett stort antal nyanlända som behöver ta sig in på arbetsmarknaden
            riskerar dessa strukturella obalanser att förstärkas ytterligare.
            Behovet av reformer är uppenbart. Det går inte snabbare att etablera
            sig nu än 2005 och det tar fortfarande åtta år innan hälften har
            ett jobb. Än längre tid tar det innan de får en heltidsanställning.
            När konjunkturen viker riskerar etableringstiderna att öka igen,
            liksom i tidigare nedgångar.
          </p>
          <head xml:id="i-HFm2T7yxqB5J1yyZkyyt9X" type="h1">
            3 En bortslösad högkonjunktur
          </head>
          <p xml:id="i-FuL3m1mRBMKkykrAiZq1vR">
            Svensk tillväxt är stark. Under de senaste åren har prognoserna
            över de offentliga finanserna reviderats upp och Sverige har haft
            goda möjligheter att genomföra strukturreformer och bygga upp
            överskott och skyddsvallar inför sämre tider. OECD pekar i sin
            senaste prognosuppdatering på att den starka konjunkturen innebär
            särskilt goda förutsättningar för att genomföra ambitiösa strukturreformer
            eftersom de kortsiktiga negativa konsekvenserna skulle bli mindre
            än annars. Tyvärr har regeringen inte tagit chansen att göra något
            av detta. Den nuvarande mandatperioden är en bortslösad högkonjunktur.
          </p>
          <head xml:id="i-Sbmj8YFAwo3AZEBtZy9dRw" type="h2">
            3.1 En expansiv finanspolitik som inte rustar Sverige för nästa
            kris
          </head>
          <p xml:id="i-AxV9codw8xQVzGHZ6xMxdo">
            Att goda ekonomiska tider ska användas för att förbereda för
            sämre tider är en bärande princip för en ansvarsfull finanspolitik.
            Tyvärr gör den nuvarande regeringen ett kraftigt avsteg från denna
            princip. Sverige sparar i dag avsevärt mindre än under någon av
            de senaste högkonjunkturerna, vilket gör att vi står sämre rustade
            när nästa lågkonjunktur kommer. Dagens sparande i högkonjunktur
            är det lägsta sedan 70-talet.
          </p>
          <p xml:id="i-HWLC6sZMvpBjK8Tiptch2v">
            Figur 3 Jämförelse av finansiellt sparande under tidigare högkonjunkturer
          </p>
          <p xml:id="i-X74A9o2pXJWzv8MHT6yThU">
            Källa: KI.
          </p>
          <p xml:id="i-2aKRuuqGYRpfnD7d2oLd1Z">
            Med motsvarande fall i finansiellt sparande som i tidigare lågkonjunkturer
            finns en risk att sparandet kan hamna i storleksordningen av minus
            3 procent, vilket skulle kräva en kombination av utgiftsminskningar
            och skattehöjningar för att hanteras. Det skulle slå mot hushåll
            och välfärden. Att Sverige har alldeles för små överskott är särskilt
            problematiskt med tanke på att finanspolitiken kommer att behöva
            spela en större roll under kommande nedgång. Penningpolitiken,
            som traditionellt har huvudansvar för stabiliseringspolitiken,
            kommer att ha svårare att spela denna roll givet de redan mycket
            låga räntenivåerna och svårigheterna att sänka räntan långt under
            noll
            <ref xml:id="i-P6cCdCitMBHE6nJszKLqGf" target="i-BzuHamamffveyLEtQFsgJi">
              [1]
            </ref>
            . Samtidigt kommer Sverige troligen inte att kunna få någon större
            draghjälp från andra länder vid en global nedgång då de flesta
            jämförbara länder, till skillnad från Sverige, ökat sin skuldsättning
            sedan den förra finanskrisen.
          </p>
          <p xml:id="i-TS3YgR1weC4oxD5WKtVEsz">
            Figur 4 jämförelse med skuldutvecklingen vad gäller konsoliderad
            bruttoskuld för offentliga sektorn i Sverige och vissa andra länder
          </p>
          <p xml:id="i-UUrWR3Ya42AErS1cbjs6di">
            Källa: EU-kommissionen.
          </p>
          <p xml:id="i-FeLtKfFuHMWbVmPbPZrAWh">
            Under 2015, då Alliansens budget gällde, vändes underskott till
            överskott. Att nuvarande regering därefter inte har förvaltat
            högkonjunkturen bättre och byggt upp större överskott riskerar
            att stå Sverige dyrt under nästa ekonomiska nedgång. Att regeringens
            ekonomiska politik är för expansiv är något som även påpekas av
            en lång rad externa bedömare:
          </p>
          <list xml:id="i-PkALiUWtzBzcnbRC26sM7e" style="ul">
            <item xml:id="i-DHbgV5aYy9Pvha49j6URiC">
              Ekonomistyrningsverket (ESV) konstaterar att varken det nya eller
              det gamla överskottsmålet nås, vare sig 2018 eller 2019.
            </item>
            <item xml:id="i-T9LbGSx92k1m8bLVxzBVET">
              Även Konjunkturinstitutet konstaterar att regeringens politik
              inte är i linje med överskottsmålet vare sig för 2018 eller 2019.
            </item>
            <item xml:id="i-R9hhnjCb6kYKdXdC8HKodS">
              Redan förra våren, innan regeringen föreslagit budgetförsvagande
              åtgärder på 70 miljarder kronor till 2020 konstaterade Finanspolitiska
              rådet: ”Regeringens aktiva finanspolitik är inte välavvägd. Med
              hänsyn till konjunkturläget och överskottsmålet borde politiken
              vara betydligt mer åtstramande.”
            </item>
          </list>
          <p xml:id="i-xoVvXBqzb22mg4DKXnVaM">
            Figur 5 Jämförelse av hur regeringen, KI och ESV bedömer storleken
            på det strukturella sparandet
          </p>
          <p xml:id="i-2FZeskTJM4X8UvzRvV34ed">
            Att regeringen inte når överskottsmålet trots att det precis
            har sänkts är särskilt allvarligt om konjunkturen nu skulle vika.
            De nuvarande överskotten i de offentliga finanserna är drivna
            av konjunkturen och överraskande starka skatteintäkter. Enligt
            ESV innebär det att fallhöjden för skatteintäkterna vid en konjunkturnedgång
            är stora. Både KI och ESV pekar på att utrymmet för reformer,
            till följd av regeringens politik, är mycket begränsat om målet
            ska nås. Om målet ska nås riskerar det å andra sidan att leda
            till en åtstramande finanspolitik i ett läge där konjunkturen
            försvagas.
          </p>
          <p xml:id="i-Qz8ny8uNpZPqL5mYASf27d">
            Det låga överskottet är också problematiskt givet att Sverige
            står inför stora reformbehov under kommande år. Den senaste mandatperioden
            har lärt oss att vad som framstår som framtida utmaningar mycket
            snabbt kan bli akuta problem. Det gäller såväl integrationen och
            förmågan att upprätthålla samhällets och välfärdens grundläggande
            uppdrag som möjligheten att reformera vår ekonomi för att säkra
            Sveriges långsiktiga tillväxtpotential och välstånd. Inför nästa
            mandatperiod borde Sverige förbereda sig för såväl en sämre ekonomisk
            utveckling som stora reformer. Nu gör vi ingetdera, och det riskerar
            att bli en dyrköpt erfarenhet.
          </p>
          <head xml:id="i-3H3MmY7LzY6HwyqjBwwZLE" type="h2">
            3.2 Avsaknad av strukturreformer gör att utanförskapet biter
            sig fast
          </head>
          <p xml:id="i-QCsx3UzKcGXAERv3pmHNcq">
            Under 2006 till 2014 ledde Alliansens strukturreformer till att
            arbetskraften och sysselsättningsgraden ökade, samtidigt som utanförskapet
            kunde pressas tillbaka och resurserna till välfärden öka. Tillsammans
            med den goda konjunkturen har dessa reformer dessutom fortsatt
            att bidra till en god ekonomisk utveckling under denna mandatperiod.
            Sverige kan dock inte leva på gamla reformer hur länge som helst.
            Nya strukturreformer måste till för att fortsätta att förbättra
            arbetsmarknaden.
          </p>
          <p xml:id="i-YBvgTEpRmqDXPEGoypf4QK">
            Figur 6 Effekter av alliansregeringens reformer på lång sikt
          </p>
          <table xml:id="i-NLQrxX2ZvsRUSZNiNFCVsd">
            <row xml:id="i-XznGjaee8ZkFi8Z7phMmTR" style="label">
              <cell>
                Årsarbetskraft[2]
              </cell>
              <cell>
                Sysselsatta[3]
              </cell>
              <cell>
                Arbetslöshet[4]
              </cell>
              <cell>
                BNP
              </cell>
            </row>
            <row xml:id="i-KHfkw57ay6SSbHD2AUB9yE">
              <cell>
                Utbudsreformer
              </cell>
            </row>
            <row xml:id="i-TSRHX72Zc4UTWTjE44BRJQ">
              <cell>
                Jobbskatteavdrag
              </cell>
              <cell>
                137 000
              </cell>
              <cell>
                120 000
              </cell>
              <cell>
                –0,8
              </cell>
              <cell>
                2,5
              </cell>
            </row>
            <row xml:id="i-JQLTCPbjRYpdARZvFsGkVR">
              <cell>
                Förhöjt jobbskatteavdrag för äldre
              </cell>
              <cell>
                6 000
              </cell>
              <cell>
                10 000
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-JnsecBKutmnQBkwzQn2eqp">
              <cell>
                Skiktgräns
              </cell>
              <cell>
                6 000
              </cell>
              <cell>
                0
              </cell>
              <cell>
                0,0
              </cell>
              <cell>
                0,1
              </cell>
            </row>
            <row xml:id="i-XBj7bEudTz4rUfNgrZmGTn">
              <cell>
                Reformerad arbetslöshetsförsäkring
              </cell>
              <cell>
                40 000
              </cell>
              <cell>
                45 000
              </cell>
              <cell>
                –0,7
              </cell>
              <cell>
                0,7
              </cell>
            </row>
            <row xml:id="i-SAondRQyTY7r5RsduqmoJ4">
              <cell>
                Reformerad sjukförsäkring
              </cell>
              <cell>
                20 000
              </cell>
              <cell>
                17 000
              </cell>
              <cell>
                0,5
              </cell>
              <cell>
                0,4
              </cell>
            </row>
            <row xml:id="i-YJ3CtgoVgTLkExesC8YCJi">
              <cell>
                Efterfrågereformer
              </cell>
            </row>
            <row xml:id="i-U9Am379yWvJrJBeWtoUUAN">
              <cell>
                Arbetsmarknadspolitik
              </cell>
              <cell>
                11 000
              </cell>
              <cell>
                14 000
              </cell>
              <cell>
                –0,2
              </cell>
              <cell>
                0,2
              </cell>
            </row>
            <row xml:id="i-QBopjRrsZUANGrTawGYuVS">
              <cell>
                HUS-avdraget
              </cell>
              <cell>
                27 000
              </cell>
              <cell>
                25 000
              </cell>
              <cell>
                –0,3
              </cell>
              <cell>
                0,4
              </cell>
            </row>
            <row xml:id="i-3TGyqCxNKNd9PDoVSxyrK6">
              <cell>
                Sänkta socialavgifter
              </cell>
              <cell>
                18 000
              </cell>
              <cell>
                21 000
              </cell>
              <cell>
                –0,2
              </cell>
              <cell>
                0,3
              </cell>
            </row>
            <row xml:id="i-NJvLZ9nwBZ5nQtF7cgkwYE">
              <cell>
                Sänkt tjänstemoms
              </cell>
              <cell>
                6 000
              </cell>
              <cell>
                4 000
              </cell>
              <cell>
                –0,1
              </cell>
              <cell>
                0,1
              </cell>
            </row>
            <row xml:id="i-WTsG4gGcACuE8nPZYeqW5j">
              <cell>
                Övriga reformer
              </cell>
            </row>
            <row xml:id="i-69FcGjRFczkyTKMr7Y856J">
              <cell>
                Höjt bostadsbidrag
              </cell>
              <cell>
                –2 000
              </cell>
              <cell>
                –2 000
              </cell>
              <cell>
                0,0
              </cell>
              <cell>
                0,0
              </cell>
            </row>
            <row xml:id="i-PiX6QADzFGEqmKhrvu4b2">
              <cell>
                SUMMA REFORMER
              </cell>
              <cell>
                267 000
              </cell>
              <cell>
                254 000
              </cell>
              <cell>
                –1,8
              </cell>
              <cell>
                4,8
              </cell>
            </row>
            <row xml:id="i-Ec2gKmjdNucYk1WtpW5WMD"/>
          </table>
          <p xml:id="i-3tko5tNvqu4kuRpyAPo9Fn">
            Källa: Bilaga 4, VÅP14.
          </p>
          <p xml:id="i-BQTzK2LjgJaFnfkKe9x49M">
            Det är dock uppenbart att regeringen har försuttit chansen att
            använda styrkan i svensk ekonomi för nya strukturreformer under
            de senaste åren. I stället har regeringen förlitat sig på att
            konjunkturen ska lösa många av Sveriges problem, exempelvis på
            arbetsmarknaden.
          </p>
          <p xml:id="i-Bpffq1LMo3nffdS5bBztkN">
            Detta är särskilt bekymmersamt då det är uppenbart att integrationen
            redan är mycket konjunkturkänslig. Vid en kommande ekonomisk nedgång
            riskerar de som i dag står utanför att hamna i permanent utanförskap.
            Särskilt stor är risken för nyanlända kvinnor, som är en grupp
            som i högre utsträckning än andra redan i dag står utanför.
          </p>
          <p xml:id="i-HY4hqSycwmifs7rUYz4Bb9">
            Figur 7 Etablering på arbetsmarknaden efter fem år i förhållande
            till konjunkturen
          </p>
          <p xml:id="i-4MyexknhGVhYLyZQAWJgtr">
            Källor: SCB och KI.
          </p>
          <p xml:id="i-DGmCcGokv5fQWhM1MbHsiY">
            Genom att lansera ineffektiva och kostsamma arbetsmarknadspolitiska
            åtgärder har regeringen säkerställt att det utanförskap som redan
            nu fördjupas troligen kommer att bli ännu svårare att bryta under
            de kommande åren. Under mandatperioden har även antalet långtidsarbetslösa
            hos Arbetsförmedlingen ökat.
          </p>
          <p xml:id="i-VjNvbJRny27eCMsz3WPhZ5">
            Allt detta sker samtidigt som regeringen konsekvent har försämrat
            företagsklimatet under de senaste åren. Det tydligaste tecknet
            är ständiga skattehöjningar och begränsningar av exempelvis RUT-avdraget.
            Den senaste nyföretagarbarometern visar också att det nu skett
            ett trendbrott och att antalet nystartade företag har börjat minska,
            vilket troligen kommer att försämra möjligheten för ökad jobbtillväxt
            framöver. Detta kommer särskilt att slå mot dem som i dag har
            svårast att få fäste på svensk arbetsmarknad.
          </p>
          <head xml:id="i-Vp7diJGKK5HrMrF4jWGyXA" type="h2">
            3.3 Trots skattehöjningarna brister välfärden samt samhällets
            kärnuppgifter
          </head>
          <p xml:id="i-2rHNQpN8oPUwvvxua7MM2Z">
            Sammantaget har regeringen höjt skatterna med över 60 miljarder
            kronor varav över 30 miljarder kronor är skattehöjningar på jobb
            och tillväxt. Trots dessa skattehöjningar, att högkonjunkturen
            medför ökade intäkter och att regeringen spenderat och byggt ut
            det offentliga åtagandet snarare än sparat dessa intäkter är det
            uppenbart att regeringen inte har lyckats åstadkomma nödvändiga
            förbättringar inom exempelvis vården, skolan eller rättsväsendet.
          </p>
          <p xml:id="i-3W8wDiM8Lui9yUmwT7MPZd">
            Allra tydligast syns detta i vården, där köerna har vuxit kraftigt.
            Sedan regeringen tillträdde har vårdköerna fördubblats. Löftet
            om max fyra veckors tid mellan remiss och cancervård har inte
            infriats. Köerna växer på många ställen, men extra mycket i socialdemokratiskt
            styrda landsting.
          </p>
          <p xml:id="i-B3KBDTcNXm5RQLMZE2hHuF">
            Figur 8 Personer som väntar på specialistvård
          </p>
          <p xml:id="i-PGPdsVgsUo4U4BjNh951B">
            Källor: SKL:s väntetidsdatabas och BP11.
          </p>
          <p xml:id="i-FmFQ81EKkLH3cBEFVk1hgQ">
            Köerna riskerar också att undergräva trovärdigheten i hela sjukvårdspolitiken.
            Det råder bred enighet i svensk politik – också mellan Alliansen
            och Socialdemokraterna – om att svensk sjukvård måste fortsätta
            att utvecklas. Men när fler får vänta allt längre skapas förtvivlan
            och frustration bland patienter, anhöriga och medarbetare. Det
            undergräver tilltron till den svenska välfärden.
          </p>
          <p xml:id="i-VGB96VABF1TcyLe7zb1yPN">
            Även om skolan, till stor del tack vare Alliansens kunskapsreformer,
            har sett förbättrade resultat i PISA-mätningarna finns det fortfarande
            stora kunskapsbrister. Andelen obehöriga lärare är nu högre än
            under alliansregeringen, andelen elever som inte erhåller gymnasiebehörighet
            allt större och stöket i klassrummet fortsätter. Nästan var femte
            elev som lämnar årskurs 9 i dag gör det utan fullständiga betyg.
            Det är ungdomar som är födda i Sverige och har gått i svensk skola
            hela sitt liv, men det är även nyanlända som bara gått ett par
            eller inga år alls i svensk grundskola. Totalt handlar det om
            nästan 19 000 elever varje år. Trots det har regeringen presenterat
            ytterst få förslag för att öka elevernas studiero eller skärpa
            kunskapskraven.
          </p>
          <p xml:id="i-G1qEFEkDZRCgdC6LxpCAHw">
            Figur 9 Andel elever i årskurs 9 som blir behöriga till ett yrkesprogram
          </p>
          <p xml:id="i-2nSMVAMJvhdCfBxpaN2LGZ">
            Källa: Skolverket.
          </p>
          <p xml:id="i-MKMcfUZ4xnykst7x3Mcnr6">
            En negativ utveckling kan tyvärr ses även inom rättsväsendet.
            Sverige har nu den lägsta polistätheten på tio år, samtidigt som
            vi sett ett trendbrott där otryggheten och vissa brott ökar. Problemet
            med otryggheten syns dessutom i hela samhället. Från den grova
            organiserade brottsligheten som förlamar vissa områden till vardagsbrottsligheten
            som skapar otrygghet i stora delar av Sverige.
          </p>
          <p xml:id="i-ExV8uhWP7kEXJLNvxGRT5p">
            Figur 10 Utveckling av polistätheten mellan 2014 och 2017
          </p>
          <p xml:id="i-B9Znhsa2Y4kvwmLf1EZfKf">
            Källor: SCB och polisen.
          </p>
          <head xml:id="i-HBKet6HEUxBatotUWk9z6e" type="h1">
            4 Sverige behöver ambitiösa reformer
          </head>
          <p xml:id="i-9wUX56JvnHSdaaD1DEqPXd">
            Alliansen sätter människan i centrum. Vår politik syftar till
            att bygga ett samhälle som tar till vara varje människas förmåga,
            där alla får förutsättningar att växa och skapa sin egen väg och
            där vi gemensamt skapar trygghet och sammanhållning. Det kräver
            en ansvarsfull ekonomisk politik som bygger upp motståndskraft
            mot kriser och det kräver reformer som leder till att fler kommer
            i arbete. Med fler sysselsatta ökar välståndet i samhället. Dessutom
            ökar det skatteintäkterna som finansierar välfärden. När fler
            kommer i arbete ökar resurserna så att vi kan säkerställa kortare
            köer i vården, mer kunskap i skolan, fler poliser i hela landet
            och ett starkare Sverige.
          </p>
          <head xml:id="i-XcrgHmKDpbrK4tovpjVVwy" type="h2">
            4.1 En ansvarsfull ekonomisk politik
          </head>
          <p xml:id="i-NyJAzt18cPbKPqNBpWzBvL">
            Ett av målen för den ekonomiska politiken är att stabilisera
            konjunktursvängningarna. Lågkonjunkturer och kriser slår hårdast
            mot dem som är mest utsatta. Hög arbetslöshet under en period
            kan i sig leda till ökad arbetslöshet längre fram. För att kunna
            driva en aktiv stabiliseringspolitik som mildrar effekterna för
            de mest utsatta, dämpar uppgången i arbetslöshet och undviker
            besparingar i lågkonjunktur krävs betydande överskott i högkonjunktur.
          </p>
          <p xml:id="i-XqrLtTovuh1znkzPzuTyJf">
            Ett avgörande skäl till att Sverige klarade den senaste finanskrisen
            väl var bl.a. alliansregeringens återhållsamhet, med överskott
            på över 3 procent av BNP år 2007. Det medförde att Sverige, till
            skillnad från många andra jämförbara europeiska länder, gick in
            i finanskrisen med tillräckliga säkerhetsmarginaler i de offentliga
            finanserna. Detta innebar att Sverige kunde motverka nedgången
            med aktiva insatser utan att uthålligheten i de offentliga finanserna
            ifrågasattes. Vi behövde därför inte, som exempelvis Storbritannien
            och länderna i Sydeuropa, bedriva åtstramningspolitik i lågkonjunkturen.
            Sverige klarade sig också bättre än de flesta andra länder. En
            försiktig och återhållsam inriktning på finanspolitiken i högkonjunktur
            ger ett land större möjligheter att klara den efterföljande lågkonjunkturen.
          </p>
          <p xml:id="i-LyWseit9FRAkU49HoB4eFq">
            Även om den svenska statsskulden är låg har finanskrisen visat
            att skuldkvoten snabbt kan öka om ett land inte har tillräckliga
            säkerhetsmarginaler. Medan Sveriges statsskuld fortfarande ligger
            på en låg nivå har skuldnivåerna i jämförbara länder skenat och
            ligger nu på över 90 procent av BNP. Många i övrigt välskötta
            länder fick hantera dramatiska ökningar: exempelvis Finland och
            Nederländerna (över 20 procentenheters ökning av statsskulden),
            Frankrike (över 30 procentenheter), Storbritannien (nära 50 procentenheter)
            och Irland (drygt 80 procentenheter). Statsskuldsräntorna riskerar
            då att tränga ut viktiga investeringar samtidigt som den ekonomiska
            nedgången medfört nedskärningar och åtstramningar i ett flertal
            länder.
          </p>
          <p xml:id="i-BuUcxkTt4DE5ZDFd6nVzoz">
            Alliansen välkomnar därför den överenskommelse som slutits mellan
            sju partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje, med fortsatt fokus på ansvar
            för de offentliga finanserna och beredskap för nya kriser, har
            fått gehör. Principen om överskott i de offentliga finanserna
            över en konjunkturcykel ligger fast och kompletteras med ett nytt
            skuldankare. Överskottet i offentliga finanser ska uppgå till
            i genomsnitt en tredjedels procent av BNP över en konjunkturcykel,
            och nivån på Maastrichtskulden ska på sikt nå 35 procent av BNP.
          </p>
          <p xml:id="i-JE8Kt2vHQ3AdkRQnJFRs3i">
            Med det nya finanspolitiska ramverket säkerställs dels att sparandet
            över en konjunkturcykel är positivt, dels att den totala skuldnivån
            är så pass låg att tillräckliga marginaler finns för att understödja
            ekonomin när nästa kris slår till. Att överskottsmålet är formulerat
            över en konjunkturcykel innebär att det finansiella sparandet
            bör ligga under en tredjedels procent av BNP när resursutnyttjandet
            är lågt, och över en tredjedels procent när resursutnyttjandet
            är högt. Därigenom är överskottsmålet förenligt med en finanspolitik
            som motverkar konjunktursvängningar. På så sätt kan hållbara offentliga
            finanser säkras på både kort och lång sikt, samtidigt som finanspolitiken
            har utrymme att dämpa konjunktursvängningar i ekonomin.
          </p>
          <p xml:id="i-HtvcRfPBq2wWy8HYfgeQ2q">
            Trots högkonjunkturen väljer regeringen dock att bedriva en omotiverat
            expansiv finanspolitik. Det gör att Sverige har alltför lågt sparande,
            vilket gör att vi riskerar att gå in i nästa lågkonjunktur med
            dåligt handlingsutrymme. Skulle Sverige genomgå en lågkonjunktur
            som medför ett försämrat sparande motsvarande det som skedde under
            tidigare lågkonjunkturer riskerar de offentliga finanserna att
            försvagas till ett sparande ned mot minus 3 procent. Den ekonomiska
            politiken kan ofta ha svårt att begränsa en nedgångs storlek men
            vi har möjlighet att styra hur väl förberedda vi är inför sämre
            ekonomiska tider.
          </p>
          <p xml:id="i-YJM2QSpn2AqQRacfMAVCXK">
            Figur 11 Effekt av tidigare ekonomiskt fall på nuvarande offentliga
            finanser
          </p>
          <p xml:id="i-V4g7j6BCeAjduaKBocv5r2">
            Källor: KI och egna beräkningar.
          </p>
          <p xml:id="i-84Wp4kYJeFvvN8BddvuLN2">
            För 2017 var budgeten underfinansierad med 16 miljarder kronor,
            och 2018 väljer regeringen att göra ofinansierade reformer på
            40 miljarder kronor. Regeringen framhåller också att inriktningen
            med höjda bidrag, i stället för sänkta skatter på arbete, på kort
            sikt kan vara mer stimulerande. Detta är anmärkningsvärt. I stället
            för att man förstärker den långsiktiga tillväxtpotentialen i svensk
            ekonomi används reformutrymmet till ökade utgifter samt kortsiktiga
            och procykliska stimulanser. Regeringen bedriver en politik utformad
            för att stimulera ekonomin under en lågkonjunktur, på toppen av
            en kraftig högkonjunktur. Det är inte ansvarsfullt.
          </p>
          <p xml:id="i-HeMisFRLvxbyWCaD2rW6Vx">
            Alliansen vänder sig även emot regeringens mycket kraftiga höjning
            av utgiftstaken, som möjliggör den expansiva ekonomiska politiken.
            Regeringens utgiftstak har kritiserats av bl.a. Finanspolitiska
            rådet för att vara så högt satta i slutet av prognosperioden att
            den styrande effekten av taken helt gått förlorad.
          </p>
          <p xml:id="i-HLNnAVqNgMQ2zsFaXJxJDM">
            Det finns stora reformbehov samt behov av att rusta Sverige inför
            att ekonomin vänder nedåt. Det ställer krav på en ansvarsfull
            ekonomisk politik under den kommande mandatperioden med fokus
            på ordning och reda i de offentliga finanserna, att stärka välfärden
            och lag och ordning samt långsiktiga strukturreformer.
          </p>
          <head xml:id="i-8kpP2rsb9K3KpvHs5g8n38" type="h2">
            4.2 Prioriterade reformområden
          </head>
          <p xml:id="i-WqUBag2KHpBWHK5Z5n8fN1">
            Sverige måste fungera för alla. För många är Sverige ett fantastiskt
            land, men alldeles för många lämnas utanför.
          </p>
          <p xml:id="i-5RLEZoFsbbZwdL4bYgUn5z">
            Det främsta problemet är den tudelade arbetsmarknaden och ett
            utanförskap som biter sig fast, framför allt för dem som är utrikes
            födda eller saknar tillräcklig utbildning. Konsekvenserna av detta
            utanförskap är stora, både för individen och för samhället. Med
            fler i arbete och färre i utanförskap blir kostnaderna för bidrags-
            och ersättningssystemet lägre och skatteintäkterna högre. Det
            är resurser som kan användas för att göra Sverige bättre för alla,
            genom satsningar på välfärden eller polisen eller starkare tillväxt.
          </p>
          <p xml:id="i-UYn9WfiEaY4WGAhRsYGSFV">
            Alliansens reformambitioner kommer att fokusera på att stärka
            Sveriges ekonomi samt säkerställa att fler kommer i arbete och
            att det finns en bra vård, skola och polis i hela Sverige. Alliansen
            prioriterar också att stärka Sveriges långsiktiga tillväxtförutsättningar
            samt se till att Sverige är tryggt i en orolig omvärld – oavsett
            om det handlar om att klara klimathotet, öka försvarsförmågan
            eller hantera fler människor på flykt.
          </p>
          <head xml:id="i-C3JRQWP1SdckvAn81ke8h8" type="h3">
            Säkra utrymme för reformer och förbered Sverige för nästa ekonomiska
            nedgång
          </head>
          <p xml:id="i-JWCEBfqr32tbuVj5bbbXrx">
            Mot bakgrund av det starka konjunkturläge som svensk ekonomi
            befinner sig i finns inte några stabiliseringspolitiska skäl att,
            som regeringen, fortsätta att föra en expansiv finanspolitik.
          </p>
          <p xml:id="i-3693o8MSoxQg6eEUJSvHNj">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och det strukturella saldot i de offentliga finanserna på några
            års sikt. Även penningpolitikens utveckling är osäker. Konsekvensen
            av detta är att finanspolitiken måste utformas efter hand i ljuset
            av ny information.
          </p>
          <p xml:id="i-HBfzLRn4DyPnebyd3nxVaw">
            Under den närmaste tiden bör dock den övergripande inriktningen
            på den ekonomiska politiken vara såväl att stärka Sveriges förmåga
            att möta en ekonomisk nedgång som att säkerställa att det finns
            resurser för de reformer som behöver göras. I detta är det värt
            att poängtera att regeringen har höjt utgifterna med över 100
            miljarder kronor under den gångna mandatperioden. Alliansen ser
            att det finns ett tydligt utrymme för omprioriteringar som första
            finansiering för kommande reformer, i stället för att – likt regeringen
            – försvaga sparandet.
          </p>
          <head xml:id="i-S5jC8LH5q51ZRjxoSsNgGp" type="h3">
            Fler i arbete
          </head>
          <p xml:id="i-7ES4fBECeMtxAWsN7zU3Jf">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet, förstärkte möjligheterna till återgång i arbete
            och gjorde det mer lönsamt att arbeta. Som ett resultat av Alliansens
            reformer minskade utanförskapet med en fjärdedel.
          </p>
          <p xml:id="i-LHPnQ6TJUQpRXVwvah6kjz">
            I dag har utmaningen delvis skiftat. Under de kommande åren är
            det därför helt avgörande att politiken tar nästa steg och genomför
            nödvändiga reformer för att hantera det nya läget. Detta blir
            särskilt viktigt om konjunkturen vänder nedåt.
          </p>
          <head xml:id="i-9nhNGM9SeDJMDLjZxUT9H1" type="h1">
            Gör det mer lönsamt att arbeta
          </head>
          <p xml:id="i-6wNZQv1QLtjib94ZMiuVNy">
            Det är fortfarande viktigt att det lönar sig att arbeta. Drivkrafterna
            att arbeta måste vara starkare än drivkrafterna att vara frånvarande
            från arbetsmarknaden. Om en arbetstagare är sjuk eller av andra
            skäl inte kan arbeta ska det finnas ett trygghetssystem som fungerar.
            Men det ska alltid vara lönsamt att ta ett jobb och bidra till
            det gemensamma. Alliansen vill se starka drivkrafter att arbeta,
            med lägre skatt på arbetsinkomster samt bidrags- och transfereringssystem
            som främjar arbetslinjen.
          </p>
          <p xml:id="i-4b24LJM1buNhW9wFPANJ4y">
            I takt med att utanförskapet minskat i de grupper som står relativt
            nära arbetsmarknaden har problemen på arbetsmarknaden förändrats.
            Den mest betydande uppgiften på svensk arbetsmarknad i dag är
            att bryta utanförskapet och bidragsberoendet för människor som
            står längre ifrån arbetsmarknaden, och som har svårare att komma
            in. Ett viktigt steg för att stärka arbetslinjen är därför att
            reformera systemet för ekonomiskt bistånd. Det är viktigt med
            tydliga krav på aktivitet och motprestation för att få bidrag.
            Ett grundläggande krav på den som uppbär ekonomiskt bistånd på
            grund av arbetslöshet är att den arbetssökande aktivt söker jobb
            och står till arbetsmarknadens förfogande.
          </p>
          <head xml:id="i-6HDQf287LiR79znRW65Y3w" type="h1">
            Öppna upp fler vägar till jobb
          </head>
          <p xml:id="i-QzB59eYxiwNhgMW1AvmTvs">
            Särskilt utrikes födda, personer med funktionsnedsättning och
            personer utan gymnasiekompetens drabbas av utanförskap i större
            utsträckning än andra grupper, delvis på grund av de trösklar
            som finns i form av höga skatter på arbete och höga bidragsnivåer,
            men också för att många saknar de kunskaper och erfarenheter som
            krävs på den svenska arbetsmarknaden. Även attityden till personer
            i dessa grupper på arbetsmarknaden spelar in. Denna utmaning har
            förstärkts betydligt av det stora flyktingmottagande som Sverige
            haft under de senaste åren. Bland nyanlända personer i etableringsfasen
            har nästan 50 procent endast grundskoleutbildning eller lägre
            utbildningsnivå. För denna grupp är trösklarna in på den svenska
            arbetsmarknaden mycket höga.
          </p>
          <p xml:id="i-R4wiNrMzgY54ur4ZDDUK69">
            Motsvarande var sjunde person i arbetsför ålder lever fortfarande
            helt på offentliga sociala ersättningar eller försäkringar. Varje
            människa i utanförskap nekas möjligheten att bygga en framtid
            utifrån sin egen vilja och förmåga. Det skapar otrygghet och ofrihet.
            Samtidigt är konsekvenserna för samhället betydande. Företagen
            har svårt att hitta personal, trots att fler än någonsin står
            till arbetsmarknadens förfogande. När de arbetslösa har en allt
            svagare anknytning till arbetsmarknaden, och mer begränsad utbildning
            och erfarenhet, minskar möjligheten att matcha arbetssökande med
            de arbetsuppgifter som företagen efterfrågar.
          </p>
          <p xml:id="i-a9H3NxKD9x6ohCKwjcHJV">
            Det måste bli enklare att lära sig jobbet på jobbet samtidigt
            som kostnaderna för att anställa de som står längst från arbetsmarknaden
            sänks. Alliansen vill därför införa inträdesjobb, en förenklad
            anställning för nyanlända och unga upp till 23 år utan gymnasieexamen.
            Anställningsformen kommer att göra det möjligt för fler att få
            en fot in på arbetsmarknaden, få värdefull erfarenhet och därmed
            kunna gå vidare i arbetslivet. Inträdesjobben kommer att göra
            det billigare för företagen att anställa och gör att fler vågar
            satsa på en tidigare oprövad person. I anställningsformen ska
            lönen uppgå till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden anses därmed gå till att lära sig arbetet eller
            till utbildning. Arbetsgivaravgiften slopas i tre år inom ramen
            för anställningsformen.
          </p>
          <p xml:id="i-V43z2niMSw7WeGgMNBX8gz">
            För att fler, inte minst utrikes födda, ska komma i arbete är
            det centralt att det finns växande företag som är villiga att
            anställa. Det måste också vara enkelt för nyanlända, som ofta
            har en bakgrund som egenföretagare, att snabbt kunna starta och
            driva företag också i Sverige. Alliansregeringen gjorde det billigare
            att anställa, minskade företagens regelbörda och öppnade upp nya
            branscher för företagande. Regeringen har i stället valt att i
            hög utsträckning finansiera sina utgifter genom höjda skatter
            på företag. Alliansen vill skapa bättre förutsättningar för fler
            framgångsrika företag, som kan bidra till att skapa fler jobb
            och minska utanförskapet. Det kräver att trösklarna till företagande
            sänks, att regelkrånglet minskar, att kompetensförsörjningen säkras
            och att företagsskatterna är på en internationellt konkurrenskraftig
            nivå.
          </p>
          <p xml:id="i-Xxb6BTtNvf6HmrK1RcJQrr">
            RUT-avdraget har varit en viktig språngbräda in på den svenska
            arbetsmarknaden, inte minst för nyanlända kvinnor som annars är
            en grupp som har svårt att få ett första jobb. RUT-avdraget bör
            således utvecklas så att fler jobb med enklare kvalifikationer
            blir möjliga. Därför vill Alliansen tredubbla taket i RUT-avdraget
            till 75 000 kronor per person och år, samt vidga RUT till att
            också omfatta flyttjänster, tvättjänster och trygghetstjänster.
            Dessutom bör möjligheten att bredda RUT-avdraget ytterligare för
            personer över 70 år ses över.
          </p>
          <p xml:id="i-BjAUeE5WKQYAXCSHRYDM82">
            Möjligheterna att utbilda sig till ett praktiskt yrke behöver
            stärkas, genom fler platser i yrkesvux och i yrkeshögskola. Detta
            innebär fler vägar in i arbete. En utbyggnad av dessa yrkesutbildningar
            leder inte bara till att fler som i dag är arbetslösa får bättre
            chans till ett jobb, utan även till att samhällsekonomin fungerar
            bättre när viktiga bristyrken kan förses med kunnig personal.
          </p>
          <head xml:id="i-SrAuFj721Dk6aFx4BkdQwM" type="h1">
            Bättre matchning på arbetsmarknaden
          </head>
          <p xml:id="i-NJuu6sGtTZmGaU88izDMBG">
            Arbetsförmedlingen bör läggas ned i sin nuvarande form och ersättas
            av en mindre statlig myndighet. Staten ska fortfarande ha huvudansvar
            för arbetsmarknadspolitiken, men matchningsfunktionen bör öppnas
            upp för fristående aktörer. Dessa matchningsaktörer får ett huvudansvar
            för sina arbetssökande och för att dessa får rätt insatser. Aktörerna
            ska mätas, rangordnas och ersättas efter resultat. Antalet aktörer
            ska inte vara fler än att god kvalitet kan säkerställas.
          </p>
          <p xml:id="i-54tSucQS6cyXXayZD7JGkE">
            Nästan var femte elev som lämnar årskurs 9 i dag gör det utan
            fullständiga betyg. Det är ungdomar som är födda i Sverige och
            har gått i svensk skola hela sitt liv, men det är även nyanlända
            som bara gått ett par eller inga år alls i svensk grundskola.
            Totalt handlar det om nästan 19 000 elever varje år. Och andelen
            har ökat de senaste tre åren.
          </p>
          <p xml:id="i-Qqqqa9ZXWbxxwQgKsufsL9">
            Elever som inte har gymnasiebehörighet hamnar på gymnasiets introduktionsprogram.
            Nyanlända ungdomar får oftast gå språkintroduktion som är det
            snabbast växande gymnasieprogrammet. Introduktionsprogrammen har
            stora problem med att lyckas ge eleverna gymnasiebehörighet. En
            utvärdering från Skolverket visar att endast 30 procent av eleverna
            hade gått vidare till ett nationellt gymnasieprogram tre år efter
            att de började på språkintroduktion. Nästan hälften hade slutat
            gå på gymnasiet helt och hållet.
          </p>
          <p xml:id="i-CK9xvGVq7a74hsCi9zkwoT">
            Svensk gymnasieutbildning ska inte vara en återvändsgränd. Den
            ska leda till
          </p>
          <p xml:id="i-Qrbiv7utSTcEg4m9g5gXZk">
            arbete eller vidare utbildning. Därför föreslår Alliansen ett
            antal reformer för att stärka kopplingen mellan utbildning och
            arbete. Vi vill inrätta en tvåårig yrkesskola samtidigt som alla
            gymnasieprogram ska kunna erbjuda högskolebehörighet. Vi vill
            dessutom stärka gymnasiets introduktionsprogram, öka antalet yrkescollege,
            få fler lärlingsutbildningar samt utveckla studie- och yrkesvägledningen.
          </p>
          <head xml:id="i-QZc5RSi4y4iy4brwThq3w3" type="h3">
            En trygg välfärd och polis i hela Sverige
          </head>
          <p xml:id="i-TVKowr3vVSXp2c2ZcJhnst">
            En trygg välfärd och ett fungerande rättsväsen är grundläggande
            uppgifter för samhället. Trots detta finns det i dag stora brister
            inom vården, skolan och polisen. Att åtgärda dessa problem kommer
            att vara ett centralt åtagande under de kommande åren.
          </p>
          <head xml:id="i-RTsZQm4aN4ivQuZyEfSV5G" type="h1">
            Stärk vården och omsorgen
          </head>
          <p xml:id="i-2ADXMkBYoFqEBu29yrHJ32">
            Alliansens utgångspunkt är att sjukvården ska präglas av hög
            kvalitet och tillgänglighet för alla. Svensk vård och omsorg uppvisar
            i ett internationellt perspektiv goda resultat men brister i tillgänglighet.
            I takt med att vi lever längre och kan behandla allt fler sjukdomar
            förändras samtidigt kraven på hälso- och sjukvården.
          </p>
          <p xml:id="i-VjZ7gYjuaHy41AF8hhFEXs">
            Tyvärr går utvecklingen nu åt fel håll, med växande köer och
            försämrad tillgänglighet. Alliansen vill vända utvecklingen. Tillsammans
            vill vi utveckla primärvården, stärka vårdkedjan för de mest sjuka
            äldre, öka patientsäkerheten genom att koncentrera den högspecialiserade
            vården och genomföra insatser mot psykisk ohälsa – men vår mest
            akuta uppgift är att genomföra reformer som kortar patienternas
            väntetider.
          </p>
          <p xml:id="i-SRG2NqfNQzUhu6UBtaLqip">
            I ett första steg föreslår vi i Alliansen att en ny och uppdaterad
            kömiljard införs. Denna nya kömiljard kommer att dra lärdomar
            från alliansregeringens tidigare satsning och utvecklas för att
            bli ännu mer träffsäker och effektiv. Till exempel ska den nya
            kömiljarden omfatta diagnostik, återbesök och rehabilitering för
            att bättre möta behoven hos kroniskt och långvarigt sjuka. Den
            grundläggande principen är dock densamma: landsting och regioner
            ska få tydliga morötter för att korta köerna. Detta är väl beprövad
            politik som har kortat vårdköerna förut och kan göra det igen.
          </p>
          <p xml:id="i-dihptGjS9qvTEe78UrVrf">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångspunkt är att varje människa har egna önskemål och intressen.
            Rätten till självbestämmande är lika viktig oavsett ålder. Äldreomsorgen
            ska präglas av stor valfrihet, hög kvalitet och ett värdigt bemötande
            och finnas tillgänglig för alla som behöver den. På många håll
            runt om i landet får dock inte äldre plats på äldreboenden och
            i många kommuner gäller inte heller lagen om valfrihetssystem
            för äldreomsorgen.
          </p>
          <p xml:id="i-5JAvDqArcB9QhQyCpEKY1F">
            Varje skattekrona ska ge så mycket välfärd som möjligt. Därför
            bör effektiviteten, produktiviteten och fördelningen av resurser
            i svensk sjukvård förbättras. Exempelvis bör den nära vården med
            primärvården som bas byggas ut. Sverige har fjärde högst sjukvårdskostnader
            i förhållande till BNP i OECD och det måste säkerställas att resurserna
            i högre grad når patienterna på bästa sätt.
          </p>
          <head xml:id="i-H1tfq67FM5bDYnmE7iYbhJ" type="h1">
            Stärk skolans kunskapsuppdrag
          </head>
          <p xml:id="i-An7BuFtfJfRnb6sEot8ZJP">
            Utbildningen i Sverige ska hålla hög kvalitet och vara tillgänglig
            för alla. Föräldrarna ska veta att när barnen kommer hem från
            skolan har de lärt sig något nytt i en trygg miljö. Alla elever
            ska mötas av höga förväntningar och ges det stöd och den stimulans
            som krävs för att de ska kunna leva upp till dem. Skolan ska också
            ge bildning och kunskap för livet – inte bara arbetslivet – oavsett
            bakgrund eller var du går i skolan.
          </p>
          <p xml:id="i-QomN7Df7fiWTDqvBRpVnJs">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet undervisningstimmar, införa fler karriärlärartjänster
            och tillföra mer resurser till utsatta skolor och svaga elever.
            Dessutom vill vi reformera lärarutbildningen med ökat fokus på
            kunskap och inlärning.
          </p>
          <p xml:id="i-DBebXjW7tKHBYYAfHc7DKC">
            Många nyanlända barn som flytt från krig och förtryck har de
            senaste åren haft sin allra första skoldag runt om i Sverige.
            Deras väg in i det svenska samhället kommer i stor utsträckning
            att gå genom skolan. Den svenska skolan står inför stora utmaningar
            när antalet nyanlända elever ökar snabbt samtidigt som skolresultaten
            fortfarande är för låga. Under åren framöver kommer det att krävas
            särskilda ansträngningar för att alla barn i Sverige, oavsett
            bakgrund, ska få en bra start i livet och en rivstart i vårt skolsystem.
            Som ett resultat av Alliansens politik har skolresultaten vänt
            uppåt efter en lång tids nedgång, men det är inte tillräckligt.
            Inget barn ska gå i en dålig skola och alla barn har rätt till
            en bra utbildning.
          </p>
          <head xml:id="i-5VLFAsHgH6M8k1bZ2ggBRW" type="h1">
            Utveckla valfriheten
          </head>
          <p xml:id="i-rLrh313YLonisqxL2gjxT">
            En mångfald av aktörer är en förutsättning för valfrihet. Alliansens
            välfärdspolitik sätter eleven, patienten och brukaren i centrum.
            Rätten att själv få välja var och hur man tar del av vård, skola
            och omsorg är en viktig del i att kunna utforma sitt eget liv
            och sin egen tillvaro. Välfärden finns till för medborgarna och
            medborgarna har rätt att påverka dess utformning. Därför måste
            möjligheten att välja, och välja bort, värnas.
          </p>
          <p xml:id="i-Ae1Rh5hrdER6HNo6pqMVSH">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt till
            gagn för alla som använder välfärden. Den svenska lösningen, med
            en offentligt finansierad välfärd som alla medborgare har rätt
            till och där många olika typer av utförare tillåts bidra, är viktig
            att värna. Välfärdens verksamheter gynnas av att nya fristående
            och ideella aktörer har möjlighet att etablera sig för att bidra
            till innovation och värdeskapande.
          </p>
          <p xml:id="i-2GWmfGTU4He5cW7DbjrnAt">
            Vi har dock sett att den svenska välfärden inte alltid fördelas
            jämlikt och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns anledning att se över kraven på och regleringen
            av både offentlig och fristående välfärdsverksamhet. Riksdagen
            beslutade därför om att utreda möjligheten att införa tillståndsplikt
            med ägar- och ledningsprövning, ett tydligare kravställande, bättre
            uppföljning avseende kvalitet och skarpare sanktioner vid misskötsel
            inom välfärden. Under våren 2018 valde regeringen dock att, trots
            massiv kritik från remissinstanserna och inte minst kommunerna,
            föreslå vad som i praktiken blir ett vinststopp för de företag
            som erbjuder sina tjänster i välfärdssektorn. Det riskerar, om
            förslaget genomförs, att skapa stor osäkerhet när skolor tvingas
            lägga ned och ett stort antal mindre företag i exempelvis hemtjänsten
            inte längre kan verka. Detta drabbar de hundratusentals människor
            som i dag har valt att använda sig av dessa företag. Alliansen
            kommer att rösta emot förslaget. Utgångspunkten bör i stället
            vara hur vi på bästa sätt kan säkerställa både kvalitet, trygghet,
            effektivitet, innovation, valmöjligheter och öppenhet på ett sätt
            som gagnar elever, föräldrar, patienter, brukare och anhöriga
            i alla välfärdens verksamheter.
          </p>
          <p xml:id="i-WViyyG3Wjrnz3QZDmwbnQ8">
            För att åstadkomma detta vill Alliansen införa ett nytt ramverk
            för kvalitet i välfärden. All kommunal och fristående välfärdsverksamhet
            ska kräva tillstånd och styras med tydliga kvalitetskrav och sanktionsmöjligheter.
            Verksamheter som inte klarar kvalitetskraven ska snabbt vändas
            eller stängas ned.
          </p>
          <head xml:id="i-7pcHhhzFeUisJLoiCTzXKV" type="h1">
            Säkra lag och ordning i hela Sverige
          </head>
          <p xml:id="i-VTENJwXxgrBYu9W9ast8qY">
            Tryggheten är en förutsättning för människors frihet och välmående.
            Vi ser dock hur otryggheten ökar i delar av Sverige. Stenkastning
            mot polis och räddningspersonal, bilbränder och våldsbrott samt
            framväxten av parallella samhällen i några av våra mest brottsutsatta
            förorter är exempel på att utvecklingen går åt fel håll. Var tredje
            kvinna känner sig otrygg på kvällen i sitt eget bostadsområde.
            Bara vart åttonde fall av misshandel klaras upp. Utsattheten för
            exempelvis sexualbrott, hot och trakasserier ökar.
          </p>
          <p xml:id="i-R1oaAPQeqVKfBaD6KG9iXH">
            När otrygghet breder ut sig måste samhällets svar vara tydligt
            – det kommer inte att accepteras. Alliansen är fast besluten att
            se till att samhället tar tillbaka makten från de kriminella gängen.
            Lag och ordning ska gälla i hela Sverige, även i utsatta utanförskapsområden.
            Polis och rättsväsen ska få de verktyg och den kapacitet som behövs
            för att kunna utreda brott och se till att medlemmar i kriminella
            gäng och grupperingar döms. Samtidigt måste de förebyggande insatserna
            öka.
          </p>
          <p xml:id="i-5878pdyGDTGxkpX1XpYqjU">
            Arbetet för att säkra lag och ordning börjar med att stärka svensk
            polis. Att ge polisen bättre förutsättningar att utföra sitt uppdrag
            och klara upp fler brott är prioriterat för Alliansen. En betydande
            utbyggnad av polisorganisationens resurser är en förutsättning
            för att polisen verkningsfullt ska kunna utföra sitt uppdrag och
            lösa sina uppgifter. I dag märks polisbristen inom alla funktioner
            och i hela landet. För att kunna öka uppklaringen behövs det t.ex.
            kriminaltekniker som kan utföra brottsplatsundersökningar och
            erfarna utredare. Förmåga måste finnas i alla funktioner för att
            fler brottsutredningar ska leda till åtal. Antalet poliser i Sverige
            måste därför kraftigt öka och polislönerna behöver höjas. Polisen
            ska vara synlig och närvarande på gator och torg genom fler poliser
            i yttre tjänst. Det behövs också fler civilanställda, både för
            att avlasta poliserna och för att tillföra annan kompetens inom
            myndigheten.
          </p>
          <p xml:id="i-52LWAGihEBcEEcw9GqqMYF">
            Alliansen är även tydlig med att brott ska straffas, både för
            att ge brottsoffer upprättelse, för att skydda samhället från
            att brottslingar går fria och för att brottslingar ska kunna sona
            sina brott. I dag är många straff, särskilt för vålds- och sexualbrott,
            alltför lindriga. Detta vill vi ändra på.
          </p>
          <head xml:id="i-Fha7hT16BHgTXtF1k71vKL" type="h3">
            Se till att Sverige kan växa sig starkare
          </head>
          <p xml:id="i-46z9pnv7dNQ35u9z3kC6p1">
            Företagsamhet är grunden för Sveriges välstånd. För att skapa
            långsiktiga förutsättningar för tillväxt, jobbskapande och högre
            reallöner måste villkoren för att starta, driva och utveckla företag
            förbättras. Det är dessutom viktigt för att kunna öka antalet
            sysselsatta och minska utanförskapet. En stark efterfrågan på
            arbetskraft från fler och växande företag är en förutsättning
            för att fler människor ska komma i arbete.
          </p>
          <head xml:id="i-5kmE9ry9BgPyYT7zLnuYHT" type="h1">
            Öka drivkrafterna för utbildning, entreprenörskap och företagande
          </head>
          <p xml:id="i-JjY1CEVFdSzCsLwFSmhpGM">
            Ett gott företagsklimat i allmänhet, och ett mycket gott små-
            och nyföretagarklimat i synnerhet, är nödvändigt för att vi ska
            kunna dra nytta av de möjligheter som globaliseringen ger och
            möta de utmaningar globaliseringen ställer oss inför. Villkoren
            för företag som verkar i Sverige måste vara konkurrenskraftiga
            jämfört med villkoren i andra länder.
          </p>
          <p xml:id="i-NDdenYGr7DmQKGv8Gi8taE">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            att driva företag förbättrades. Regeringens politik går däremot
            i motsatt riktning, med höjda kostnader på arbete och ökat regelkrångel.
            För att stimulera tillväxten krävs i stället att villkoren för
            att starta, driva och utveckla företag kontinuerligt förbättras.
          </p>
          <p xml:id="i-7LrmCuntuYUy3DFu6jGJom">
            Den statliga inkomstskatten bör omfatta färre än i dag och skattesystemet
            bör öka drivkrafterna för entreprenörskap. Att regeringen, efter
            hård kritik från Alliansen, valde att dra tillbaka förslaget om
            högre skatt för entreprenörer är därför bra för företagsklimatet,
            men mycket återstår att göra.
          </p>
          <head xml:id="i-6Cu9gM79EWi9fGSUyBdBLy" type="h1">
            Stärka företagens tillgång på kompetens och kapital
          </head>
          <p xml:id="i-9vY8RqTnUWXdnxakJKGVHg">
            Svenska företag vittnar om problem med rekrytering och tillgång
            till kapital i framför allt tidiga faser. Därför är det centralt
            att se över hur investeringar och företagande kan löna sig bättre
            i Sverige.
          </p>
          <p xml:id="i-MFetP31zXjL4DvGwANyq4e">
            För snabbväxande globala bolag krävs också bättre villkor för
            internationella rekryteringar. Därför vill Alliansen se bättre
            regler för personaloptioner i tillväxtföretag. Det förslag regeringen
            presenterade i budgetpropositionen är otillräckligt. Alliansen
            vill gå längre. Alliansen har dessutom enats om att se över systemet
            för arbetskraftsinvandring för att förenkla och snabba på internationella
            rekryteringar.
          </p>
          <p xml:id="i-6NfRcswEk6KzBUmw3zi8Tr">
            Även det offentliga riskkapitalet behöver förbättras. För att
            effektivisera de resurser som satsas bör fond-i-fond-lösningar
            användas brett, där statligt riskkapital samverkar med privata
            fonder för att nå mindre och växande företag. De statliga fondernas
            inriktning bör också främst inriktas på tidiga utvecklingsfaser
            för att undvika undanträngning av privat kapital. Det är också
            viktigt att riskkapital finns tillgängligt i hela landet. Därtill
            stänger dagens regelverk för aktiebolag ute många potentiella
            företagare.
          </p>
          <p xml:id="i-6sRbQgfM6HUjVEtQqjvu7e">
            För att förbättra tillgången på kompetens krävs en bättre fungerande
            bostadsmarknad. Alliansen har enats om att genomföra ett genomgripande
            regelförenklingsarbete. För det första krävs skarpa reformer för
            att frigöra mer attraktiv mark att bygga på. Alliansen vill reformera
            systemen för riksintressen, naturreservat och strandskydd så att
            bostadsbyggande prioriteras högre. För det andra krävs att överklagandeprocessen
            kortas. Till exempel bör länsstyrelsen helt tas bort som första
            instans för överklaganden och det bör övervägas om sakägarkretsen
            – vilka som över huvud taget har rätt att överklaga – kan begränsas
            ytterligare. För det tredje måste resurserna inom bostadspolitiken
            användas effektivt. Därför bör de av regeringen införda byggsubventionerna
            avskaffas. För det fjärde måste rörligheten på bostadsmarknaden
            tydligt öka. Alliansen har gemensamt föreslagit att taket för
            uppskov av reavinstskatten ska slopas permanent för att minska
            dagens inlåsningseffekter. Det måste också bli enklare att hyra
            ut sin bostad i andra hand och Alliansen vill
          </p>
          <p xml:id="i-XbDBkurWk4v2scn8bjKsLG">
            att hyresmarknaden reformeras genom att hyresregleringen ses
            över, främst i
          </p>
          <p xml:id="i-QC3MUfxeHU3sVxeXFvJPKy">
            nyproduktion.
          </p>
          <head xml:id="i-H8iukfizmPD1KpqzaGKfx" type="h3">
            Se till att Sverige är tryggt i en orolig omvärld
          </head>
          <p xml:id="i-681NvgTe4UeDZaBK4HCK52">
            Världen är mer osäker och orolig än på länge och därmed också
            alltmer oförutsägbar. Detta ställer krav på reformer under de
            kommande åren på ett flertal olika områden, framför allt för att
            stärka vår försvarsförmåga, klara klimathotet samt hantera fler
            människor på flykt.
          </p>
          <head xml:id="i-LCyqgqyjEZ7L7MpriWmHKx" type="h1">
            Öka Sveriges försvarsförmåga
          </head>
          <p xml:id="i-HDYwFWpFRw63QCCw1r9W9C">
            Säkerhetsläget är i dag mer problematiskt än på mycket länge.
            Rysslands aggression mot Ukraina visar inga tecken på att avta
            och spänningen i vårt närområde är fortfarande hög, med ett alltmer
            auktoritärt och aggressivt Ryssland. I Mellanöstern och Nordafrika
            ökar radikaliseringen och den har kommit att följas av terror,
            också i Sverige.
          </p>
          <p xml:id="i-7EQ2L61d33gHdqNqQtBbzA">
            Den ryska militära upprustningen fortsätter med i princip oförminskad
            styrka och med ett stort fokus på Östersjöregionen. Inte minst
            våra baltiska grannar känner av detta. Sverige utsätts dessutom
            dagligen för påverkanskampanjer och cyberhot. Därtill ökar underrättelsehotet
            mot Sverige för varje år och den samlade hotbilden mot vårt land
            är mer allvarlig än på mycket länge. Sveriges försvar behöver
            stärkas och det får aldrig råda tvivel om att vi kan och vill
            försvara vårt territorium. I en orolig omvärld krävs att vår försvarsförmåga
            ökar, vilket också kräver ökade resurser till försvaret. Alliansen
            vill därför att anslagen till försvaret ökar för att på sikt uppgå
            till 2 procent av BNP. Alliansen anser också att Sverige ska gå
            med i Nato.
          </p>
          <head xml:id="i-ivNkd5oc3J2hQ1nh8UABF" type="h1">
            Öka Sveriges ansträngningar för en effektiv klimatomställning
          </head>
          <p xml:id="i-2AGHRF3GFKkBrEfmDqNBrp">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle. Lika självklart är det för Alliansen att detta inte
            står i motsats till tillväxt och jobbskapande utan att miljö och
            tillväxt kan gå hand i hand. För detta krävs väl utformade och
            effektiva styrmedel. Förorenaren ska betala för sin miljöpåverkan
            samtidigt som förnybar och miljövänlig teknik kan växa fram. På
            så sätt ger våra åtgärder största möjliga resultat för miljön.
          </p>
          <p xml:id="i-7LA4GejUf5qbabb1T2oWW6">
            Inte minst krävs att den svenska fordonsflottan blir mer hållbar
            och att utsläppen från transportsektorn minskar. Beroendet av
            fossila bränslen är både en belastning på miljön och en säkerhetspolitisk
            risk. Effektiva styrmedel för att minska användningen av gifter
            i vår vardag är centrala. Därtill måste vi ta krafttag för att
            värna havsmiljön. Sverige måste också arbeta oförtröttligt på
            den internationella arenan för att bidra till att de globala utsläppsreduktioner
            som behövs uppnås.
          </p>
          <p xml:id="i-5oAUifc5u79uyLmTPQ7W2x">
            Under sin tid vid makten har regeringen inte förmått ta ledningen
            för minskade utsläpp och en giftfri vardag. Regeringens snabba
            och dåligt förberedda skatteförändringar på exempelvis solel och
            biodrivmedel har minskat förutsägbarheten och därmed försämrat
            förutsättningarna för stabila och långsiktiga villkor för aktuella
            branscher. Dessutom döms regeringens politik ut som ineffektiv
            av regeringens egna expertmyndigheter, som Finanspolitiska rådet
            och Konjunkturinstitutet. Under Alliansens tid vid makten minskade
            utsläppen av växthusgaser, men nu har trenden brutits och utsläppen
            ökar igen. Nya initiativ krävs både i Sverige och på EU-nivå för
            att den ekonomiska politiken och miljöomställningen ska understödja
            varandra.
          </p>
          <p xml:id="i-Wqz9SDHHMBVx1mwMXpARxc">
            Det är akut att möta klimatförändringarna. Därför är det ytterst
            viktigt att våra insatser gör största möjliga skillnad. Sverige
            behöver kraftfulla och effektiva styrmedel för att minska klimathotet
            och kunna agera föredöme för världen, samtidigt som vi i EU och
            UNFCC bör verka för att effektiva insatser för klimatet också
            görs i vår omvärld. Varje satsad klimatkrona ska göra största
            möjliga nytta. Genom att den som förorenar betalar kan skatten
            i gengäld sänkas på jobb och företagande.
          </p>
          <head xml:id="i-4rUgUFfQs5zqoeWb3np4Pb" type="h1">
            Säkerställ en långsiktigt hållbar migrationspolitik
          </head>
          <p xml:id="i-9BBujJUYzo1seACLAyDUL7">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-Q4M84UAEAYFn3MicYQkyeP">
            På kort och medellång sikt måste regeringen först och främst
            säkerställa att mottagandet fungerar. Under hösten 2015 kom allianspartierna
            överens med regeringen om en rad åtgärder för att hantera migrationskrisen
            inom ramen för migrationsöverenskommelsen. Allianspartierna fick
            igenom avgörande förslag för att skapa ordning och reda i mottagandet,
            en bättre etablering och dämpade kostnadsökningar. Bland annat
            innebär uppgörelsen att tillfälliga uppehållstillstånd blir huvudregel
            med rätt till familjeåterförening, tydligare försörjningskrav
            vid anhöriginvandring och ett stärkt återvändande. Vidare föreslås
            en stärkt kostnadskontroll i mottagandet och etableringen genom
            bl.a. tydligare krav för att erhålla försörjningsstöd. Samtidigt
            beslutades om viktiga alliansförslag för att stärka integrationen,
            som ett breddat RUT-avdrag och lärlingsanställningar för nyanlända,
            samt att utreda lagliga vägar för att söka asyl i EU.
          </p>
          <p xml:id="i-HWd48tdgun4VkH4txTNVGq">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär, och minimera de kostnader som det stora mottagandet under
            de senaste åren kan medföra. Sverige har inte i tillräckligt hög
            utsträckning fått in utrikes födda och nyanlända på arbetsmarknaden.
            Att alltför många utrikes födda saknar jobb och i stället blir
            beroende av bidrag är först och främst skadligt för varje enskild
            människa som riskerar att hamna i långvarigt utanförskap. Men
            med ett växande och utbrett utanförskap riskerar också kostnaderna
            för samhället att öka.
          </p>
          <p xml:id="i-JHrQoWcfjBoKHLhVJ49a4h">
            Det första och främsta skälet att se till att människor i utanförskap
            och bidragsberoende kommer i arbete är att ge var och en frihet
            över sitt eget liv. Men att fler kommer i arbete är också mycket
            viktigt för svensk ekonomi som helhet. Den ekonomiska politiken
            ska genom hög sysselsättning, långsiktigt hållbara finanser och
            stabila makroekonomiska förhållanden skapa välstånd för alla som
            bor i Sverige. Huruvida invandring bidrar positivt eller negativt
            till dessa mål är i mycket stor grad avhängigt om de människor
            som kommer till Sverige kommer i arbete, precis på samma sätt
            som för befolkningen i övrigt. Om tillräckligt många kommer i
            arbete kan invandringen, som innebär en föryngring av Sveriges
            befolkning, vara en viktig del i att klara finansieringen och
            bemanningen av vård och omsorg för allt fler äldre. Dessutom kan
            utrikes födda bidra till att öka svensk handel. Om för få tar
            steget in på arbetsmarknaden blir utvecklingen den motsatta –
            då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större, med risk för
            ett djupt utanförskap och grusade drömmar.
          </p>
          <p xml:id="i-97m7dnyjKMYwErq4CVCE4Z">
            För Sverige är utmaningen betydande – historiskt har etablering
            och integration inte fungerat tillräckligt bra. Det har resulterat
            i att Sverige under en längre tid sett en utveckling mot ett nytt
            och djupt utanförskap hos svenskar som har låg utbildningsbakgrund
            eller som är utrikes födda. Arbetslösheten är nästan fem gånger
            högre för en person född utanför Europa som för en person född
            i Sverige. Detta mönster måste brytas.
          </p>
          <p xml:id="i-W7UEqLGiFsqpQJ2Hq677SQ">
            I fråga om migrationen måste det vara slut med de tvära politiska
            kasten. Den tillfälliga lagen bör när den löper ut 2019 ersättas
            av en ny blocköverskridande överenskommelse, med bas i den överenskommelse
            som slöts mellan Alliansen och regeringen hösten 2015, för att
            säkerställa stabila spelregler som håller över tid.
          </p>
          <head xml:id="i-28nJeVaKcdjJ9CvzYv6J5M" type="h1">
            5 Kristdemokraternas ekonomiska politik
          </head>
          <p xml:id="i-3uGaPXcNyFJVvCsQM2yJcr">
            Kristdemokraterna vill ha en ekonomisk politik som tillvaratar
            varje människas förmåga och som underlättar för alla att gå från
            utanförskap till arbete. Den ekonomiska politiken ska skapa förutsättningar
            för ett samhälle med god ekonomisk tillväxt och ett företagsklimat
            som står sig starkt i den allt hårdare globala konkurrensen, men
            också för att människor ska kunna bygga goda relationer och känna
            trygghet och tillit.
          </p>
          <p xml:id="i-KhUFtniTrENTcyMZ8skQV6">
            Den ekonomiska politiken ska stärka familjens självbestämmande
            och det civila samhällets ställning, vilket är grunden för ett
            fungerande samhälle där människor känner tillit till varandra.
            En välfungerande ekonomisk politik ger oss resurser att satsa
            på välfärden, såsom en god vård och omsorg och en bra skola. Med
            genomtänkta reformer kring arbetsmarknaden och i skattepolitiken
            kan vi förbättra människors möjlighet att lämna arbetslöshet och
            utanförskap.
          </p>
          <p xml:id="i-9T2U484aFKCXn3gH8uMLZi">
            Sverige drar nytta av en god konjunktur och att alliansregeringens
            jobbreformer fortsätter att skapa förutsättningar för hög sysselsättning
            och god tillväxt. Samtidigt har Sverige problem och stora utmaningar
            som den nuvarande regeringen står alltför passiv inför. Det handlar
            om brister i tryggheten genom en polisorganisation som är för
            liten och fungerar för dåligt. Det handlar om tillgängligheten
            i vården och omsorgen som tyvärr försämrats de senaste åren och
            nu fortsätter att försvagas. Här behövs riktiga reformer som kan
            korta köerna och säkra en jämlik vård i hela landet inom sjukvården
            och öka tryggheten inom äldreomsorgen, genom höjd kvalitet, ökad
            tillgänglighet och ökat inflytande för den enskilde.
          </p>
          <p xml:id="i-2XKGijqaAUisSaqucBDzBt">
            Skolan behöver fördjupa sitt kunskapsuppdrag, men det är också
            uppenbart att samhällets insatser behöver stärkas för att vända
            trenden med barn och unga som mår dåligt och drabbas av psykisk
            ohälsa. I det arbetet måste såväl familjer, barn- och ungdomsvården
            och skolan som den ideella sektorn stärkas.
          </p>
          <p xml:id="i-A4jWJarrqMgwDXx4LB9wZn">
            Rekordmånga människor befinner sig nu på flykt undan förtryck
            och krig. Många har sökt och fortsätter att söka sig till Sverige.
            Det är en moralisk plikt och en självklarhet att ta emot människor
            på flykt. Men det skapar också utmaningar för vårt samhälle när
            en stor grupp människor ska integreras. Arbetsmarknaden är tudelad
            och allt fler arbetslösa befinner sig i en utsatt ställning. Denna
            tudelning riskerar att fördjupas, med mänskliga, sociala och ekonomiska
            följder, om inte omfattande reformer genomförs.
          </p>
          <p xml:id="i-Dybs291EZRc8PGoX8TKyR">
            Många av de som lämnas efter, utanför arbetsmarknaden, är nyanlända
            som ofta saknar gymnasieutbildning och har bristande språkkunskaper.
            Samtidigt förändras också jobbens karaktär snabbt på arbetsmarknaden.
            En allt större del av jobben kräver högre utbildning och specialistkompetens.
            För att kunna inkludera fler finns ett skriande behov av både
            mer yrkesutbildning och fler arbeten som kräver lägre kvalifikationer
            (s.k. enkla jobb). De behövs för att alla de människor som nu
            kommit till Sverige ska få en möjlighet på den svenska arbetsmarknaden.
          </p>
          <p xml:id="i-SqwtsRmkyr6dYLwbUo39Ef">
            Inför denna utmaning är regeringen förbluffande passiv. Samtidigt
            har vi en politik från regeringen som leder till färre jobb och
            lägre tillväxt när skatten på jobb och företagande höjs. Den i
            flera avseenden goda sysselsättningsutvecklingen sker trots –
            och inte tack vare – regeringens politik. Den rödgröna regeringens
            politik har inneburit högre skatter och höjda trösklar in på arbetsmarknaden,
            speciellt för de som befinner sig i utanförskap.
          </p>
          <p xml:id="i-Jd7bUoMP1u7LTSsfSm1xMG">
            Inriktningen på politiken är väsensskild från den Kristdemokraterna
            förde, tillsammans med Alliansen. Under alliansåren växte helt
            nya branscher fram som skapade jobb åt människor som tidigare
            befunnit sig i utanförskap. Vi var med och tog Sverige ur en återvändsgränd
            av höjda skatter och bidrag. I stället visade vi upp nya vägar
            till ökad frihet, valfrihet och tillväxt. Utanförskapet minskade
            med en femtedel, trots finanskrisen. Så fungerar en politik som
            litar på människors skaparkraft och bygger Sverige underifrån.
            Men de utmaningar vi står inför nu är både stora och många.
          </p>
          <p xml:id="i-EHkLnKwqvqtPVfKWYfECqv">
            En av de mest angelägna utmaningarna är att inkludera fler på
            arbetsmarknaden. Det kräver att vi öppnar fler typer av jobb.
            Vi har inte råd att sortera jobb i fina och fula. I stället behöver
            vi mer kraftfullt sänka kostnader och ta bort byråkratiska hinder
            för att bredda arbetsmarknaden till grupper som har svårast att
            komma in. Vi vill därför införa inträdesjobb. Det är en ny anställningsform
            som möjliggör för arbetsgivare att utan krångel anställa personer
            till en något lägre ingångslön samtidigt som den anställde får
            utbildning eller lära sig jobbet på jobbet. Detta vill vi kombinera
            med dubbelt jobbskatteavdrag för grupper som har svårare att ta
            sig in på arbetsmarknaden – nyanlända, unga och personer som exempelvis
            på grund av arbetslöshet eller sjukdom har varit borta länge från
            arbetsmarknaden. Vi vill också lägga ned Arbetsförmedlingen i
            dess nuvarande form och avskaffa de utbildningar hos Arbetsförmedlingen
            som inte fungerar och i stället satsa på fler platser i yrkesvux
            (kortare yrkesutbildningar).
          </p>
          <p xml:id="i-YF6CmoYBvfFjtrnzSEmtzm">
            Jobben skapas huvudsakligen genom att entreprenörer får starta
            och driva framgångsrika och välmående företag. Ett gott företagsklimat
            är nyckeln till att kunna möta framtida utmaningar och öka resurserna
            till vår gemensamma välfärd. Därför behövs en näringspolitik som
            är inriktad på att underlätta för företag att växa och anställa.
            Sektorer där jobb inte utförs på grund av höga skatter och avgifter
            måste reformeras så att marknaderna kan växa till. Det handlar
            framför allt om att öppna för nya tjänstesektorer och att bredda
            det befintliga RUT-avdraget till att omfatta fler tjänster och
            högre takbelopp.
          </p>
          <p xml:id="i-QLXUz1VeVaanKDuTAHL8Ka">
            Därutöver måste vi motverka orimliga skatter på entreprenörer
            och minska regelkrånglet, förbättra myndigheternas handläggning
            av ärenden kopplade till företag och förbättra tillgången till
            kapital. En helt central fråga är kompetensförsörjningen.
          </p>
          <p xml:id="i-SmBi3PFqAkGagkJToAn3ng">
            För de människor som står utanför arbetsmarknaden måste insatserna
            vara effektiva och kompletta. I Sverige är dock dessa arbetsmarknadsåtgärder
            ofta ineffektiva och många. För att minska överlappningarna mellan
            olika insatser och subventionerade anställningar vill vi reformera
            och minska antalet arbetsmarknadsprogram. De mest ineffektiva
            bör läggas ned. I stället vill vi fokusera på ett fåtal men bra
            program. Vi behöver också lägga mer resurser på matchning mellan
            förmåga och jobb för såväl personer med funktionsnedsättning som
            utrikes födda. Därtill vill vi reformera Arbetsförmedlingen och
            lägga ned den i sin nuvarande form. I stället vill vi fokusera
            dess resurser till de som står längst från arbetsmarknaden.
          </p>
          <p xml:id="i-5MKpizp6RASvvQWpzQFnRM">
            En förutsättning för att den ekonomiska politiken ska fungera
            bra på lång sikt är att det råder ordning och reda i statens och
            det offentligas ekonomi. Vi anser att i den högkonjunktur vi befinner
            oss i bör reformer finansieras fullt ut för att vi ska kunna uppnå
            det nya överskottsmålet och stärka de offentliga finanserna inför
            nästa lågkonjunktur. Genom att ta ramverket på allvar står Sverige
            starkare.
          </p>
          <p xml:id="i-JXm1YuS8kafG8K4ujJKCr1">
            Sverige har i dag ett stort behov av en förbättrad integrationspolitik.
            En human flyktingpolitik kräver också en väl fungerande integration.
            Nyanlända behöver snabbare få arbete och en hållbar bostadssituation.
            Kristdemokraterna ser ett fortsatt stort behov av åtgärder som
            påskyndar asylprövningen, att asyltiden används bättre vad gäller
            introduktion och språkkunskaper samt att den motverkar passivitet.
          </p>
          <p xml:id="i-Gsj2KoKmGmiVxjZFnJYQ9y">
            Den ekonomiska politiken bör också användas för att stödja goda
            mellanmänskliga relationer. Det handlar främst om att ge familjer
            och det civila samhället möjlighet att utvecklas och fatta egna
            beslut, genom att minska den politiska styrningen. Det offentliga
            bör ge stöd, men påtvingade politiska lösningar på dessa områden
            hämmar tilliten och riskerar att skada mer än hjälpa.
          </p>
          <p xml:id="i-KWMgfbBh3rCF3SN8UnmnGy">
            Kristdemokraterna anser att barns och ungas behov och rättigheter
            ska vara grunden för hur familjepolitiken och barnomsorgen utformas.
            Barn behöver tid och de behöver bli sedda. Familjer ser olika
            ut, men alla har samma betydelsefulla roll. Om familjerna är trygga
            ger de barnen goda förutsättningar att klara livets olika utmaningar.
            Barnens uppväxt påverkar därmed hela samhällets utveckling, både
            ekonomiskt och socialt.
          </p>
          <p xml:id="i-84UyGSgL4pgwyXcrxmJEmK">
            Förskolan och barnomsorgen måste kunna möta varje barns behov
            av trygg omsorg, gemenskap, lek och utveckling. Det är en självklarhet
            att alla föräldrar ska kunna välja den barnomsorg som är bäst
            för deras barn och själva få förutsättningar att hitta balansen
            mellan arbete och familjeliv. Kristdemokraterna är en motvikt
            till de politiska krafter som vill styra föräldrarnas val och
            kväva familjens frihet och möjlighet att utforma sin tillvaro.
          </p>
          <p xml:id="i-8faZhraZBCnsdBAg8KsMBh">
            Vi vill också bygga ett samhälle där människor kan åldras i trygghet
            och värdighet. Ett välfärdssamhälle kan i hög grad bedömas utifrån
            kriterier som respekt, tillvaratagande av äldres erfarenheter
            och omsorg om den äldre generationen. Kristdemokraterna menar
            att äldres vård och omsorg måste präglas av självbestämmande och
            valfrihet. En äldre person har, precis som en yngre, individuella
            behov som inte kan tillgodoses i en mall.
          </p>
          <p xml:id="i-5BVwJyZEskom9baff1Farq">
            Mycket gjordes under tiden med Kristdemokraterna i alliansregeringen
            för att utforma omsorgen utifrån den enskilda människans behov.
            Men mer behöver göras för att utveckla den gemensamt finansierade
            äldreomsorgen. Utökat självbestämmande när det gäller såväl boende
            som hemsänd mat och färdtjänst är viktiga delar när det gäller
            att utveckla äldreomsorgen framöver. Men en sammanhållen seniorpolitik
            får inte bara handla om vård och omsorg. Svensk politik förmedlar
            i dag i alltför stor utsträckning att människor som passerat 65
            inte har något mer att bidra med till samhället. Det friska åldrandet,
            de äldre som en viktig resurs och ett välfungerande samspel mellan
            generationerna är viktiga beståndsdelar i Kristdemokraternas seniorpolitik.
            Därför vill vi skapa fler möjligheter för äldre att arbeta längre
            än till 65 och förbättra pensionärernas ekonomi, genom att bl.a.
            ta bort skillnaden i beskattning mellan arbetsinkomst och pensionsinkomst
            samt genom höjd BTP och borttagen särskild löneskatt för äldre
            som arbetar.
          </p>
          <p xml:id="i-DrNQQihXhgEPsgXz9tSHVq">
            Kristdemokraternas hälso- och sjukvårdspolitik tar sin utgångspunkt
            i varje människas absoluta och okränkbara värde. De som har störst
            behov ska också ges företräde till hälso- och sjukvården. När
            vi var i regeringen prioriterade vi insatser för de mest utsatta
            patienterna genom stora satsningar på psykiatrin, cancervården
            och vården av kroniskt sjuka. Våra reformer vårdgarantin och kömiljarden
            bidrog till kortare vårdköer och ökad kvalitet. Nu har regeringen
            tagit bort kömiljarden och effekterna är att köerna växer. Det
            är i rak motsats till vad det svenska folket behöver.
          </p>
          <p xml:id="i-VAu33AcdAo7VSfzpygtnLo">
            På alliansregeringens initiativ tillkom den nya patientlagen,
            som nu trätt i kraft. Den tjänar som ett viktigt verktyg för att
            tillsammans med lagen om valfrihet (LOV) stärka patienternas möjligheter
            till involvering och medskapande i hälso- och sjukvården. Det
            är centralt att omsätta patientlagens bestämmelser i praktiken.
          </p>
          <p xml:id="i-E7NoiLWxh8Ertv5do53BDU">
            Det är glädjande att svenska patienter numera åtnjuter mer valfrihet,
            både genom den nya patientlagen och genom de många vårdval som
            tillkommit runt om i landet tack vare LOV. Regeringen vill offra
            valfriheten av ideologiska skäl genom diskussionen kring vinster
            för företagen inom vårdsektorn. Regeringen bortser helt ifrån
            betydelsen för människor av att själva få välja vårdcentral eller
            var en behandling ska utföras. Men det handlar om mer än så; mindre
            valfrihet och sämre patientinflytande ger sämre vård, och det
            kommer inte att främja patienternas tillgång till nya behandlingar.
          </p>
          <p xml:id="i-K3aD4rK3Xq9szgbvdWpqUq">
            Nu krävs i stället fler vårdreformer för bättre kvalitet och
            service. Framtidens sjukvård står inför stora utmaningar. Vården
            är inte jämlik och det finns fortsatta brister med överbeläggningar,
            patientsäkerhet och vårdköer. Vården blir också alltmer högspecialiserad
            och högteknologisk. Mot den bakgrunden finns det all anledning
            att se över sjukvårdens organisering. Utifrån de 21 landstingens
            olika demografiska och ekonomiska förutsättningar är det osannolikt
            att de kan leverera en jämlik vård åt befolkningen. Staten bör
            därför ta över ansvaret för vården – för att säkra en god, effektiv
            och jämlik sjukvård i hela landet. För oss är rätten till bra
            och jämlik vård viktigare än att värna dagens sätt att organisera
            vården.
          </p>
          <p xml:id="i-CrcgrmKvHoZZDux5xwortd">
            På kort sikt behövs också förstärkningar av primärvården. Längre
            köer och lägre förtroende för vården kräver ordentliga strukturreformer
            och ekonomiska tillskott. Därför satsar vi 3 miljarder kronor
            till regioner och landsting.
          </p>
          <head xml:id="i-LFH7CnwPTiMSnQfoWKVct1" type="h2">
            5.1 Familjepolitik för ökad trygghet och frihet
          </head>
          <p xml:id="i-22KHwLBUJL87ofF9CA57D1">
            Sverige står inför ett familjepolitiskt vägval där partier på
            hela den politiska skalan vill försvaga familjens roll i samhället,
            medan Kristdemokraterna tvärtom vill stärka den. Familjen är för
            samhället den viktigaste gemenskapen och den grund som samhället
            står på. Barn som växer upp i trygga familjer får goda förutsättningar
            att klara livets utmaningar.
          </p>
          <p xml:id="i-UxAtr9krCzvg4Nb3PDJS49">
            Familjers förutsättningar och barns behov kan se olika ut. Föräldrar
            har olika önskemål och gör olika prioriteringar. Det är föräldrarna
            som har det primära ansvaret för att avgöra vad som är bäst för
            deras barn och deras familj – inte staten eller kommunen. Politiken
            ska stödja familjen och föräldrarna, inte styra. Kristdemokraterna
            vill öka familjers handlingsutrymme, möjliggöra mer tid för barnen,
            uppvärdera föräldraskapet, möjliggöra olika barnomsorgsformer
            samt stärka barnfamiljers ekonomi. Alla politiska beslut ska analyseras
            utifrån vilka konsekvenser de får för familjer.
          </p>
          <p xml:id="i-FNcTdQZL99Mj1g6oTfPscm">
            Mot bakgrund av den relativt sett svaga utvecklingen av barnfamiljernas
            disponibla inkomst under de senaste 20 åren anser Kristdemokraterna
            att barnfamiljernas ekonomi behöver förstärkas. Det behöver ske
            på ett sätt som både ökar flexibiliteten för småbarnsföräldrar
            och stärker incitamenten för arbete. Vi föreslår därför ett jobbskatteavdrag
            för föräldrar som stegvis byggs ut till 500 kronor per förälder
            och månad. För föräldrar till barn som är 0–3 år ska skattereduktionen
            även omfatta andra inkomster såsom föräldrapenning eller a-kassa.
          </p>
          <p xml:id="i-5fS3tgVZgE9TLb4AhchiNX">
            Att skapa möjligheter för föräldrar att få arbete är grundläggande
            för att minska risken för att barn ska leva i ekonomisk utsatthet.
            Men det behövs också riktade insatser. För att stötta de barnfamiljer
            som har det sämst ställt vill vi höja det barnrelaterade bostadsbidraget
            med 350 kronor per månad för ett barn, 425 kronor per månad för
            två barn och 600 kronor per månad för tre barn. Höjt bostadsbidrag
            kan också medverka till att färre barnfamiljer behöver ekonomiskt
            bistånd. Vi vill också återinföra och utvidga den fritidspeng
            som vänsterregeringen har tagit bort, som gjorde det möjligt för
            barn som har föräldrar med försörjningsstöd att delta i fritidsaktiviteter.
            Fritidspengen ska även gälla under sommarloven.
          </p>
          <p xml:id="i-6sjHcG3WvxXELUv27qCWph">
            Föräldraskapet är ett gemensamt åtagande och därför är det också
            föräldrarna själva som ska få avgöra hur föräldrapenningdagarna
            ska användas. Föräldrar ska fritt kunna överlåta föräldrapenningdagar
            till varandra eller till andra närstående som exempelvis mor-
            eller farföräldrar eller en bonuspappa. Vi vill avskaffa kvoteringen
            helt. Föräldra­ledigas inkomst ska skyddas under tre år och rätten
            till föräldraledighet på heltid utvidgas till tre år.
          </p>
          <p xml:id="i-85gBHEfCD2HQ6UYRbH7VEz">
            Kristdemokraterna vill också att det ska finnas möjlighet för
            föräldrar att få barnomsorgspeng för omsorg om enbart egna barn
            i hemmet. Barnomsorgspengen ska uppgå till 6 000 kronor per barn
            och månad och betraktas som inkomst, vara skattepliktig och pensionsgrundande.
            Barnomsorgspeng för egna barn gäller för barn som fyllt ett men
            inte tre år.
          </p>
          <p xml:id="i-JGFNsnjZPckAvURsCu1bMx">
            Vi vill stärka pensionen för de föräldrar som går ned i arbetstid,
            eller är hemma med sjuka barn i större utsträckning – vilket fortfarande
            oftast är kvinnor – genom att utöka antalet barnrättsår från fyra
            till fem och höja jämförelseinkomsten i pensionssystemet. Premiepensionen
            ska automatiskt fördelas lika mellan föräldrar med gemensamma
            barn upp till tolv år, om inte annat begärs.
          </p>
          <p xml:id="i-SCqJgaJ3NyGy3FzL1yBJz3">
            Barngrupperna i förskolan är för stora. Cirka 60 procent av de
            allra minsta barnen går i grupper som ligger över Skolverkets
            maximala riktvärde. Denna utveckling måste vändas! Vi vill minska
            barngrupperna genom att kommunerna inför ett tak på hur stora
            grupperna får vara. Statsbidraget till kommunerna ska skärpas
            så att bara de som visar att de arbetar mot eller har uppnått
            målet om högst tolv barn i småbarnsgrupper får del av en särskild
            satsning. Utformningen bör likna den s.k. kömiljarden som tidigare
            fanns i sjukvården, med en tydlig koppling till prestation. Vi
            tillför därför ytterligare 500 miljoner kronor per år för att
            minska barngrupperna. Med en ökad kvalitet är det rimligt att
            höja taket i maxtaxan för hushåll med högre inkomster. Kommunerna
            ska också bli skyldiga att erbjuda familjedaghem för de föräldrar
            som önskar det.
          </p>
          <p xml:id="i-CoaBzTesGtVSn9j5HURXjy">
            Det offentliga ska inte ta över föräldrarnas roll. Däremot ska
            det offentliga erbjuda stöd och hjälp i föräldrarnas viktiga uppgift.
            Förstagångsföräldrar ska erbjudas en gratischeck till familjerådgivningen
            som de kan nyttja om de vill eller behöver. Det ska bli obligatoriskt
            för kommunerna att erbjuda föräldrastödsprogram vid två tillfällen:
            ett när barnen är små och ett när barnen närmar sig, eller befinner
            sig i, tonåren.
          </p>
          <head xml:id="i-Pt36XnbMJBqm8uuDod7Jhh" type="h2">
            5.2 Ansvarsfull och human migrationspolitik
          </head>
          <p xml:id="i-CY7aqcbnQGUwV37gceZ2uo">
            Det pågår en humanitär kris i världen. Krig, förtryck, terrorgrupper
            samt förföljelse av etniska och religiösa grupper driver människor
            på flykt. Många söker sin tillflykt till Europa, och Sverige har
            länge varit ett av de länder i Europa som flest sökt sig till.
          </p>
          <p xml:id="i-3xsFbxjKjZQDY794uBdy79">
            Sverige har ett moraliskt ansvar att hjälpa medmänniskor i nöd.
            Det innebär att både värna asylrätten och ta ansvar för en ordnad,
            human och långsiktigt ansvarsfull migrationspolitik. Samtidigt
            ska asylprövningen vara rättssäker och den som får ett nej på
            sin asylansökan ska lämna landet. Men nu krävs också ett större
            ansvarstagande inom EU. Fler länder måste medverka i mottagandet
            och bereda plats åt människor på flykt.
          </p>
          <p xml:id="i-Jea2giRuoC62XUiEETtL1B">
            Genom att fler länder medverkar i flyktingmottagandet blir också
            mottagandet bättre för den asylsökande. Akut krävs också mer stöd
            till UNHCR och andra hjälporganisationer i flyktinglägren och
            i konfliktområden. Kristdemokraterna vill ha tillfälliga uppehållstillstånd
            i tre år som huvudregel för den som har asylskäl och att rätten
            till familjeåterförening ska gälla. För att förbättra mottagandet,
            korta tiden i asylprocessen och minska kostnaderna vill vi införa
            asylansökningsområden. Dessa bör huvudsakligen finnas i närheten
            av våra stora gränsövergångar. Alla som avser att söka asyl hänvisas
            till dessa asylansökningsområden och där registreras asylansökan
            och det görs en första bedömning av ansökan. Tanken är att få
            en snabbare registrering och beslutsprocess samt att motverka
            att asylsökande avviker.
          </p>
          <p xml:id="i-5rHQ6f4ex2eZdSiooY2D9v">
            En kraftigt kortad etableringstid är något som är bra för både
            den enskilde och samhället i stort. Passivitet under handläggningen
            kan vara förödande. Kristdemokraterna vill därför införa krav
            på att asylsökande ska delta i 15 timmar språkutbildning och 9
            timmar samhällsinformation per vecka. Asylsökande ska även arbeta
            16 timmar per vecka – det kan handla om reguljärt arbete eller
            att bistå vid det egna asylboendet. Den som inte deltar i utbildningen
            eller uppfyller arbetskravet kan få sin dagersättning nedsatt.
            Asylsökande som får ett reguljärt arbete ges ett fribelopp om
            3 000 kronor som den enskilde kan tjäna per månad utan att dagersättningen
            minskas.
          </p>
          <p xml:id="i-F4dAsD5RrMA2nXYFxoaP1d">
            För att möjliggöra fler avvisningar och utvisningar av personer
            som saknar rätt att vistas i Sverige är det viktigt att Sverige
            ingår fler återtagandeavtal med de viktigaste mottagarländerna.
            Det behövs också starkare incitament för att styrka sin identitet.
            Det behövs även mer resurser till polisen för att kunna verkställa
            utvisningar. En av de viktigaste åtgärderna för att förhindra
            att personer avviker är att det finns möjlighet att vid behov
            göra placering i förvar. Vi föreslår att antalet förvarsplatser
            utökas med 50 stycken.
          </p>
          <p xml:id="i-YauH31WztkJk6tdZ2X4yUC">
            Det statliga ansvaret för ensamkommande unga behöver stärkas.
            Vi vill göra det genom att tillsätta en nationell krissocialjour.
            Denna ska finnas som en resurs för de kommuner som behöver avlastning
            i arbetet med ensamkommande unga. Den nationella funktionen ska
            också ges i uppgift att ta fram nya riktlinjer för vilka krav
            som bör ställas på familjehem och gode män för dessa barn och
            ungdomar.
          </p>
          <head xml:id="i-FNqsaY4EXccnf9GFbXSso2" type="h2">
            5.3 Bättre och mer effektiv integration
          </head>
          <p xml:id="i-9BNTxrphk2ovLJVcNaXRyQ">
            En generös migrationspolitik måste kombineras med en effektiv
            och välfungerande integrationspolitik. Men nyanlända i Sverige
            möts tyvärr av bostadsbrist och trångboddhet i de kommuner och
            städer där jobben finns. Utanförskap och utsatthet blir en alltför
            vanlig situation för människor som flytt sitt hemland och söker
            skydd i Sverige. Klyftan mellan utrikes och inrikes födda på arbetsmarknaden
            i Sverige växer snabbt. En human migrationspolitik måste följas
            av att människor ges förutsättningar till egen försörjning. Då
            stärks också möjligheterna till integration.
          </p>
          <p xml:id="i-FeZ4WRu3pqWosyjDSLqXhD">
            Sverige behöver en politik för fler jobb, fler bostäder och bättre
            skola. Regeringens politik styr åt fel håll. De som drabbas hårdast
            är de nyanlända som riskerar att fastna i ett långvarigt socialt
            och ekonomiskt utanförskap. En integrationspolitik som inte fungerar
            kan också över tid undergräva migrationspolitikens legitimitet.
          </p>
          <p xml:id="i-C5Y3r9HprRWKW51sZjAvcM">
            Av dessa skäl krävs nu politisk handling som gör det möjligt
            för fler nyanlända att få arbete, som förbättrar situationen på
            bostadsmarknaden, som gör mottagandet bättre och som långsiktigt
            gör integrationspolitiken effektivare.
          </p>
          <p xml:id="i-4A18qYqyg1YHZhkJ8WWbXy">
            För att förbättra nyanländas integrering vill vi tillsammans
            med övriga allianspartier införa inträdesjobb. I anställningsformen
            ska lönen uppgå till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden anses därmed gå till att lära sig arbetet eller
            utbildning. Arbetsgivaravgiften slopas i tre år inom ramen för
            anställningsformen. Genom denna reform kan arbetsgivare anställa
            personer som saknar den produktivitet eller språkförmåga som krävs
            för att helt klara jobbet. Under den tid personen skaffar sig
            de färdigheterna ges en något lägre lön. Inträdesjobbet kan också
            kombineras med nystartsjobb för dem som är berättigade till det.
            Då får arbetsgivaren också arbetsgivaravgiften ytterligare subventionerad.
          </p>
          <p xml:id="i-653CfkWMhuMKTC8BGYBKkA">
            Det går att konstatera ett stort utbildningsbehov hos gruppen
            nyanlända arbetssökande. Kristdemokraterna avsatte därför betydande
            belopp till yrkesvuxenutbildningar i samband med höstens budgetmotion.
            Kristdemokraterna föreslår samtidigt en grundlig förändring av
            arbetsmarknadspolitiken där flertalet arbetsmarknadspolitiska
            program avvecklas, antalet subventionerade anställningar minskar
            och arbetsmarknadsutbildningen i Arbetsförmedlingens regi läggs
            ned.
          </p>
          <p xml:id="i-6GQYdQVJk32Nau3h3JtKAC">
            Arbetsförmedlingen åtnjuter ett mycket lågt förtroende och uppvisar
            svaga resultat. Kristdemokraterna och Alliansen vill därför att
            Arbetsförmedlingen i dess nuvarande form läggs ned till förmån
            för en ny struktur där andra aktörer på arbetsmarknaden spelar
            en betydligt större roll. Möjligheterna att matcha arbetssökande
            med arbetsgivare kan i dag med fördel utföras av aktörer som rekryterings-
            och bemanningsföretag, sociala företag eller ideella organisationer.
            Det ska finnas skarpa kvalitetskriterier och en gedigen kompetens
            vad gäller kontroll och uppföljning, så att oseriösa aktörer hålls
            borta.
          </p>
          <p xml:id="i-AHSeKQEFqaBssMjXW4RZw4">
            Bostadsbristen slår också hårt mot asylsökande och nyanlända,
            både de som väljer eget boende och de som bor i anvisade boenden
            med låg standard. Därför vill vi öka rörligheten i och utnyttjandet
            av det befintliga bostadsbeståndet, t.ex. genom förenklad andrahandsuthyrning.
            Vi vill också förenkla, snabba på och förbilliga byggandet. Kristdemokraterna
            ser också att EBO-lagen behöver ses över för att bryta den destruktiva
            trångboddheten.
          </p>
          <head xml:id="i-JPbmUj5zePmmq5vhQKHsx4" type="h2">
            5.4 Ett företagsklimat för fler jobb
          </head>
          <p xml:id="i-XB3357cooSxJcsgUjGJZvu">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när människor finner det mödan
            värt att förverkliga en idé, våga satsa sparat kapital och starta
            och utveckla ett företag. Politikens ansvar är därför att främja
            ett gott företagsklimat där företagande, entreprenörskap och innovation
            uppmuntras. Det privata näringslivet och det enskilda entreprenörskapet
            är, och kommer alltid att vara, grunden för Sveriges välfärd.
          </p>
          <p xml:id="i-KB8JMFyZHTf8VqievvsWoJ">
            För att sänka trösklarna för de som vill förverkliga sin företagsidé
            vill vi minska regelkrånglet, begränsa företrädaransvaret och
            säkerställa att företagen bara behöver lämna en och samma uppgift
            en gång till myndigheterna. Vi vill också sänka kravet på aktiekapital
            från 50 000 till 25 000 kronor, eftersom dagens regelverk stänger
            ute för många potentiella företagare då det inte är anpassat till
            nya företags verkliga behov av eget kapital.
          </p>
          <p xml:id="i-2NWX3tSubTPmD944mYN68N">
            För att skapa ett gott företagsklimat vill vi säkerställa att
            företag har råd och möjlighet att anställa. Höga skatter på jobb
            slår hårt mot unga som söker sitt första jobb och mot de som står
            långt ifrån arbetsmarknaden. För att stärka framväxten av nya
            företag och fler jobb vill Kristdemokraterna sänka skatten på
            arbete, förenkla reglerna kring att starta och driva företag samt
            tillskapa möjligheten för företag att finnas och verka i hela
            landet.
          </p>
          <p xml:id="i-6yk5FGqPRhUSGjeKTYCGfj">
            En avgörande förutsättning för Sveriges konkurrenskraft är en
            väl fungerande och underhållen infrastruktur. Satsningar på väg
            och järnväg i hela landet är en viktig del för att främja både
            företagande och sysselsättning, likaväl som behovet av flyg för
            persontransporter kvarstår. Bland annat mot bakgrund av behovet
            av större arbetsmarknadsregioner vill Kristdemokraterna se investeringar
            i nya stambanor för höghastighetståg. Vår förhoppning är därför
            att en bred parlamentarisk uppslutning kring att – och hur – projektet
            ska genomföras kan komma på plats så att byggnation kan påbörjas.
          </p>
          <p xml:id="i-Lmz63iZ48NrPsHT4iyt4Rf">
            Många nyanlända och unga får sitt första jobb inom någon del
            av tjänstesektorn. RUT-avdragen som alliansregeringen införde
            har öppnat nya marknader och skapat förutsättningar för nya företag
            och jobb. Samtidigt har dessa avdrag gjort att såväl barnfamiljer
            som äldre haft råd och möjlighet att få avlastning med vardagssysslorna.
            Att regeringen valt att nedmontera detta avdrag är ett slag mot
            alla dessa människor. För att inte tala om alla de småföretagare
            som vågat ta steget och starta ett företag inom hushållssektorn.
            Kristdemokraterna vill i stället bredda möjligheterna att använda
            RUT-avdraget till fler tjänster.
          </p>
          <head xml:id="i-5ary2sCeyo1iT4KTjSJF5S" type="h2">
            5.5 Reformer för fler bostäder
          </head>
          <p xml:id="i-F1jNpKjMDhE6cjRmvyDSpp">
            Sverige har gått från en allvarlig bostadsbrist till en akut
            bostadskris. Boverket konstaterar att det behöver byggas 88 000
            bostäder per år fram till 2020. Samtidigt är regeringens reformagenda
            för bostadssituationen helt otillräcklig. Deras huvudsakliga svar
            på bostadskrisen är investeringsstödet för byggandet av billiga
            hyresrätter. Dessa byggsubventioner har dömts ut av bl.a. Konjunkturinstitutet
            som menar att investeringsstöd tidigare inte visat sig fungera.
            Även byggbranschen och flera bostadsforskare anser att subventionerna
            är fel sätt att angripa problemen med bostadsbristen.
          </p>
          <p xml:id="i-FcU8Hv5AkToeExCSyc7yTd">
            Kristdemokraterna har efterfrågat en bred uppgörelse och allianspartierna
            har framfört fler än 30 förslag som fokuserar på grundproblemet:
            att det tar för lång tid och är för komplicerat att bygga. Vi
            vill förenkla och snabba på byggandet, öka tillgången till byggklar
            mark och öka rörligheten i och nyttjandet av det befintliga bostadsbeståndet,
            exempelvis genom förändrade flyttskatter och förenklad andrahandsuthyrning.
          </p>
          <p xml:id="i-KdAAVKVSqCWUgH2fkD9sUo">
            Kristdemokraterna och Alliansen fortsätter att efterfråga regelförenklingar.
            Till exempel har vi föreslagit generösare bullerregler, undantag
            för tillgänglighetshinder, privat initiativrätt, strandskyddsreformer,
            enklare planprocess samt minskningar av hur många gånger samma
            ärende kan överklagas.
          </p>
          <p xml:id="i-HG8CowVBLUFhQba1YAwY5u">
            En bromskloss på bostadsmarknaden är den bristande rörligheten.
            Genom ökad rörlighet kan ett stort antal bostäder tillgängliggöras
            på kort sikt. Alltför många uppger att de bor kvar i för stora
            hus på grund av de s.k. flyttskatternas utformning. Kristdemokraterna
            vill att taket för uppskov på reavinstskatten tas bort om man
            köper ny bostad. Även betalningen av räntan på uppskovet ska kunna
            skjutas på framtiden vid köp av ny bostad. På så sätt tvingas
            inte vinsten vid försäljning fram till beskattning om man köper
            en ny bostad, utan både reavinstskatt och uppskovsränta betalas
            när personen inte längre gör något uppskov.
          </p>
          <p xml:id="i-GPiwSnsq5MEJFyDmitB99V">
            Ökade krav vid bostadsköp och kraftigt stigande bostadspriser
            har ökat behoven av en stor kontantinsats. Det gör att trösklarna
            in på bostadsmarknaden har ökat lika mycket. Detta tillsammans
            med ett bristande utbud av hyresrätter gör att allt fler riskerar
            att stå utan ett eget boende. Kristdemokraterna vill därför skapa
            incitament för unga vuxna att spara mer till sitt första boende,
            genom att göra bosparande avdragsgillt mellan 18 och 34 års ålder.
            Reglerna ska gälla upp till en fjärdedels prisbasbelopp, vilket
            innebär ca 11 200 kronor per år i sparande. En person kan därmed
            göra avdragsgilla insättningar på drygt 180 000 kronor i bosparsystemet.
            Används sparandet till andra inköp än bostad sker en retroaktiv
            beskattning.
          </p>
          <p xml:id="i-L8EqDzhpZvnBjWtNyiwwSt">
            Det krävs reformer för att dämpa drivkrafter att låna och därmed
            minska hushållens – och ekonomins – sårbarhet framöver. Vi har
            krävt ändrade regler så att det inte ska vara lönsamt för banker
            att erbjuda mängdrabatt vid bolån. Vi har också föreslagit amorteringskrav
            riktade mot bankernas samlade bolånestock för att gynna amortering,
            samt ändrade regler så att bundna bolån blir mer attraktiva. Vi
            eftersträvar även en blocköverskridande överenskommelse om en
            långsam nedtrappning av ränteavdragen, växlat mot sänkta inkomstskatter.
          </p>
          <p xml:id="i-2ugeGEs1BW9Q1rGmcKMMaW">
            I samband med att en avveckling av ränteavdragen inleds bör ett
            stöd till kapitalinsats utredas och införas till hushåll som står
            utanför bostadsägandet. Ett startlån enligt norsk förebild kan
            stå modell där staten kan bistå med en del av kapitalinsatsen,
            förutsatt att hushållet klarar bankens krav på bottenlån. Således
            krävs en strikt kreditprövning och att lånet ska återbetalas med
            ränta så att stödet inte bidrar till riskuppbyggnad eller stimulerar
            osunt låntagande.
          </p>
          <head xml:id="i-TxwomjfhCCRwUr6W8MfZTi" type="h2">
            5.6 En skola för kunskap och bildning
          </head>
          <p xml:id="i-QPpnPNqdKHiWZteSUbCfhT">
            Skolans huvuduppgift är att förmedla kunskap, stimulera elevernas
            intellektuella utveckling och förbereda barn och unga för vuxenlivet.
            Skolan ska erbjuda den kunskap som behövs för att klara av arbetslivet,
            men också kunskap för att klara livet som ansvarsfull samhällsmedborgare.
            Det betyder att skolan måste återupprätta en bildningstradition.
            Om skolan inte lyckas i sitt uppdrag skapar vi stora framtida
            problem både för barnen och för Sverige. De sjunkande studieresultaten
            över tid måste därför tas på största allvar, även om de i de senaste
            mätningarna har vänt uppåt något.
          </p>
          <p xml:id="i-LPk2d2iNGb5pcm4AzKGoro">
            Lärarna är nyckelpersoner för en skola med hög kvalitet. Kristdemokraternas
            utgångspunkt är att undervisningen ska bygga på vetenskap och
            beprövad erfarenhet. Lärarnas och rektorns roll behöver stärkas.
            Deras vidareutveckling måste få en tydligare forskningsanknytning.
            Vi vill rensa bland lärares uppgifter och ansvar och ge utrymme
            för mer lärarledd ämnesundervisningstid.
          </p>
          <p xml:id="i-K1tzjhFnAEqT1h1XFZZbWX">
            I dag saknas tusentals lärare och bristen beräknas öka. Det behövs
            snabbare vägar in i läraryrket genom kortare kompletterande pedagogisk
            utbildning för personer som har examen i ett relevant ämne eller
            yrkeskunskap. Lärare ska få vara lärare.
          </p>
          <p xml:id="i-BqGH2hf1VsAJ1JTrMmGKqx">
            Vi vill också göra mer för att ge nyanlända elever bra förutsättningar
            att lära sig svenska språket och komma in i den svenska skolan.
            Det är rimligt att kommunerna ges möjlighet till flexiblare lösningar
            som gör att den ordinarie skolverksamheten kan upprätthålla kontinuitet
            under tider när många nyanlända barn och unga kommer till Sverige.
            Det bör tillfälligt införas en möjlighet att examinera gymnasieelever
            på engelska och erbjuda individuella studieplaner.
          </p>
          <p xml:id="i-4Put1RJtpjS4wwVMnsoMMj">
            För att nyanlända ska nå kunskapsmålen vill vi se en kompetenssatsning
            för att utbilda fler lärare i svenska som andraspråk. Det behövs
            även ett speciallärarlyft för att motverka bristen på speciallärare.
            Satsningen på karriärlärartjänster bör riktas mer till utsatta
            områden.
          </p>
          <p xml:id="i-BL78Ln2LX8q7yL6ZKqm4qW">
            Nyanlända lärare bör kunna börja jobba i skolan med kringuppgifter
            som kan avlasta legitimerade lärare. På så sätt kommer de in och
            lär sig om den svenska skolan och blir delaktiga i arbetet under
            tiden deras kunskaper valideras.
          </p>
          <p xml:id="i-B9GU6Y8fVCzCJH7pLhiKK3">
            Elevernas hälsa och trygghet i skolan är en grundförutsättning
            för att ta till sig ny kunskap. Vi ser med stor oro på den psykiska
            ohälsan bland barn och unga. Skolan ska vara en trygg miljö för
            alla elever. Vi vill underlätta för fler vuxna i skolan, som exempelvis
            klassmorfar eller unga vuxna som rastvakter. Konflikthantering
            bör vara obligatoriskt under lärarutbildningen och ta sin utgångspunkt
            i skolans värdegrund. Alla skolor ska ha program mot mobbning
            som vilar på vetenskap och beprövad erfarenhet. Vi vill utöver
            detta också utöka skolidrotten från 500 till 700 timmar i grundskolan
            för att alla barn ska röra mer på sig; motion har betydelse för
            såväl hälsan som skolresultaten.
          </p>
          <head xml:id="i-M6qqyMu2x6HHfgZbCCEMHF" type="h2">
            5.7 Tryggare ekonomi för äldre
          </head>
          <p xml:id="i-Do1WvE73UjGJR6AHNufvQ7">
            Att fler väljer att arbeta längre än till 65 års ålder har många
            positiva effekter. Det gör att ekonomin förbättras, både för den
            enskilde och för samhället i stort. Pensionerna förstärks också
            både för den enskilde och för pensionärskollektivet i stort då
            inbetalningarna till pensionssystemet blir större. Men inte minst
            viktig är känslan av samhörighet och tillhörighet som ett arbete
            ger. Därför ser Kristdemokraterna med allvar på att regeringen
            återinfört och vidhåller den särskilda löneskatten om 6,5 procent
            på ersättningar för arbete och inkomst av aktiv näringsverksamhet
            för personer som fyllt 65 år. I stället för att uppmuntra arbetsgivare
            att behålla eller anställa äldre, skapar regeringens politik motsatta
            incitament. Vi vill avskaffa den särskilda löneskatten på seniorer.
            Dessutom vill vi införa dubbelt jobbskatteavdrag redan från 64
            års ålder, för att de äldre själva ska få ut mer av sin arbetsinkomst
            efter skatt.
          </p>
          <p xml:id="i-MSDE5nfGg6GY16ohFHjzMY">
            Kristdemokraterna vill också att hela skillnaden i beskattning
            av förvärvsinkomst och pensionsinkomst ska slopas, och vi har
            finansierat detta redan fr.o.m. den 1 januari 2018. Till skillnad
            från regeringen anser vi inte att skattesänkningen kan vänta i
            flera år.
          </p>
          <p xml:id="i-ThVzerDxGsfi7NnKCDABMq">
            För att förbättra ekonomin för de pensionärer som har de lägsta
            inkomsterna vill Kristdemokraterna att hyrestaket i bostadstillägget
            för pensionärer (BTP) höjs till 7 500 kronor för ensamstående
            och till 3 750 kronor per person för sammanboende, med utgångspunkt
            i den nu gällande modellen, så att också hyror över det nuvarande
            taket omfattas av samma ersättningsgrad. Därutöver föreslår Kristdemokraterna
            att tilläggsbeloppet inom ramen för BTP höjs med 500 kronor per
            månad för ensamstående respektive 300 kronor per person och månad
            för sammanboende. Detta belopp tillfaller alla med BTP. Sammantaget
            innebär dessa förändringar att det maximala belopp som bostadstillägget
            för pensionärer kan uppgå till höjs från 5 090 kronor till 7 965
            kronor för ensamstående respektive från 2 545 kronor till 4 032
            kronor för sammanboende.
          </p>
          <head xml:id="i-GXnepM5b6kGzJTC1RQRyKU" type="h2">
            5.8 Goda kommunikationer i hela landet
          </head>
          <p xml:id="i-EY7B5V9sYVb4Z4QXqhk1Vs">
            Bra kommunikationer är en förutsättning för tillväxten samt välstånds-
            och sysselsättningsutvecklingen i vårt land. Vår utgångspunkt
            är att människor ska kunna bo och arbeta i hela landet. Transportpolitiken
            ska därför säkerställa en effektiv, långsiktig och miljömässigt
            hållbar transportförsörjning i hela Sverige.
          </p>
          <p xml:id="i-VRdbkUertv11CUY4ZkfprQ">
            Kristdemokraterna anser att Sverige måste bryta sitt beroende
            av fossila bränslen inom transportsektorn. Det krävs långsiktiga
            och effektiva styrmedel för ökad andel förnybara drivmedel med
            hög klimatprestanda och för effektivare transporter. Kristdemokraterna
            vill främja teknikutvecklingen för att nå ett mer hållbart transportsystem.
          </p>
          <p xml:id="i-Lre4bxcwSeBh1K26hERiGn">
            Kristdemokraterna vill se ökade satsningar på Sveriges infrastruktur.
            Underhåll och nyutbyggnad av järnvägar, vägar och kollektivtrafik
            måste ske för att säkra goda kommunikationer i hela landet och
            möjliggöra ett ökat bostadsbyggande. Därför anser vi att Sverigeförhandlingens
            förslag om en snabb utbyggnad av höghastighetståg i 320 km/timme
            bör genomföras under förutsättning att den finansieras ansvarsfullt.
            Kristdemokraterna vill att sjöfartens skatter och regler ska ge
            förutsättningar för god konkurrens. Vi vill också se till att
            polis och tullmyndighet har tillräckliga resurser att kontrollera
            efterlevnaden av svenska lagar och regler inom åkerinäringen.
            Miljövänliga bilar ska premieras, flygets miljöpåverkan minskas
            och cykelinfrastrukturen byggas ut.
          </p>
          <p xml:id="i-GjAVngdLU8GBSFZW2kDuJk">
            Tillgång till bredband med hög överföringskapacitet är avgörande
            för att människor ska kunna driva företag i hela landet, för att
            arbeta eller studera på distans, för att ta del av kulturutbudet
            och för att kommunicera med andra. Kristdemokraternas utgångspunkt
            är att kommunikationstjänster och bredband i första hand ska tillhandahållas
            av marknaden och att statens huvudsakliga roll är att skapa förutsättningar
            för marknaden och undanröja hinder för utvecklingen, men vi vill
            också inom ramen för landsbygdsprogrammet bidra till bredbandsutbyggnaden
            på landsbygd och i glesbygd.
          </p>
          <head xml:id="i-SmDtkYC8ZfmAA8Gq5oM99Z" type="h2">
            5.9 En hållbar miljö- och klimatpolitik
          </head>
          <p xml:id="i-7G46F314ikmftgHYneZ3LP">
            En viktig del av det kristdemokratiska idéarvet är förvaltarskapsprincipen.
            I vår politik för en hållbar miljö ställs den på sin spets. Klimatutmaningen
            är vår tids största miljöutmaning. Kristdemokraterna har därför
            satt ambitiösa mål när det gäller att minska utsläppen, såväl
            på Sverigenivå som på EU-nivå. Utöver själva miljöfrågan som utsläppen
            av växthusgaser utgör följer det etiska problemet att det främst
            är världens fattigaste människor som betalar det högsta priset
            när jordens medeltemperatur ökar.
          </p>
          <p xml:id="i-KQ9HmysC9SkTr8PuAEZQbS">
            Kristdemokraterna har länge drivit på för en grön skatteväxling
            och lagt flera skarpa förslag. Detta vill vi fortsätta med. Generellt
            vill vi sänka skatten på arbete och pensioner och höja skatten
            på miljöförstörande verksamhet. Kristdemokraterna föreslår därför
            slopad skattenedsättning i gruvindustriell verksamhet, att skattebefrielsen
            för torv tas bort, att en råvaruskatt på textilier införs, att
            en skatt på plastkassar införs samt att en skatt införs på förbränning
            av osorterade sopor. Därtill ser vi positivt på flera av de ekonomiska
            styrmedel som stärkts eller införts på senare år, exempelvis bonus–malus.
          </p>
          <p xml:id="i-EX2NSxJiUUZhpP5tT6oj4a">
            Vi vill också verka för att förhindra spridningen av giftiga
            kemikalier i vår miljö. Detta är en viktig aspekt av det förebyggande
            hälsoarbetet. Inte minst gäller det barns vardagsmiljöer. Vi vill
            t.ex. ställa högre krav när det gäller barnens leksaker, nappflaskor
            samt mat och dryck. EU har en nyckelroll i arbetet för att öka
            kemikaliesäkerheten, bl.a. för att utveckla arbetet med gemensamma
            åtgärder mot spridning av gifter och läkemedelsrester till våra
            hav och vattendrag.
          </p>
          <p xml:id="i-6BJcDPPspbBpsnei1L9AZP">
            Hoten mot den biologiska mångfalden är omfattande om vi tittar
            på den globala nivån, men även i Sverige. I Sverige bidrar våra
            skogar och vår landsbygd, exempelvis våra hagmarker, till denna
            mångfald.
          </p>
          <p xml:id="i-Rkpa5F7DasALhVn813rdGL">
            Sveriges havs- och kustområden innehåller också ett rikt artliv
            och skyddsvärda miljöer. Sverige har under några år ökat antalet
            marina reservat. Vi måste fortsätta att verka för att inte den
            ekologiska balansen ska rubbas via exempelvis långväga arter som
            på olika sätt letar sig hit. Vi vill förbjuda oljeborrning i Östersjön
            och på ett bättre sätt förebygga och bestraffa oljeutsläpp. Ett
            tydligare ansvar och prioritering behövs för att sanera gamla
            vrak som läcker ut olja och kemiska stridsmedel. Det behövs radikala
            insatser för att återställa Östersjöns hälsa. Alla nationer runt
            Östersjön har anledning att skyndsamt finna och komma överens
            om lösningar som hanterar den allvarliga situationen. Sverige
            bör ta initiativet till att tillföra syre i betydande mängder
            till bottnarna på valda områden. Vi bör kunna dela kostnaden för
            storskalig syresättning av Östersjöns döda bottnar med våra grannländer.
          </p>
          <head xml:id="i-CoSdAGfQt8ANP9nUddBNCs" type="h2">
            5.10 Ett stärkt jordbruk
          </head>
          <p xml:id="i-E4pgdchvHyZVek8dA5rTej">
            Jordbruket är viktigt för en nations överlevnad. Även om det
            i dag endast är en liten del av befolkningen som arbetar inom
            jordbruket är vi alla helt beroende av dess produkter för att
            kunna överleva. En lönsam svensk jordbrukssektor är nödvändigt
            om vi ska kunna ha en inhemsk livsmedelsproduktion i händelse
            av krig eller kris.
          </p>
          <p xml:id="i-X3Uts74gDBi52XUwXBTEVC">
            Jordbruket har också en central betydelse för biologisk mångfald
            och den levande landsbygd och de öppna landskap som är en del
            av vårt kulturarv.
          </p>
          <p xml:id="i-4RWZcvfYbZjLmYaRghfSRf">
            I många EU-länder är tyvärr miljötänkande och djurskydd jämförelsevis
            nedprioriterat. Alternativt följs inte de uppsatta reglerna. En
            bidragande orsak till problemen i svenskt jordbruk är att vi inte
            har lyckats omsätta den kvalitet på varorna som våra miljö- och
            djurskyddsregler leder till i reda pengar.
          </p>
          <p xml:id="i-8t9T58Eeqtf82RkZBh3vCt">
            Kristdemokraterna vill fortsätta att värna vår miljö och vårt
            välutvecklade djurskydd, men vi vill att de lagar och regler som
            antas verkligen är ändamålsenliga.
          </p>
          <p xml:id="i-3FYiNcZor5eWmFbQZNocnB">
            En annan utmaning är den dubbelmoral som upphandlingsprocesserna
            i våra kommuner och landsting bitvis ger uttryck för. Först ställer
            vi som samhälle höga krav på miljömedvetenhet hos våra bönder.
            Därefter köper offentliga aktörer in varor som producerats under
            förhållanden vi aldrig skulle tillåta på hemmaplan. Det rimliga
            är att offentliga aktörer tar miljöhänsyn och t.ex. använder sig
            av ändamålsenliga kriterier för miljöanpassad upphandling.
          </p>
          <p xml:id="i-H1HkQBqHWCmDPoZG1YmALt">
            I regeringsställning var vi bl.a. med och sänkte skatten på handelsgödsel
            och sänkte egenavgifter. Kristdemokraterna drev också på för att
            minska jordbrukarnas regelkrångel. Vi vill att den förenklingsprocessen
            ska fortsätta. För att stärka det svenska jordbrukets konkurrenskraft
            har vi föreslagit att skatten på den diesel som används inom jordbruket
            sänks med 1,34 kronor per liter, under förutsättning att inblandningen
            av biodrivmedel ökar kraftigt.
          </p>
          <head xml:id="i-BzX9ymMNEJyJCSe83nFVfz" type="h2">
            5.11 Sammanhållning över gränserna
          </head>
          <p xml:id="i-DAMYioQyq8jWWA8UuMjfjE">
            För Kristdemokraterna är det centralt att utrikespolitiken är
            värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning. Idén om att alla människor, var de än bor, har
            samma värde och att vi alla har ett ansvar för varandra utgör
            en stark motivation till den solidaritet som är grundläggande
            i den kristdemokratiska ideologin. Människovärdet är universellt
            och kan därför inte relativiseras av geografiska gränser. De globala
            klyftorna är med denna utgångspunkt oacceptabla.
          </p>
          <p xml:id="i-RhMVGyFRZZazujLcccacq3">
            Kristdemokraterna vill ha en ambitiös utvecklingspolitik med
            det slutliga målet att det internationella biståndet en dag inte
            längre ska behövas. Under alliansregeringen (2006–2014) var Kristdemokraterna
            pådrivande för att 1 procent av Sveriges bruttonationalinkomst
            (BNI) avsattes till internationellt bistånd varje år. Vårt förslag
            till biståndsram för 2018 ligger över 1 procent av BNI enligt
            den gamla metoden (ENS 1995), men sedan september 2014 används
            en ny metod (ENS 2010). Vårt förslag till biståndsram motsvarar
            1 procent av BNI enligt den nya beräkningsmetoden (ENS 2010).
            Utöver detta bör staten på olika sätt främja människors frivilliga
            engagemang och gåvogivande till biståndsändamål.
          </p>
          <p xml:id="i-BnNDXGg69nEeEe6fyzFZr6">
            Vi har i dag alla möjligheter att minska barnadödligheten, som
            till stor del beror på basala och förhållandevis enkelt avhjälpta
            brister i miljön runt barnen. Just vaccinationsprogram har visat
            sig vara ett mycket effektivt bistånd då en relativt billig punktinsats
            bokstavligen kan rädda liv. Fortfarande saknar 780 miljoner människor
            tillgång till rent vatten i vår värld. Det har förödande konsekvenser
            för människors hälsa, och barn drabbas särskilt hårt. En av de
            sjukdomar som sprids i förorenat vatten är kolera, som varje år
            skördar minst 100 000 människoliv. I det krigshärjade Jemen ser
            vi nu det största kolerautbrottet i modern tid med 800 000 fall,
            och det ökar. Även i flyktinglägren i Bangladesh sprids sjukdomen
            för närvarande i en rasande fart. Det här är en sjukdom som inte
            borde finnas i vår värld 2018.
          </p>
          <p xml:id="i-QrE3gmPnGt16is9HrCghWe">
            Stora humanitära kriser råder i världen och aldrig tidigare har
            så många människor varit i behov av humanitärt stöd. De fruktansvärda
            krigen i Syrien och Jemen, situationen i Demokratiska republiken
            Kongo och Sydsudan, för att nämna några.
          </p>
          <p xml:id="i-Ct9Wx6FnwhAK7D1K7D5WJT">
            Fler människor än på många decennier är nu på flykt. Sverige
            har jämfört med flera andra europeiska länder tagit emot många
            flyktingar. Att antalet människor som kommer till Sverige har
            minskat betyder inte att flyktingsituationen i världen har förbättrats.
          </p>
          <p xml:id="i-NzUYrK6F9B3Me1J6JxQTos">
            Sverige ska fortsätta att ta ansvar och kunna vara en fristad
            för människor som flyr undan krig, förföljelse och förtryck, men
            det står inte i motsats till att vi också kraftigt behöver öka
            satsningarna i närområdet för att skapa trygghet och framtidstro
            för de medmänniskor som är på flykt. De krigsdrabbade ländernas
            grannländer har tagit ett stort ansvar i flyktingmottagandet,
            men de behöver stöd för att kunna öppna för arbetstillfällen och
            skolgång. Sverige ska verka för att skapa lagliga vägar in i Europa,
            vilket skulle rädda många liv.
          </p>
          <p xml:id="i-Tqj79HGfFyFipbSybjxPuj">
            Sammantaget gör det rådande världsläget att vi vill prioritera
            det humanitära biståndet högre och avsätta en större del av den
            svenska biståndsbudgeten för humanitära insatser.
          </p>
          <p xml:id="i-PsxE4eU2VhgxKbhPeioEVQ">
            För varje mun som mättas, för varje kvinna som kommer in på arbetsmarknaden,
            för varje person som tillåts tänka, skriva, tala, rösta och tillbe
            fritt – desto större blir chanserna till utveckling. Kristdemokraterna
            menar att utveckling, fattigdomsbekämpning och ökad respekt för
            de mänskliga rättigheterna hänger samman. Efter exceptionella
            framgångar sedan mitten av 1970-talet rullar nu demokrativågen
            tillbaka och friheten inskränks. En frihetsmiljard skulle användas
            till att stötta frihetskämpar. Vi ser hur civilsamhällets utrymme
            krymper på flera håll, hur oppositionspolitiker, jurister och
            journalister fängslas.
          </p>
          <p xml:id="i-5gdAM9vK83r1JrBof3u9WL">
            Svensk biståndspolitik bör föras på ett sätt så att det civila
            samhället stärks. Enskilda organisationer är inte bara oersättliga
            som genomförare av offentligt svenskt bistånd utan också mycket
            betydelsefulla då de ger oss enskilda människor en möjlighet att
            ta ansvar för utvecklingen i världen. Biståndsanslaget ökar kraftigt
            och ser ut att fortsätta göra så de närmsta åren. Då måste Sverige
            också stärka kapaciteten hos organisationer som administrerar
            biståndet.
          </p>
          <p xml:id="i-TEzTyuKSUhVXKfBsyUUHdJ">
            Förtrycket av religiösa och etniska minoriteter ökar och människors
            religionsfrihet kränks. För närvarande är kristna en av de allra
            mest utsatta grupperna i världen, med omfattande förföljelse i
            Mellanöstern och delar av Afrika och Asien. Sverige bör i internationella
            sammanhang arbeta för att värna utsatta minoriteter. Alla människors
            lika värde är fundamentalt, och yttrande- och religionsfrihet
            är centralt för ett öppet och fritt samhälle.
          </p>
          <p xml:id="i-6pW7TmTW68YAVXVLzYBtpd">
            Kristdemokraterna vill se fredade zoner för minoriteter i Syrien
            och Irak och en svensk regering som verkar för att den etniska
            och religiösa utrensningen på kristna (syrianer, kaldéer, assyrier
            och melkiter), armenier, mandéer, yazidier och andra minoriteter
            i Irak och Syrien ska erkännas som ett folkmord.
          </p>
          <p xml:id="i-W4L7ZUyJPcgDtgzNBFy6Ks">
            För att de människor som fallit offer för terrorismen ska kunna
            återfå en tro om framtiden, ett hopp om att morgondagen är ljusare
            än gårdagen, krävs att de terrorister som ödelagt oskyldiga människors
            liv ställs inför rätta. Detta kan endast ske om världssamfundet
            gemensamt agerar och utkräver ansvar från både de länder och de
            individer som varit ansvariga för massakern. Detta bör ske genom
            inrättandet av en särskild tribunal för att döma de skyldiga.
            Detta har gjorts i andra fall, t.ex. i Irak där Iraqi Special
            Tribunal (IST) upprättades för att utreda och döma de ansvariga
            för brott mot mänskligheten under Saddam Husseins regim. En motsvarande
            lösning måste till för offren för terrorismen i Mellanöstern.
          </p>
          <head xml:id="i-AjPVZmTo9pea7Lt9dwjWAs" type="h2">
            5.12 Försvaret och samhällets krisberedskap
          </head>
          <p xml:id="i-UztSpZFCpad8k8mfJdikrL">
            För Kristdemokraterna är Försvarsmaktens förmåga att klara ett
            angrepp mot Sverige av yttersta vikt. Försvarsberedningen har
            nu också levererat sin första rapport i vilken det slås fast att
            ett angrepp på Sverige inte kan uteslutas.
          </p>
          <p xml:id="i-FbcXMec9F2HYjq3yBH234o">
            För att försvarsförmågan ska stärkas behöver Sverige nå 2 procent
            av BNP i försvarsanslag 2027. Därför har vi avsatt 540 miljoner
            mer än regeringen 2018 till Försvarsmakten och sammanlagt 3,9
            miljarder, vilket aviserades i höstbudgeten. Detta är nödvändigt
            för att de båda svenska brigaderna ska bli stridsdugliga, Försvarsmaktens
            logistiska organisation ska förstärkas, en radikal förbättring
            av den civila beredskapen påbörjas avseende energi- och livsmedelsförsörjning
            och återskapandet av en civil ledningsorganisation och bäddar
            för den ökning av Försvarsmaktens organisation som kommer att
            krävas när försvarsbudgeten ökar till 2 procent av BNP. Det gäller
            möjligheten att ta emot fler värnpliktiga, rekrytering av officerare
            och anskaffning av materiel.
          </p>
          <p xml:id="i-H8rrBQoDhUhrVgXB4iEDzR">
            Kristdemokraterna vill se en ny myndighet som behöver ha ett
            övergripande ansvar för Sveriges cyber- och informationssäkerhet.
            Det blev uppenbart i och med säkerhetsskandalen på Transportstyrelsen
            och är extra akut nu när EU:s NIS-direktiv ska implementeras.
            Regeringens förslag är att dela upp ansvaret på sex olika myndigheter
            och på så vis fragmentera arbetet på så vitt skilda myndigheter
            som Finansinspektionen och Livsmedelsverket. Vi vill samla ansvaret
            för tillsyn, föreskrifter och operativ implementering hos en aktör.
            Cybersäkerhet är en avgörande framtidsfråga vi tagit alltför lätt
            på i Sverige.
          </p>
          <head xml:id="i-BVRivExdfcFmNhFm456cnW" type="h2">
            5.13 En politik som stöder, inte styr, kulturen
          </head>
          <p xml:id="i-QqXGFbLCNxgZruVf32eLJM">
            Kulturen hjälper oss att växa som människor och förbinder oss
            med tidigare generationers erfarenheter. Men den har också en
            uppgift i att utmana invanda föreställningar. Med andra ord bidrar
            den till såväl ett samhälles sammanhållning som dess självreflektion.
            Den kan också hjälpa oss att relatera till vår globala omgivning.
          </p>
          <p xml:id="i-FYxWTzmdXb688K5mhCUemf">
            Vår utgångspunkt är att kulturpolitiken ska stödja kulturen snarare
            än styra den. För Kristdemokraterna är inte minst barnens möjligheter
            att få ta del i – och av – kulturella verksamheter en prioriterad
            fråga. För att stimulera detta vill vi återinföra fritidspengen
            för ekonomiskt utsatta barn och den satsning som kallas Skapande
            skola. Detta är inkluderande reformer som har säkerställt att
            även barn och ungdomar från ekonomiskt utsatta sammanhang får
            ökade möjligheter att delta i kulturlivet.
          </p>
          <p xml:id="i-GSE53fqmN5Pq6sX7qCsnqd">
            Folkbildningen, inte minst folkrörelsernas folkhögskolor, har
            många förtjänster. De ger människor en andra chans och de jobbar
            förtjänstfullt med integration, bara för att nämna två av deras
            styrkor.
          </p>
          <head xml:id="i-UgrymVbLKgpCYR3jucJLT8" type="h2">
            5.14 Det civila samhället
          </head>
          <p xml:id="i-Chv6TRrcVAoU1J7jjp1Xe9">
            Ibland kan det låta som om civilsamhället bara är en fritidsaktivitet,
            ett sidospår till det som sker inom den offentliga sfären eller
            i den individuella. Vi menar att civilsamhället är något mycket
            viktigare. Det är här grunden läggs för demokrati, medmänsklighet
            och ett fungerande Sverige. Kristdemokraternas politik strävar
            därför efter att stärka det civila samhället och därmed de mellanmänskliga
            kontakterna. Därför syftar vår politik till att värna civilsamhällets
            oberoende, förenkla dess regelverk och förbättra dess förutsättningar.
          </p>
          <p xml:id="i-KLsBiuvnGk6mqkfsNgDdPN">
            Att ett oberoende från andra människor skulle leda till lycka
            är en missuppfattning. Starka relationer är ett så grundläggande
            mänskligt behov att det till och med går att mäta i livslängd.
            Social isolering har värre hälsoeffekter än fetma och är ungefär
            lika allvarligt som alkohol och rökning
            <ref xml:id="i-Bjy9M33ociKsG92ScYcEx5" target="i-UtER2WAwwoCXMQ7zDw6n65">
              [5]
            </ref>
            . Människan växer i relationer. En politik vars konsekvens blir
            att de mellanmänskliga banden försvagas kan aldrig kompenseras
            fullt ut med att man stärker banden till offentliga institutioner
            eller skjuter till ytterligare bidrag. Det offentliga kan från
            mänsklig synvinkel bara vara ett komplement – inte utgöra samhällets
            grund.
          </p>
          <p xml:id="i-3ur6cYyjbeBhAmLuG3EmmR">
            Graden av det civila samhällets självständighet är nära knuten
            till organisationernas finansiering. En hög grad av offentlig
            finansiering kommer också att – beroende på hur den utformas –
            leda till mer eller mindre direkt och indirekt styrning från det
            offentliga. Kristdemokraterna vill därför återinföra ett skatteavdrag
            för gåvor till ideella organisationer som arbetar bland behövande,
            ett avdrag som regeringen olyckligtvis tog bort. Genom ett gåvoskatteavdrag
            ökar organisationernas självständighet. Statens påverkan inskränks
            till att godkänna organisationerna som får del av skatteavdraget.
            Det är en rimlig avvägning mellan självständighet och offentlig
            insyn.
          </p>
          <head xml:id="i-V7mV7xt959ucqiQN3MBasr" type="h2">
            5.15 Mer valfrihet och makt till den enskilde
          </head>
          <p xml:id="i-XBQpweAchh3ringqasnJme">
            Människors välbefinnande ökar när de har makt att påverka sin
            egen livssituation. Det gäller alltifrån utbildning och jobb,
            familjebildning och bostad till vård och omsorg. Att människor
            kan göra aktiva val för sin hälsa och sitt välmående är betydelsefullt,
            som att välja äldreboende, vårdcentraler eller hemtjänstutförare.
            Detta borde vara självklarheter i ett välutvecklat välfärdssamhälle.
            Givetvis ska det offentliga vara garanten för vården och omsorgen,
            men vem som utför tjänsterna måste ligga i händerna på medborgarna.
          </p>
          <p xml:id="i-SiKM66Y9tGDsJJmp9513BA">
            När människor har flera goda utförare att välja bland ökar också
            kvaliteten i vården och omsorgen. När medborgare jämför, diskuterar
            och sätter sig in i olika utförares inriktningar och erbjudanden
            skapas ett engagemang. Mångfalden skapar positiva effekter. Det
            ger möjligheter för människor att välja bort det som inte fungerar
            eller aktivt välja en speciell inriktning eller profil. Välfärdsföretagen
            som satsar på viktiga kompetenser och har utbildad och fortbildad
            personal gynnas, medan sådana som enbart ser till gamla lösningar
            på nya problem och utmaningar tappar i attraktionskraft.
          </p>
          <p xml:id="i-TBsqRXyAxhLjrBTzWDb8cx">
            Vill vi ha entreprenörer som tillsammans med investerare är med
            och utvecklar välfärden måste de kunna göra en vinst. Utan entreprenörer
            och privata välfärdsaktörer kommer självbestämmandet i praktiken
            att kraftigt begränsas eller försvinna. Det är därför som regeringens
            vinstutredning är så skadlig; bara att den är tillsatt har gjort
            att många enskilda aktörer, företag och investerare har valt att
            stiga åt sidan eller låtit bli att göra investeringar. Riksdagen
            har också vid flera tillfällen markerat att utredningens inriktning
            är fel och att det saknas parlamentariskt stöd för att genomföra
            den stoppolitik som regeringen planerar.
          </p>
          <p xml:id="i-6o2jQ5tsXKCjEGBvtaSTVv">
            På samma sätt som det är självklart att företag ska kunna gå
            med vinst är det också självklart att vård och omsorg inte är
            vilka marknader som helst. De rör människor i utsatta situationer,
            och möjligheten att bedriva verksamhet inom exempelvis vård och
            omsorg ska vara förknippad med höga kvalitetskrav, tillståndsplikt
            och ägar- och ledningsprövning. Det gäller såväl privat som offentligt
            driven vård och omsorg.
          </p>
          <p xml:id="i-D4R7DwCpbkG3se9iKgSk6K">
            En mångfald av aktörer inom välfärdssektorn är också en förutsättning
            för att ideellt driven och idéburen vård och omsorg ska kunna
            växa fram och drivas. I många länder är denna sektor den dominerande
            leverantören av välfärdstjänster. Men i Sverige är den i stort
            sett frånvarande. Mer måste göras för att ge dessa organisationer
            möjlighet att driva verksamhet på välfärdsområdet. Det handlar
            exempelvis om att förbättra deras möjlighet till kapitalförsörjning
            och att delta i offentlig upphandling.
          </p>
          <p xml:id="i-65niEAGMD7YsJZ6uUeCshr">
            De senaste decenniernas utveckling med viktiga valfrihetsreformer
            har präglat medborgarna i vårt land. Politikers makt har minskat
            och fler beslut fattas nu vid människors köksbord. Makten att
            välja och välja bort ska värnas – inte bara när vi är friska eller
            mitt i livet, utan kanske särskilt när vi blir äldre eller sjuka.
          </p>
          <p xml:id="i-UfZ8tHWLuxSGbRuDT2UCfp">
            Under Kristdemokraternas tid i regeringen genomfördes vårdvalsreformen,
            och effekterna av den är positiva med fler vårdcentraler, bättre
            öppettider och bättre tillgänglighet. Vårdvalsreformen har medfört
            en ökad tillgänglighet för såväl vårdbehövande som befolkningen
            i allmänhet, gjort det lättare att lägga livspusslet och ökat
            egenmakten – det är en utveckling att slå vakt om.
          </p>
          <head xml:id="i-4RqrF6r146yx2Gr5n5URfE" type="h1">
            6 Svensk arbetsmarknad behöver reformeras
          </head>
          <p xml:id="i-H5evRaMqiYs5a5qnh4i5u1">
            Sverige har i dag en arbetsmarknad med stora strukturella utmaningar.
            Antalet arbetslösa i utsatt ställning ökar samtidigt som arbetslösheten
            bland framför allt inrikes födda är på en mycket låg nivå. Det
            här resulterar i en tudelad arbetsmarknad där främst personer
            med lägre utbildning eller som är utrikes födda står utan jobb.
            Under inledningen av 2018 hade antalet inskrivna arbetslösa i
            utsatt ställning
            <ref xml:id="i-8cx9PoBH46zEdjz3KDQVZf" target="i-HufXp9ZLmwYYXCVTxPNUgZ">
              [6]
            </ref>
            ökat till drygt 270 000 personer, vilket är 75 procent av samtliga
            inskrivna arbetslösa. För dessa grupper är trösklarna in på svensk
            arbetsmarknad alltför höga, något som Finanspolitiska rådet, IMF
            och OECD har pekat på.
          </p>
          <p xml:id="i-Furtbx7JLwoMtd4b3vyynE">
            Centralt för fler jobb är ett gott företagsklimat. Nya jobb kan
            inte kommenderas fram av politiker i Sveriges riksdag eller regering.
            Jobb skapas när människor finner det mödan värt att starta och
            utveckla ett företag och förverkliga en idé och vågar satsa sitt
            sparkapital. Politikens ansvar är därför att främja ett gott företagsklimat
            där företagande, entreprenörskap och innovation uppmuntras. Det
            privata näringslivet och det enskilda entreprenörskapet är grunden
            för Sveriges välfärd.
          </p>
          <p xml:id="i-Jdvggqr3fFjiKACQSeDmjV">
            En förutsättning för ett gott företagsklimat är att företag har
            råd och möjlighet att anställa. Höga skatter på jobb slår hårt
            mot alla de som söker sitt allra första jobb och mot de som står
            långt ifrån arbetsmarknaden. För att stärka framväxten av nya
            företag och fler jobb vill Kristdemokraterna sänka skatten på
            arbete, förenkla reglerna kring att starta och driva företag och
            öka tillgången på riskkapital.
          </p>
          <p xml:id="i-EHVcykD8VMGBcxUgFCVwk6">
            Många nyanlända och unga får sitt första jobb inom någon del
            av tjänstesektorn. Inte minst RUT-avdraget, som alliansregeringen
            införde, har öppnat nya marknader och skapat förutsättningar för
            nya företag och jobb. Samtidigt har avdragen gjort att såväl barnfamiljer
            som enskilda haft råd och möjlighet att få avlastning med vardagssysslorna.
            Att regeringen valt att nedmontera detta avdrag är ett slag mot
            alla dessa människor och mot småföretagare som vågat ta steget
            och starta ett företag inom hushållssektorn. Kristdemokraterna
            har tillsammans med allianspartierna föreslagit en kraftig utbyggnad
            av RUT-avdraget. RUT-avdraget ska utvecklas så att fler jobb med
            enklare kvalifikationer blir möjliga. Därför vill Alliansen tredubbla
            taket i RUT till 75 000 kronor per person och år, samt vidga RUT
            till att också omfatta flyttjänster, tvättjänster också utanför
            hemmet och trygghetstjänster. Dessutom bör möjligheten att bredda
            RUT ytterligare för de över 70 år ses över.
          </p>
          <p xml:id="i-SxsDYaJnqRbSJTSeTcH1oK">
            Ett konkurrenskraftigt näringsliv och en stark basindustri förutsätter
            en trygg och säker energiförsörjning. Rådande marknadsförutsättningar
            med låga elpriser gör att i stort sett inga energislag är lönsamma
            i dag samtidigt som investeringsbehoven är stora, inte minst för
            den svenska kärnkraften. För oss kristdemokrater är det viktigt
            att den svenska industrin, företag och konsumenter kan lita på
            en trygg och tillräcklig energiförsörjning, inte bara i dag utan
            även i framtiden. Därför tog vi ansvar och slöt en långsiktig
            energiöverenskommelse över blockgränserna som säkerställer detta.
          </p>
          <p xml:id="i-GSaQbnGUrbHdnDyD21yhZ6">
            Vi ser också ett stort behov av att förlänga arbetslivet. För
            att klara exempelvis demografiska utmaningar som framtidens pensioner
            och välfärdens finansiering så krävs det att fler jobbar fler
            år och timmar över en livscykel. Vi ser med stor oro på hur regeringen
            på olika sätt försvårar för flera grupper att komma in och stanna
            kvar på arbetsmarknaden. Exempelvis har regeringen höjt löneskatten
            för äldre vilket höjer kostnaderna för att anställa eller anlita
            dem. Långtidsarbetslösa är också en grupp som befinner sig i en
            utsatt situation. Antalet personer som varit arbetslösa i över
            sex månader är nu ca 120 000 personer och har ökat med 22 procent
            på två år. För denna grupp behövs det nya insatser för att de
            ska få möjlighet att komma tillbaka till arbetsmarknaden.
          </p>
          <p xml:id="i-XdNCGrWCdVmuEDQsAdiqoV">
            Inför budgetmotionen 2018 lade regeringen ned sin flaggskeppsreform
            traineejobb. Tidigare utlovade regeringen tiotusentals traineejobb,
            extratjänster och beredskapsjobb. Men siffrorna visar mer på ett
            rejält misslyckande. Siffror för mars 2018 från Arbetsförmedlingen
            visar att av totalt 68 000 utlovade traineetjänster uppgår nu
            antalet till ca 15 600. Av dessa står de dyra extratjänsterna
            för nio av tio platser, medan antalet statliga beredskapsjobb
            är drygt 1 100 stycken.
          </p>
          <p xml:id="i-UMUALbzzxJ5WqH1EjYvbvv">
            Extratjänsterna var länge mycket få till antalet. Regeringen
            har sedan dess öst pengar över reformen för att få främst kommunerna
            att fixa fram extratjänster. Sedan reformen lanserades 2015 har
            regeringen höjt subventionsgraden till 100 procent, infört ett
            handledarstöd på 3 000 kronor per extratjänst, breddat vilka sektorer
            som kan anställa och infört ett bonussystem på 500 miljoner kronor
            till de kommuner som anställer.
          </p>
          <p xml:id="i-8k6MJjYQ2tnmnwnT6vvBhn">
            Reformen blir inte bara allt dyrare, utan också alltmer felriktad.
            För det är inte de mest utsatta på arbetsmarknaden som får extratjänsterna.
            Det är nämligen 60 procent av de med extratjänst som har gymnasial
            eller eftergymnasial utbildning. Fler än var fjärde extratjänst
            har gått till någon med eftergymnasial utbildning, enligt siffror
            från Arbetsförmedlingen. I en högkonjunktur står dessa relativt
            nära arbetsmarknaden och skulle sannolikt fått jobb ändå. Det
            skapar en stor undanträngning.
          </p>
          <head xml:id="i-G4DPJhwUi51b6LLj3xPuzg" type="h2">
            6.1 En arbetsmarknad där alla får plats
          </head>
          <p xml:id="i-RzHqNTXBQwZYVVpYq6YTtx">
            Kristdemokraternas väg är en helt annan. I vårt Sverige får fler
            chansen till en arbetsgemenskap och vårt mål är att alla ska kunna
            jobba 100 procent av sin förmåga. Men för att det ska bli möjligt
            krävs omfattande reformer för att vända utvecklingen och skapa
            en arbetsmarknad där alla får plats. Sverige behöver avbyråkratisera
            arbetsmarknaden, sänka marginaleffekterna, öka matchningen och
            stimulera fram fler jobb som inte kräver höga kvalifikationer.
            Vägen till arbete ska inte bli smalare, den ska bli bredare.
          </p>
          <head xml:id="i-Qaf6WA7wt9roA8NCdQ5kBL" type="h3">
            Skattelättnader för utsatta grupper på arbetsmarknaden
          </head>
          <p xml:id="i-9jrt7f6iKReTPaEe5TeBYA">
            En grundförutsättning för att fler ska komma i arbete är att
            det lönar sig att gå från utanförskap till arbete. Detta är den
            huvudsakliga tanken bakom jobbskatteavdraget, som har varit Alliansens
            viktigaste redskap för att öka sysselsättningen och minska utanförskapet.
          </p>
          <p xml:id="i-F8iEb1AXexqmxJ49xSqowU">
            Kristdemokraterna föreslår att det dubbla jobbskatteavdraget,
            som i dag finns för de som är 65 år eller äldre, utvecklas till
            att gälla grupper som har svårt att ta sig in på arbetsmarknaden.
            Förslaget innebär en skattelättnad för unga under 25, med en förlängning
            för de som tar en akademisk examen och börjar arbeta innan de
            fyller 25, för nyanlända under de första fem åren i Sverige och
            för personer som kommer från långvarig arbetslöshet eller sjukskrivning.
          </p>
          <p xml:id="i-KKxhFZzKN7biPrspLvKZiZ">
            Det dubbla jobbskatteavdraget ges fullt ut upp till arbetsinkomster
            på 18 000 kronor och trappas sedan successivt av för månadsinkomster
            upp till 26 000 kronor. För en person med 18 000 kronor i lön
            innebär det en förstärkning av inkomsten med ca 1 500 kronor per
            månad. För inkomster över 26 000 kronor ges ordinarie jobbskatteavdrag.
            Det dubbla jobbskatteavdraget för unga under 25 år är tänkt att
            öka drivkrafterna för ungdomar att söka och ta ett första arbete.
            Att man får behålla en större del av sin inkomst gör att det blir
            mer attraktivt att söka och ta ett jobb, också till en lägre ingångslön.
            Det gör också att fler breddar sitt sökande av arbete till fler
            branscher.
          </p>
          <p xml:id="i-WJbtvWSxXkGN6LKGTLMgx7">
            När fler kan tänka sig att ta olika jobb skapas det också nya
            arbeten. Det dubbla jobbskatteavdraget ska även gälla för nyanlända
            personer som vistats i Sverige i högst fem år. Med den ökade tudelningen
            på arbetsmarknaden behövs insatser för att dessa människor inte
            ska fastna i utanförskapet. Att ha en arbetsgemenskap är centralt
            för integrationen och för att dessa personer ska kunna komma i
            egenförsörjning. Kristdemokraterna vill därför göra det mer lönsamt
            att gå från bidragsberoende till arbete, genom sänkta marginaleffekter.
            Utöver detta föreslår Kristdemokraterna ett jobbskatteavdrag för
            föräldrar på 500 kronor per förälder, för att möjliggöra mer tid
            med barnen, förstärka barnfamiljers ekonomi samt minska marginaleffekten
            av att gå från bidrag och ersättningar till arbete.
          </p>
          <p xml:id="i-JCiMrxixCZiahDMeiCcq7c">
            Tabell 1 Politik för utsatta grupper på arbetsmarknaden, budgetmotion
            2018
          </p>
          <p xml:id="i-LMP5TB6CLxF6VabCiRXcaP">
            Miljoner kronor
          </p>
          <table xml:id="i-RvEk14Mwx2NETFyS9U1r1d">
            <row xml:id="i-G6SAU1FKBqVg4bZxHFurg7" style="label">
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-MaB3U4SdsyqSLSo89Qkyjy">
              <cell>
                Summa satsningar
              </cell>
              <cell>
                8 500
              </cell>
              <cell>
                8 850
              </cell>
              <cell>
                9 410
              </cell>
            </row>
            <row xml:id="i-GnyRyxTdzJmcbU4eFGiNY7">
              <cell>
                Dubbelt jobbskatteavdrag för personer upp till 23 år
              </cell>
              <cell>
                4 500
              </cell>
              <cell>
                4 500
              </cell>
              <cell>
                4 500
              </cell>
            </row>
            <row xml:id="i-gFVrByGSZ5mQZhkdzG4Nb">
              <cell>
                Borttagande av särskild löneskatt för äldre
              </cell>
              <cell>
                1 500
              </cell>
              <cell>
                1 500
              </cell>
              <cell>
                1 500
              </cell>
            </row>
            <row xml:id="i-EQVzoFa2DfebJw3xc1jtLt">
              <cell>
                Dubbelt jobbskatteavdrag för nyanlända de första fem åren
              </cell>
              <cell>
                550
              </cell>
              <cell>
                550
              </cell>
              <cell>
                550
              </cell>
            </row>
            <row xml:id="i-AV9FqCk5bTSzBB52y5sfG2">
              <cell>
                Inträdesjobb
              </cell>
              <cell>
                550
              </cell>
              <cell>
                1 100
              </cell>
              <cell>
                1 660
              </cell>
            </row>
            <row xml:id="i-Xpo4ywkGdd5GS32mMysDrv">
              <cell>
                Dubbelt jobbskatteavdrag för personer långt ifrån arbetsmarknaden
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-63PBs8jDJo1VzSR4xYoA4v">
              <cell>
                Dubbelt jobbskatteavdrag för 64-åringar
              </cell>
              <cell>
                300
              </cell>
              <cell>
                200
              </cell>
              <cell>
                200
              </cell>
            </row>
            <row xml:id="i-H36jRj4fxdmLoLAdUNur2g">
              <cell>
                Fler och bättre nystartsjobb
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-JQYmmiQyaxbacycNJ7R1Qt">
              <cell>
                Dubbelt jobbskatteavdrag; examen innan 25 års ålder
              </cell>
              <cell>
                300
              </cell>
              <cell>
                200
              </cell>
              <cell>
                200
              </cell>
            </row>
          </table>
          <head xml:id="i-YE9bg1qE3urV9L2hyqr7GZ" type="h3">
            Snabbare etablering och livslångt lärande
          </head>
          <p xml:id="i-2gpVSvScGEiup45BkGEirV">
            Högskolestuderande i Sverige etablerar sig allt senare på arbetsmarknaden.
            Jämfört med OECD-länderna i övrigt tar svenska studenter ut examen
            sent. Enligt SCB ligger etableringsåldern i dag så högt som vid
            29 år, vilket är väsentligt högre än i andra jämförbara länder.
            Svenska studenter slutför samtidigt sina akademiska studier sent
            relativt jämförbara länder. Under 2014 var den genomsnittliga
            ålder då svenskar tar ut sin första kandidatexamen 28,1 år, att
            jämföra med OECD-snittet på 26,1 år eller Storbritanniens 23,5
            år.
          </p>
          <p xml:id="i-JktigHWPM3BDzgp9u5e3Bm">
            Dels är fenomenet med ”sabbatsår” mellan gymnasiestudier och
            akademiska studier vanligt, dels tar många studenter längre tid
            än nödvändigt på sig för att slutföra sina studier.
          </p>
          <p xml:id="i-CCSXwyF8NXd1XbR2yzeiN5">
            Kristdemokraterna föreslår därför en studiemedelsreform som begränsar
            studiemedelsmöjligheten något för de som läser fristående kurser
            eller kortare program och förbättrar samma möjligheter för de
            som läser längre utbildningar.
          </p>
          <p xml:id="i-4FZvvf8iZNPZLkoR6o6Rv7">
            Dessutom vill vi se en examensbonus för personer som tar ut en
            akademisk examen senast det år de fyller 25. Bonusen innebär två
            år med dubbelt jobbskatteavdrag därefter. Det ger incitament att
            lägga på ett extra krut med studierna, ta ut sin examen och etablera
            sig tidigare på arbetsmarknaden. Om man skulle kunna tidigarelägga
            den genomsnittliga examensåldern med ett eller ett par år skulle
            det göras stora vinster för den enskilde, som skulle få högre
            livsinkomst och pension – men också för samhället i stort som
            skulle få större avkastning på utbildningen.
          </p>
          <p xml:id="i-3AQYqm8GJZyW2GvTkKzs4g">
            Det livslånga lärandet måste också underlättas. När vi blir allt
            äldre krävs att även äldre på arbetsmarknaden har möjlighet att
            omskola sig eller fördjupa kunskaperna inom ett visst ämne, för
            att på så sätt få utveckla sig själv och följa med i kunskapskraven
            på arbetsmarknaden. Därför vill Kristdemokraterna utöka möjligheterna
            för äldre att få studiemedel, genom att höja åldersgränsen för
            studiemedel med tre år till 59 års ålder. Det ökar flexibiliteten
            att studera och pröva något nytt i livet.
          </p>
          <head xml:id="i-DjUjY34gX6NKD54JWVnVtb" type="h3">
            Inträdesjobb
          </head>
          <p xml:id="i-CPiDr4iPU5UN9AvDRVcegH">
            Kristdemokraterna har tillsammans med allianspartierna föreslagit
            inträdesjobb, en ny anställningsform för unga under 23 utan gymnasieexamen
            och nyanlända de fem första åren, som gör det väsentligt billigare
            för företag att anställa och för enskilda att få sitt första jobb.
            Inträdesjobben innebär att en person kan anställas till 70 procent
            av rådande ingångslön i kollektivavtal under maximalt tre år.
            Lönenivån blir något lägre då 30 procent anses motsvara tid för
            att lära sig jobbet på jobbet. Därefter övergår anställningen
            i en anställning med 100 procent lön. Med Kristdemokraternas förslag
            om dubbelt jobbskatteavdrag för de nämnda grupperna kan vi öka
            grupperna disponibla inkomster, samtidigt som bruttolönen blir
            lägre. Sammantaget sänker detta trösklarna in på arbetsmarknaden
            och fler får chans till ett första jobb, arbetslivserfarenhet
            och utveckling.
          </p>
          <head xml:id="i-5CMaTmRpF4XPvqjRXWVNqj" type="h3">
            Fler platser i yrkesvux
          </head>
          <p xml:id="i-V61H7UNDcXEURi7dQwTcqj">
            Kristdemokraterna bedömer att personer som går yrkesvuxenutbildningar
            har långt större möjlighet att få ett arbete efter utbildningen
            än efter en arbetsmarknadsutbildning upphandlad av Arbetsförmedlingen.
            Den bedömningen bygger delvis också på att arbetsgivare troligtvis
            får en mer negativ uppfattning om en person som gått en arbetsmarknadsutbildning
            än om en som gått annan utbildning.
          </p>
          <p xml:id="i-U1osME8QeUdV3moyoddikr">
            Yrkesprogramsutredningen som tillsattes av alliansregeringen
            2013 överlämnade sitt betänkande Välja yrke (SOU 2015:97) till
            regeringen i november 2015 med en rad förslag på yrkesutbildningens
            område. I utredningen identifierades en rad branscher där det
            råder rekryteringssvårigheter till yrken som inte kräver eftergymnasial
            utbildning. Det är t.ex. kockar, lastbilsmekaniker, medicinska
            sekreterare och installationselektriker. Inom smalare branscher
            råder det brist på glasmästare, fastighetstekniker, bagare och
            många fler.
          </p>
          <p xml:id="i-52oKSqq2inQge6qviw8m5K">
            En utbyggnad av antalet yrkesvuxplatser borde inte bara leda
            till att fler som i dag är arbetslösa får jobb utan till att hela
            samhället fungerar bättre när viktiga bristyrken kan besättas
            med kunnig personal. Regeringen bygger ut yrkesvux, men Kristdemokraterna
            satsar 300 miljoner kronor mer än regeringen på yrkesvux per år
            under hela budgetperioden. Totalt ökar Kristdemokraterna medlen
            med 900 miljoner per år på yrkesvux 2018–2020.
          </p>
          <head xml:id="i-SS7xPF3eUFAfPyqbaabND1" type="h3">
            Effektivisera arbetsmarknadspolitiken
          </head>
          <p xml:id="i-GViHwhpVmwYCs9yKfejAA9">
            För närvarande är det svårt att överblicka den djungel av arbetsmarknadsstöd
            som företagare och arbetslösa har att lära sig och förhålla sig
            till. Det finns instegsjobb, nystartsjobb, traineejobb, jobb-
            och utvecklingsgaranti, trygghetsanställningar, offentligt skyddat
            arbete, särskilt anställningsstöd, förstärkt särskilt anställningsstöd
            och många andra.
          </p>
          <p xml:id="i-EBCZSX57gqqGcCP5UBtEFG">
            Olika stöd och anställningsformer med olika villkor, utformning
            och tidsgränser har lagts till de gamla stöden och skapat en för
            arbetsgivarna, de arbetssökande och i viss mån även arbetsförmedlarna
            svårgenomtränglig struktur.
          </p>
          <p xml:id="i-DzpitHLSyThPQ9LFxD91sg">
            En driftig företagare som lever för sin affärsidé har inte möjlighet
            att sätta sig in i alla stödformer och har inte tid att ta reda
            på hur han eller hon ska bete sig för att företaget ska kunna
            ta del av ett stöd enligt en viss stödform eller vilka krav den
            anställde i så fall måste uppfylla. Syftet med stöden är gott.
            Men resultaten är i många fall undermåliga. En konsekvens har
            snarare blivit att Arbetsförmedlingens 12 600 anställda administrerar
            arbetslöshet snarare än att förmedla jobb. Varje arbetsförmedlare
            förmedlar i genomsnitt tio jobb på ett år – mindre än ett jobb
            i månaden. Detta har dragit ned förtroendet för myndigheten. Kostnaden
            för programmen och de subventionerade anställningarna är också
            hög, och särskilt nedslående för vissa program och stöd.
          </p>
          <p xml:id="i-P4ySbhcB2c6UGHC1dkdDbg">
            Arbetsgivarna är kritiska och negativa i bedömningen av myndigheten.
            Svenskt Näringsliv har visat att en majoritet av företagen inte
            använder Arbetsförmedlingen i samband med rekryteringar, och att
            av de företag som använder Arbetsförmedlingen ger 38 procent ett
            mycket dåligt betyg. Arbetsmarknadspolitiken behöver en grundlig
            renovering.
          </p>
          <head xml:id="i-J4m9fh3whd3MdrmXkAXqDP" type="h1">
            Kristdemokraterna föreslår därför att:
          </head>
          <list xml:id="i-ENovkgGmjzu51399WhP7Mm" style="ul">
            <item xml:id="i-74DmK2MeLHZXtmjNY2jnQG">
              Arbetsmarknadsutbildning inom ramen för Arbetsförmedlingen avskaffas
            </item>
            <item xml:id="i-VkkZbK34tqwMbcTZiYRLLh">
              Avveckla extratjänsterna
            </item>
            <item xml:id="i-LaoMuBWqynWByN1EfJrcPE">
              Avveckla de statliga beredskapsjobben
            </item>
            <item xml:id="i-NMf3S1TracXCvGhTy6hXm4">
              Fler platser inom yrkesvuxenutbildningen skapas
            </item>
            <item xml:id="i-SgU1uwWRRnTmL744oRtaP1">
              Instegsjobben avskaffas
            </item>
            <item xml:id="i-HBjPwgTTsgiw8RXB4Gga4q">
              Särskilt och förstärkt särskilt anställningsstöd avskaffas
            </item>
            <item xml:id="i-Jz3Gg9LTMAMjMf94HKzqzk">
              Arbetspraktikprogrammen samordnas
            </item>
            <item xml:id="i-CpKdas4Ny1He3YrY7J3Erx">
              Anslaget till Arbetsförmedlingen minskar med 10 procent när många
              uppgifter försvinner, vilket innebär 840 miljoner kronor 2018
            </item>
            <item xml:id="i-AoLywF3yM1QaEVBWksBr6V">
              Tillskott till trygghets- och lönebidragsanställningar för personer
              med funktionsnedsättningar
            </item>
          </list>
          <head xml:id="i-33F9tLqAHukcdDr9FPhFCD" type="h1">
            7 Vård och omsorg att lita på
          </head>
          <p xml:id="i-BuZ92EZfAD67RdGK3DxhL5">
            Kristdemokraternas hälso- och sjukvårdspolitik utgår från att
            varje människa är unik och att alla personer har samma absoluta
            och okränkbara värde. Alla ska kunna lita på att hälso- och sjukvården
            fungerar när den behövs.
          </p>
          <p xml:id="i-UQpeZ7nfpFjkq6PLFLe9ts">
            Därför genomförde vi kristdemokrater ett antal viktiga reformer
            under vår tid i regeringsställning då vi hade ansvar för vård-
            och omsorgsfrågorna. Tyvärr har den nuvarande regeringen valt
            att stoppa flera av dessa viktiga reformer. Kömiljarden och andra
            prestationsbaserade ersättningar till vården och omsorgen har
            tagits bort, valfriheten hotas genom förslag om vinsttak och den
            viktiga utredningen om framtidens äldreomsorg (Äldreutredningen)
            har lagts ned. Kristdemokraterna anser att vården och omsorgen
            tillhör framtidens viktigaste frågor som kräver såväl resurser
            som politiskt engagemang och reformer. Därför fortsätter vi att
            presentera en reformagenda som gör att det välfärdssvek som den
            nuvarande regeringen står för kan vändas till ett välfärdslöfte.
          </p>
          <head xml:id="i-Y84fYxZ3YcTXzeGVCWMFMy" type="h2">
            7.1 En hälso- och sjukvård i världsklass
          </head>
          <p xml:id="i-43fSeFvV3ng7tigBaJMnd7">
            Svensk hälso- och sjukvård håller en mycket hög medicinsk kvalitet,
            ofta rankad i världsklass, när du väl får tillgång till den. Dessvärre
            har vårdköerna nära nog fördubblats sedan 2014. 83 000 personer
            väntar på ett första specialistbesök eller operation längre än
            vad lagen tillåter.
            <ref xml:id="i-E5wjhUkWksQ6EpM6mRRD6Y" target="i-TVtWFA9t4EV1TcBsixTvK1">
              [7]
            </ref>
            Därtill gör systemet med 21 olika landsting vården ojämlik. Den
            medicinska kvaliteten och chansen att överleva t.ex. svåra cancerdiagnoser
            skiljer sig åt beroende på var i landet patienten bor. Vi har
            dessutom för lite primärvård. Detta gör att för många personer
            söker sig till akuten i stället för vårdcentralen – trots att
            de inte behöver sjukhusvård.
          </p>
          <p xml:id="i-MCNYttaLGZcCrzJYsLK1Pe">
            Sjukvården uppvisar alltså både brister och hög kvalitet samtidigt.
            Därför krävs en politik som både stärker det som fungerar väl
            och vågar ompröva invanda föreställningar och strukturer. Kristdemokraterna
            föreslår därför en rejäl reformagenda som svarar upp mot detta.
          </p>
          <p xml:id="i-41aLRFFHht1ab8kss2m899">
            Tabell 2 Kristdemokraternas tidigare förslag inom hälso- och
            sjukvård
          </p>
          <p xml:id="i-5mEYFJo1kRUh9sJwhE1bsi">
            Miljoner kronor
          </p>
          <table xml:id="i-YHDeSvKZVxsKrGbqnp4cwu">
            <row xml:id="i-AToLmGFWcEPvF7gMjo7qFH" style="label">
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-YKn89Nnr7ZVW8noLDtDutw">
              <cell>
                Förstärkt primärvård
              </cell>
              <cell>
                3 000
              </cell>
              <cell>
                3 000
              </cell>
              <cell>
                4 000
              </cell>
            </row>
            <row xml:id="i-QCFXs44rjLNAsTrWAKux8T">
              <cell>
                – varav elevhälsogaranti
              </cell>
              <cell>
                380
              </cell>
              <cell>
                380
              </cell>
              <cell>
                380
              </cell>
            </row>
            <row xml:id="i-M6bVmySEiqcjKfHztMy2XH">
              <cell>
                Vårdplatsgaranti sjukhusvård
              </cell>
              <cell>
                2 000
              </cell>
              <cell>
                2 000
              </cell>
              <cell>
                3 000
              </cell>
            </row>
            <row xml:id="i-7fwgx2nsM5pUarHBo5W5nx">
              <cell>
                Återinförd kömiljard
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-RpDkHt4DXgiNTmxFJYeDj9">
              <cell>
                Vårdserviceteam
              </cell>
              <cell>
                1 100
              </cell>
              <cell>
                1 100
              </cell>
              <cell>
                1 100
              </cell>
            </row>
            <row xml:id="i-JTat3ytc7nSviuPk9cGCa1">
              <cell>
                Patientansvarig läkare
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-GcbBVwTW2FDpSHZ7hhmTqK">
              <cell>
                Förstärkning av psykiatrin
              </cell>
              <cell>
                150
              </cell>
              <cell>
                175
              </cell>
              <cell>
                225
              </cell>
            </row>
            <row xml:id="i-7ZqBZyrtJqa1hK7e2JSpLy">
              <cell>
                Regionala cancercentrum (RCC)
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-WHwb3tA7iF3c6ox86Aiy1m">
              <cell>
                Sammanlagt
              </cell>
              <cell>
                7 550
              </cell>
              <cell>
                8 075
              </cell>
              <cell>
                10 125
              </cell>
            </row>
          </table>
          <head xml:id="i-FtSxARaWRcAe6ygcdx2fk4" type="h3">
            Statligt ansvar för sjukvården
          </head>
          <p xml:id="i-MMANeCPyYqB3dUmKgtPohQ">
            I dag skiljer sig den medicinska kvaliteten och resultatet åt
            beroende på var i landet man bor. Dagens organisation med 21 landsting
            hämmar kvaliteten. Det är inte rimligt. Dessutom får vårdpersonal
            som utför mer avancerade behandlingar inte göra det tillräckligt
            ofta för att utveckla sin expertis. För att alla – i hela landet
            – ska få tillgång till högkvalitativ vård anser Kristdemokraterna
            att det krävs ett ökat statligt ansvarstagande för vårdens organisation.
            Då kan även resurserna nyttjas effektivare och vi kan säkra en
            god, jämställd, effektiv och jämlik sjukvård.
          </p>
          <head xml:id="i-9aSCCuH9fVZ3icwuVAyavS" type="h3">
            Återinför en reformerad och förbättrad kömiljard och stärkt vårdgaranti
          </head>
          <p xml:id="i-S7FYmLGvNRDfR7guLX8Xz3">
            Alliansregeringen införde under Kristdemokraternas ledning den
            s.k. kömiljarden – ett prestationsbaserat ersättningssystem som
            gav landstingen förutsättningar och drivkraft att arbeta kontinuerligt,
            strategiskt och metodiskt med att korta köerna och stärka vårdgarantin.
            Dessvärre avvecklade den nuvarande regeringen kömiljarden 2015.
            Sedan dess har köerna i det närmaste fördubblats och uppfyllelsen
            av vårdgarantin har kraftigt försämrats. Vi vill därför återinföra
            en reformerad och förbättrad prestationsbaserad ersättning likt
            kömiljarden. Patienter ska inte behöva vänta på vård längre än
            absolut nödvändigt. Vi vill därför även förstärka vårdgarantin
            så att man ska få träffa rätt vårdkontakt inom 24 timmar samt
            införa en yttre tidsgräns på 120 dagar som omfattar hela vårdkedjan.
            Det innebär att från första kontakt, specialistbedömning, diagnos,
            provtagning, röntgen etc. till genomförd åtgärd ska det gå maximalt
            120 dagar.
          </p>
          <head xml:id="i-35SDEh3LjoXRHYJT6iy449" type="h3">
            Vårdplatsgaranti inom sjukvården
          </head>
          <p xml:id="i-BBHdCj5EdFzKdsNeYqzmGG">
            I dag har Sveriges sjukhus konstanta överbeläggningar, vilket
            innebär att patienter vårdas på en vårdplats som inte uppfyller
            kraven på fysisk utformning, utrustning och bemanning. Det kan
            handla om att patienter vårdas i korridorer eller i värsta fall
            utlokalisering på en avdelning som saknar rätt medicinsk kompetens.
            Överbeläggningar och utlokaliseringar påverkar patientsäkerheten
            men ställer även vårdpersonalen inför svåra etiska problem när
            de ska välja ut vilka patienter som ska placeras var. Den situation
            runt överbeläggningar som tidigare ansågs vara en sommarkris är
            numera normaltillstånd. Om man ser till rikssnittet i landet så
            har antalet överbeläggningar ökat från 3,2 patienter av 100 (januari
            2014) till 5,5 patienter av 100 (januari 2018). I likhet med vårdköerna
            är det stora varianser i överbeläggningar mellan olika landsting,
            men också mellan olika sjukhus inom ett landsting/en region. Målet
            måste vara att alla patienter får plats på en vårdavdelning med
            rätt medicinsk kompetens. För att det ska vara möjligt att uppnå
            behövs fungerande vårdkedjor och på många platser även en ökning
            av antalet tillgängliga vårdplatser. Det måste finnas tillräckligt
            med luft i systemet för att klara belastningstoppar.
          </p>
          <p xml:id="i-91BxcNMaSDpYQNYGC7jM6W">
            Kristdemokraterna föreslår därför att landstingen får en prestationsbaserad
            ersättning när de klarar målet om maximalt 90 procents beläggning
            i genomsnitt varje månad under året. Genom en prestationsbaserad
            ersättning kan varje landsting på ett ändamålsenligt sätt göra
            de förändringar som är nödvändiga och ersättningen betalas ut
            när målen nås.
          </p>
          <head xml:id="i-ENeLwnq1HBE4pfoKna8nmH" type="h3">
            Investering i primärvården
          </head>
          <p xml:id="i-4mYP9MiuWNRwYqqq6ScRPV">
            Primärvården har generellt för låg tillgänglighet, vilket gör
            att många vänder sig till sjukhusens akutmottagning även för åkommor
            som egentligen inte kräver akut sjukhusvård. Därför vill Kristdemokraterna
            öka tillgängligheten till primärvården genom mer flexibla öppettider
            på obekväma tider såsom kvällar och helger. Detta ska möjliggöras
            exempelvis genom att vårdcentraler samverkar i regionerna, att
            vårdcentraler placeras i anslutning till akutmottagningar, tillskapande
            av fler vårdplatser inom primärvården och att digitala vårdinsatser
            blir en naturligt integrerad del i primärvården.
          </p>
          <head xml:id="i-NPFKHk4382n6S2AFaASAEq" type="h3">
            Fortsatt satsning på regionala cancercentrum (RCC)
          </head>
          <p xml:id="i-UGtJQeE9MNCJ4NZKcRAViE">
            Allt fler insjuknar i och lever med cancer. Väntetiderna varierar
            kraftigt beroende på bostadsort. Kristdemokraterna etablerade
            under alliansregeringen den nationella cancerstrategin och regionala
            cancercentrum (RCC). Inom RCC i samverkan pågår ett arbete med
            att förkorta väntetiden till behandling genom införande av ett
            nationellt system med standardiserade vårdförlopp (SVF). SVF beskriver
            vilka utredningar och första behandlingar som ska göras inom en
            viss cancerdiagnos, samt vilka tidsgränser som gäller dels för
            hela förloppet, dels för de olika utredningsstegen. Kristdemokraterna
            anser att regeringen begår ett allvarligt misstag när man har
            valt att upphöra med finansieringen av RCC efter 2018. Genom att
            inte fullfölja och fortsätta att utveckla arbetet med nivåstrukturering
            och det samlade strategiska arbetet inom RCC riskerar vi att se
            en försämring i stället för en förbättring av tillgänglighet och
            kvalitet inom cancervården.
          </p>
          <head xml:id="i-XzdVbpsPuQQWoPsbJQfBkw" type="h3">
            En förbättrad förlossningsvård
          </head>
          <p xml:id="i-5oAMwtBYaUepLnwz46CAnw">
            Det finns stora skillnader i förlossningsvårdens kvalitet beroende
            på var man bor. För att höja professionens kompetens avseende
            vilka metoder som är evidensbaserade för att förebygga och behandla
            förlossningsskador vill vi skapa ett kompetenscentrum runt förlossningsvården
            och eftervården. Vi vill också utöka platserna på barnmorskeutbildningen,
            skapa förutsättningar för mentorskap från yrkeserfarna barnmorskor
            och skapa möjligheter till barnmorskeledda enheter i direkt anslutning
            till universitetssjukhusen. Vi vill också säkerställa möjligheten
            för de som bor långt ifrån en förlossningsavdelning att få bo
            på ett patienthotell i nära anslutning till sjukhuset inför stundande
            förlossning.
          </p>
          <head xml:id="i-PZiTHkWYHhZgkBoQJUUpNE" type="h3">
            En förstärkt barn- och ungdomshälsovård.
          </head>
          <p xml:id="i-43Kgz9Z1azkgtUNPSXLvpY">
            Ökad psykisk ohälsa hos barn och unga är ett av vår tids största
            samhällsproblem. Vi måste tillsätta en bred utredning för att
            kartlägga och undersöka orsakerna till denna ökande psykiska ohälsa.
            Med den kunskapen kan vi identifiera vilka som är i riskzonen
            och rikta förebyggande insatser. Vi vill även ge landstingen/regionerna
            ett samlat uppdrag för hela barn- och ungdomshälsovården inklusive
            elevhälsan och barn- och ungdomspsykiatrin (BUP). Vi vill också
            införa en elevhälsogaranti som innebär att varje elev ska kunna
            komma i kontakt med elevhälsan varje dag. Köerna till BUP måste
            kortas ytterligare genom en återinförd prestationsbaserad ersättning
            kopplad till den förstärkta vårdgarantin med ett första besök
            inom 30 dagar.
          </p>
          <p xml:id="i-Egz41wgNJnLwsaT9AnueXy">
            För att stärka föräldrarna i deras viktiga roll satsar vi också
            på att de ska få tillgång till familjerådgivning och föräldrastödsprogram,
            både under barnets yngre år och under tonårstiden.
          </p>
          <head xml:id="i-JoMsWyULxbe3R1c5NaNCBE" type="h3">
            Vårdserviceteam – tid att fokusera på vård och omsorg
          </head>
          <p xml:id="i-UTBoVQqZH7MDm5LKvCoTiB">
            För många som arbetar inom vården är arbetssituationen pressad.
            Vi vill därför att personalen ska avlastas från arbetsuppgifter
            som visserligen är viktiga för att omvårdnad ska fungera men som
            inte kräver en längre vårdutbildning – s.k. vårdnära service.
            Arbetsuppgifterna kan exempelvis vara att servera mat och plocka
            undan disk efter måltider, att sköta förråd, transporter av patienter
            och prover mellan olika avdelningar eller städning. Genom att
            anställa servicepersonal inom vården kan vi frigöra tid från undersköterskor
            och sjuksköterskor så att de kan fokusera på vård och omvårdnad
            av varje enskild patient. Samtidigt skapas arbetstillfällen som
            inte kräver höga kvalifikationer.
          </p>
          <head xml:id="i-58Brc8pTeKD9NYZMZi54DN" type="h2">
            7.2 Att åldras i trygghet och värdighet
          </head>
          <p xml:id="i-AL9D1tqNmV8mywiYumuGp9">
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt och ha tillgång till god vård och
            omsorg. Var och en ska ses som en person med eget och unikt värde
            med skilda intressen och bakgrunder. God vård, ett behovsanpassat
            boende och självbestämmande över sin vardag är en självklarhet
            – hela livet.
          </p>
          <p xml:id="i-KEsGzhwjVRwLTvHt3HVmVU">
            Tabell 3 Kristdemokraternas tidigare äldreomsorgsförslag
          </p>
          <table xml:id="i-83Nfth3J761jsJBcu5g9vq">
            <row xml:id="i-YLnRJEdgwc8gtTwV1YYEvo" style="label">
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-NhAB8vZXa87und8AJMPo9p">
              <cell>
                Äldreboendemiljard
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-7hBjH5vkfCWH6ZYUU7suHU">
              <cell>
                Personalgaranti inom hemtjänsten
              </cell>
              <cell>
                800
              </cell>
              <cell>
                800
              </cell>
              <cell>
                800
              </cell>
            </row>
            <row xml:id="i-DAqsuiCH3BpvJYeqFNiuhw">
              <cell>
                Äldreboendegaranti, investeringsstöd
              </cell>
              <cell>
                550
              </cell>
              <cell>
                550
              </cell>
              <cell>
                550
              </cell>
            </row>
            <row xml:id="i-C1v8jdCWd6ur7Hz9gh6K8z">
              <cell>
                Hemtagningsteam
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-TvpdNPhTUs6qUxDKNZNj4S">
              <cell>
                Vårdserviceteam äldreomsorg
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-8zoGh84oKHvTAf9A5XuWPZ">
              <cell>
                Geriatriskt centrum
              </cell>
              <cell>
                240
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-QssE8hZSs8Uhju7KzFrnr8">
              <cell>
                Återinfört omvårdnadslyft
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
            </row>
            <row xml:id="i-4AF3J4ymJsEd8PEK22nheh">
              <cell>
                Värdighetsgaranti
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
            </row>
            <row xml:id="i-5uWpxAcjGpwc86gW5go5qg">
              <cell>
                Nationell demensplan
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-7RJ6rnnGrHp52A16RYvvSs">
              <cell>
                Utbildning chefer äldreomsorg
              </cell>
              <cell>
                50
              </cell>
              <cell>
                50
              </cell>
              <cell>
                50
              </cell>
            </row>
            <row xml:id="i-QnYgcZfHueZA6uHs3pM2B1">
              <cell>
                Sammanlagt
              </cell>
              <cell>
                4 090
              </cell>
              <cell>
                4 000
              </cell>
              <cell>
                4 000
              </cell>
            </row>
          </table>
          <head xml:id="i-KUDFT9g67n9ci6cAgYnu86" type="h3">
            Stora personalsatsningar inom äldreomsorgen
          </head>
          <p xml:id="i-G5LxPRqEfsRZrb6FffHRsK">
            Genom Omvårdnadslyftet gavs äldreomsorgens medarbetare möjlighet
            att vidareutbilda sig och skaffa specialistutbildning. Kristdemokraterna
            vill återinföra Omvårdnadslyftet för att fortsätta att stärka
            både den grundläggande och den specialiserade kompetensen bland
            personal inom äldreomsorgen. Vi satsar också på ledarskapsutbildning
            för äldreomsorgens chefer.
          </p>
          <p xml:id="i-PL1rDQcWG7MPkUjeAW6Wo1">
            I dag brister dessvärre personalkontinuiteten inom hemtjänsten
            i flera kommuner, vilket riskerar att skapa oro och otrygghet
            hos de äldre. År 2017 fick varje hemtjänsttagare över 65 år besök
            av i snitt 15 olika personer från hemtjänsten under en 14-dagarsperiod.
            <ref xml:id="i-SYdJw1GSdM12EuzQMBhFAj" target="i-TvKCAjWVE1E78gWWt5YHPF">
              [8]
            </ref>
            För att främja en hög personalkontinuitet vill Kristdemokraterna
            se en prestationsbaserad ersättning som fördelas mellan de kommuner
            som lyckas minska eller hålla antalet hemtjänstpersonal per hemtjänsttagare
            över 65 år till maximalt tio under en 14-dagarsperiod.
          </p>
          <head xml:id="i-H1VPUGbEnffd4wWZw6Cq4N" type="h3">
            Fler äldreboendeplatser måste till nu
          </head>
          <p xml:id="i-QCykgex7zyMJ1SjfY5NBbL">
            Många äldre vill bo kvar i sitt hem så länge som möjligt. Men
            det finns också en stor grupp äldre som upplever otrygghet och
            ensamhet och därför behöver en annan boendeform. I dag får många
            äldre vänta på en plats i särskilt boende eller annat anpassat
            boende, då det råder brist på platser.
          </p>
          <p xml:id="i-Vw7JrH6F4E1ZTv2U34P2eD">
            Kristdemokraterna kräver att den som fyllt 85 år ska ha en lagstadgad
            rätt att flytta till ett anpassat boende som t.ex. särskilt boende
            eller trygghetsboende när personen själv bedömer att behovet finns.
            För att råda bot på platsbristen vill vi införa en äldreboendemiljard
            som ska fördelas mellan de kommuner som ger äldre en boendeplats
            i tid (inom tre månader). När kommunerna inte klarar att leverera
            särskilt boende i tid anser vi också att det behövs höjda vitesbelopp.
            De kan i dag bli så låga som 10 000 kronor. Vi vill också se ett
            förhöjt investeringsstöd för att fler särskilda boenden, trygghetsboenden
            och seniorboenden ska byggas och att mer resurser ska gå till
            kommuner med hög andel äldre.
          </p>
          <head xml:id="i-6EqwrQkaTheCo7k6pRMw4f" type="h3">
            Valfrihet och en värdighetsgaranti i varje kommun
          </head>
          <p xml:id="i-QptNEk4gDF1vf9Y1f6k5M">
            Varje person har egna kunskaper och erfarenheter som det är värt
            att ta vara på och ta hänsyn till. Därför behöver vi värna äldres
            rätt till självbestämmande. På Kristdemokraternas initiativ infördes
            därför begreppet värdegrund i socialtjänstlagen: ”Socialtjänstens
            omsorg om äldre ska inriktas på att äldre personer får leva ett
            värdigt liv och känna välbefinnande (värdegrund).” Kristdemokraterna
            vill också att varje kommun ska införa lokala värdighetsgarantier
            inom äldreomsorgen.
          </p>
          <p xml:id="i-E6NRskP4H65Y2iCaNyfPeo">
            Äldres mat och måltider bör ges ökat fokus eftersom mat, livskvalitet
            och välbefinnande hänger ihop. Vi vill utöka valfriheten inom
            äldreomsorgen till att omfatta hemsänd mat. Vi vill även se bättre
            möjligheter till hemlagad mat. Med ökad kunskap om äldres näringsbehov
            och en prioritering av maten för hälsan kan vi undvika att äldre
            blir undernärda inom omsorgen. Därför vill vi genomföra ett nationellt
            måltidslyft.
          </p>
          <head xml:id="i-Asj1s1SXVGS1LySvuKkmpN" type="h3">
            Stärkt demensvård
          </head>
          <p xml:id="i-Me9tm6LVoir8tpVfUX9KiC">
            Alla som har en demenssjukdom eller misstänkt demenssjukdom ska
            ha rätt till kvalificerad utredning, diagnos och behandling. Detta
            kräver i sin tur kompetent, välutbildad och välmotiverad personal.
            Vi vill därför ta fram en nationell demensplan i syfte att främja
            och sprida ökade kunskaper om demenssjukdomar. Vi vill också inrätta
            geriatriska centrum i tre regioner i Sverige för att ge förutsättningar
            för klinisk forskning, utbildning, vård och rehabilitering och
            samarbete mellan kommun, primärvård och slutenvård. Vi anser vidare
            att det är viktigt att utveckla stöd för anhöriga till personer
            med demenssjukdom.
          </p>
          <head xml:id="i-TnXgpkGHwjrsrfDf4qGCsB" type="h3">
            Stoppa vinstjakten i välfärdssektorn
          </head>
          <p xml:id="i-opJZp5ahmbaGAoLv2UEtr">
            I dag finns ett reellt hot mot hela välfärden på grund av att
            regeringen vill införa vad de kallar ett vinsttak för privata
            aktörer, men som i praktiken skulle innebära gravt försämrade
            möjligheter att långsiktigt driva och utveckla dessa verksamheter.
            Vinsttaket skulle försämra förutsättningarna för privata, och
            även för många idéburna, aktörer så radikalt att de flesta inte
            skulle kunna fortsätta att driva sina verksamheter. Priset för
            detta betalas av våra äldre, barn och patienter. Den offentliga
            verksamheten har inte kapacitet att fånga upp alla de människor
            som i dag har valt en privat aktör. Alla äldre som i dag väntar
            på att få en äldreboendeplats skulle få vänta ännu längre. Kristdemokraterna
            anser att regeringen bör lägga tid på ändamålsenliga och skarpa
            kvalitetskrav och uppföljning, i stället för att föra en klappjakt
            på en viss typ av utförare i välfärden.
          </p>
          <head xml:id="i-Jmd5yrBWvZy3rxmohEYUnk" type="h2">
            7.3 Stärk socialtjänsten
          </head>
          <p xml:id="i-R1KfcnkU9pn1rxj1T7Mhkh">
            Välfärdssamhället ska bygga på att enskilda och grupper av människor
            som familj, grannar och föreningar i första hand ges möjlighet
            att ta ett stort ansvar för den nära omgivningen. Med subsidiaritetsprincipen
            som grund ska det offentliga stödja de naturliga nätverken. Men
            det offentliga är ytterst ansvarigt för att alla ska kunna leva
            ett tryggt och värdigt liv.
          </p>
          <p xml:id="i-Pruyvf4oB2Gvsg4py2Mh33">
            Socialtjänsten och dess medarbetare utför ett viktigare och svårare
            arbete än de ibland får erkännande för. Att ytterligare stärka
            professionens ställning, kompetens och auktoritet i det arbetet
            är därför en viktig politisk uppgift. Därför stöder vi satsningar
            på att öka bemanningen, kompetensen och kvaliteten.
          </p>
          <p xml:id="i-X1bYddJ4tdEibsZRfjw8NU">
            Situationen sedan 2015 har tydliggjort de svårigheter som kommunerna
            redan tidigare har upplevt i vissa lägen när de inte klarat sitt
            uppdrag fullt ut. För att avlasta kommunernas socialtjänst krävs
            en förnyad ansvarsfördelning och nya arbetsformer. Vi anser därför
            att en nationell krissocialjour bör inrättas. När kommunerna bedömer
            att de behöver extra hjälp kan sådan avropas från den nationella
            krissocialjouren. Med en nationell organisation kan resurserna
            användas bättre. Dessutom kan riskerna för att barnens trygghet
            och rättssäkerheten åsidosätts minimeras.
          </p>
          <p xml:id="i-Q1FRyxL19FhpQNCm5dMMKN">
            För oss kristdemokrater är det en självklarhet att besparingskraven
            i LSS-utredningens direktiv ska tas bort. Vi kan inte acceptera
            att besparingar görs på stöd till de personer i vårt samhälle
            som behöver det mest – det som är kärnuppgifter i vår gemensamt
            finansierade välfärd. Vi har under lång tid satt press på den
            socialdemokratiskt ledda regeringen för att ändra lagen och återupprätta
            den fullständiga intentionen med LSS. Det finns inga ekonomiska
            vinster om minskningar av assistans leder till sämre stöd och
            i vissa fall till och med högre totala samhällskostnader.
          </p>
          <head xml:id="i-6weE3KvuJw32bcYSUbpjME" type="h1">
            8 Kristdemokraternas tillkommande reformer våren 2018
          </head>
          <head xml:id="i-LuDjmUZ4x2Rgpica7EMWf5" type="h2">
            8.1 Flytta vården närmare medborgarna
          </head>
          <p xml:id="i-HPQ8UiWBZ5L8Q1mpyNb29E">
            På bara några få år har vårdköerna i Sverige fördubblats. Därför
            behöver vi lägga mer resurser på sjukvården och prioritera ned
            annat. Men vi behöver också se över och förändra sjukvårdens organisation.
          </p>
          <p xml:id="i-Vzhd4zB5vs7fgw7VFJxirX">
            En flaskhals i svensk sjukvård består i att primärvården är underdimensionerad,
            vilket gör att många går till akuten och väntar där i stället.
            En annan är att svensk sjukvård är uppdelad i 21 politiskt styrda
            organisationer. Huruvida man överlever en viss cancerdiagnos kan
            i värsta fall hänga på vilken av dessa man bor i. Det är oacceptabelt.
            Kristdemokraterna vill förändra sjukvården så att den fungerar
            för medborgarna. Det kräver flera genomtänkta reformer.
          </p>
          <head xml:id="i-TQjccbC3kqVZju4Ufc978S" type="h3">
            Alla äldre ska ha rätt till hemsjukvård
          </head>
          <p xml:id="i-Firmvus8FeLpk5H1NioRsN">
            För att främja trygghet och en god vård och omsorg utifrån individuella
            behov vill vi att alla äldre ska ha rätt till hemsjukvård.
          </p>
          <head xml:id="i-51ERC6GujU3LStnR4EBvnX" type="h1">
            Den demografiska utvecklingen ger en ökad efterfrågan på vård
            och omsorg av äldre
          </head>
          <p xml:id="i-PboY5m9JrBu1SfGBuouTd6">
            Medellivslängden har ökat i stort sett utan avbrott i Sverige
            under 250 år i en takt som motsvarar två månader per år. I dag
            är den förväntade medellivslängden drygt 84 år för kvinnor och
            nästan 81 år för män.
            <ref xml:id="i-FKiaxPXH7ifUKLiMH5ZL9s" target="i-BrtawYnDvNhNZqJCsg46He">
              [9]
            </ref>
            Andelen äldre i befolkningen kommer därför att växa. Statistik
            från SCB visar att vi under de kommande tio åren kommer att se
            en 40-procentig ökning av antalet äldre över 80 år och en 20-procentig
            ökning av antalet äldre över 85 år jämfört med i dag. Efter 2026
            visar prognosen att åldersgruppen över 85 år kommer att öka mest.
          </p>
          <p xml:id="i-dYT1hsit7iSTGKussJhNB">
            Många äldre har en god hälsa och kan ta hand om sig själva långt
            upp i åldern, men åldrandet är för många samtidigt förenat med
            försämrad hälsa. Myndigheten för vård- och omsorgsanalys (Vårdanalys)
            rapporterade nyligen
            <ref xml:id="i-YRWSTvMZrgueZ156RyDRur" target="i-QaURq2QZBrzNicudrcjvtY">
              [10]
            </ref>
            att befolkningen som är 75 år eller äldre har ett större vårdbehov
            än yngre åldersgrupper – 89 procent rapporterar att de har någon
            kronisk sjukdom, jämfört med 80 procent i åldersgruppen 65–74
            år.
          </p>
          <p xml:id="i-Af4HcaTCxTQgaDe1W3Qm1n">
            Den höga andelen äldre som är multisjuka eller som har kroniska
            sjukdomar har av naturliga skäl ett särskilt stort behov av en
            individanpassad, samordnad och kontinuerlig vård och omsorg. Det
            är därför viktigt att säkerställa att rätt kompetens finns tillgänglig.
            Men en god vård och omsorg ställer också stora krav på helhetssyn,
            kontinuitet och samverkan över specialitets-, professions- och
            organisationsgränser.
          </p>
          <p xml:id="i-Y6xmn3xRYb6sG4BdnKRb2D">
            Särskilt höga krav ställs på omsorgen vid demenssjukdom. Socialstyrelsen
            redovisade nyligen
            <ref xml:id="i-9JTuPSanbNFT4566S7W3Rp" target="i-NNLmLKqVF3y3eGzfy1Up9B">
              [11]
            </ref>
            att det insjuknar mellan 20 000 och 25 000 personer i en demenssjukdom
            varje år. Det innebär att det finns mellan 130 000 och 150 000
            personer med demenssjukdom i Sverige i dag. Socialstyrelsens prognos
            visar att antalet personer med demenssjukdom nästan kommer att
            fördubblas fram till 2050. Det är därför oroväckande att andelen
            kommuner som har multiprofessionella demensteam har minskat från
            56 procent (2014) till 45 procent (2018). I de team som finns
            är det dessutom mycket ovanligt att personal från såväl landstinget
            som kommunen ingår. Dessutom visar rapporten att det saknas både
            kompetens och praktiska förutsättningar inom hemtjänsten, vilket
            gör att personer med demenssjukdom som bor hemma inte får de insatser
            som de skulle behöva.
          </p>
          <head xml:id="i-RPGa2ffTnPQmpC2B7YCLrc" type="h1">
            Bristande samverkan mellan hemtjänst och hemsjukvård
          </head>
          <p xml:id="i-5NQh7aFEdYqCu8fyUbDUWr">
            Socialstyrelsen definierar hemsjukvård som ”hälso- och sjukvård
            när den ges i patients bostad eller motsvarande och där ansvaret
            för de medicinska åtgärderna är sammanhängande över tiden”. Hemsjukvård
            är därmed en vårdform som stärker de äldres trygghet och deras
            rätt till en god vård utifrån deras individuella behov.
          </p>
          <p xml:id="i-TBSLVHboLULwvcWgMhogvA">
            Eftersom insatser kopplade till hemtjänst eller äldreboende (särskilt
            boende) regleras via socialtjänstlagen (SoL) medan hemsjukvård
            regleras via hälso- och sjukvårdslagen (HSL) krävs det en god
            organisatorisk samverkan för att den äldres enskilda behov, inte
            byråkratiska regelverk, ska vara ledande för att säkerställa en
            god vård och omsorg.
          </p>
          <p xml:id="i-7ryH1mTSpFR8yYfeFEdaz6">
            En rapport från Socialstyrelsen visar att 2015 var det drygt
            87 procent av alla personer med kommunal hälso- och sjukvård (80
            år eller äldre) i ordinärt boende som även hade hemsjukvård (tre
            kommuner rapporterade 100 procent). I särskilt boende hade 95
            procent tillgång till hemsjukvård (50 kommuner rapporterar 100
            procent). Av de personer (80 år eller äldre) som hade hemtjänst
            var det dock endast 70 procent som också hade hemsjukvård.
          </p>
          <p xml:id="i-G9sF4FhdKsGvZDGUNaJKrH">
            Även hemtjänstpersonal vittnar om att det ofta är stuprörstänk
            runt de olika aktörerna som ska erbjuda vård och omsorg av de
            äldre. Det kan exempelvis handla om att en undersköterska upptäcker
            ett sår på den äldres ben, men då personen inte är inskriven i
            hemsjukvården blir han eller hon hänvisad till akuten i stället
            för att få hjälp i hemmet. Detta trots att vårdbehovet egentligen
            inte krävde sjukhusvård. Det kan också handla om att hemsjukvården
            inte är tillräckligt flexibel eller tillgänglig när det sker en
            förändring i den äldres hälsotillstånd. Låt säga att en undersköterska
            bedömer att det krävs en läkarbedömning av den äldres allmäntillstånd
            vid misstanke om exempelvis en begynnande demenssjukdom. Då läkare
            i dag inte finns tillgänglig inom hemsjukvården är transport nödvändig
            till sjukhuset, kanske med hjälp av ambulans, och efter flera
            timmars väntan görs en bedömning av läkare. När den äldre återvänder
            till sitt hem har han eller hon i och för sig fått medicinsk hjälp
            men processerna har gjort att den äldre har blivit alltmer förvirrad
            och allmäntillståndet har försämrats ytterligare.
          </p>
          <p xml:id="i-AwyKj6YWJCKgkns1L6RYw6">
            Inom hemtjänsten kan vården och omsorgen dessutom bli påfrestande
            för många äldre eftersom det är ständiga byten av hemtjänstpersonal.
            I genomsnitt besöker 15 olika personer från hemtjänsten de äldre
            under en 14-dagarsperiod.
            <ref xml:id="i-9aFPLewLatS1x7deXH5FxM" target="i-HSXcapwUgGwb4TQoU2NDqU">
              [12]
            </ref>
            När personalkontinuiteten är låg vittnar äldre om att de får
            besök av så många olika personer att de har tappat räkningen.
            En känsla av otrygghet och en oro för att personalen inte vet
            hur den enskildes behov ska mötas är utbredd. Det är också svårt
            för många äldre att orientera sig och se helheten i den vård och
            omsorg som ges. Vårt tidigare förslag om personalgaranti inom
            hemtjänsten syftar till att motverka denna problematik.
          </p>
          <head xml:id="i-8KFevMiqUb4171gjWZikaG" type="h1">
            Brist på kontinuitet och helhetsperspektiv inom vården av äldre
          </head>
          <p xml:id="i-AXcmdwirtsoresqCDAe1aP">
            Enligt en studie gjord av Sveriges Kommuner och Landsting (SKL)
            präglas inte vården av svårt sjuka äldre av det helhetsperspektiv
            som krävs. Istället görs punktinsatser utan ett större helhetsperspektiv
            och utan uppföljning. För patienter med kroniska sjukdomar finns
            det ofta symtom som är viktiga att vara vaksam på för att de själva
            (eller tillsammans med anhöriga) ska kunna fatta informerade beslut
            om sitt sjukdomstillstånd och när de bör söka vård. Men rapporten
            från Vårdanalys visar att endast 43 procent av äldre med en eller
            flera kroniska sjukdomar har blivit informerade av vårdpersonalen
            om vilka symtom de ska bevaka – det svagaste resultatet bland
            de länder som deltar i undersökningen. Resultatet blir att den
            äldre söker vård för sent. Denna brist på uppföljning, kontinuitet
            och samordning medför onödiga kostnader för vården men framför
            allt oacceptabla brister och onödiga sjukhusinläggningar för den
            äldre patienten.
          </p>
          <p xml:id="i-HMFMtCSf4i3E744uELBLjG">
            Kristdemokraterna initierade under alliansregeringen den s.k.
            äldreutredningen i syfte att nå målet att alla äldre i Sverige
            ska kunna åldras i trygghet och självbestämmande med tillgång
            till en god vård och omsorg – hela livet – även vid omfattande
            och sammansatta vård- och omsorgsbehov. Dessvärre stoppades utredningen
            av den sittande socialdemokratiskt ledda regeringen.
          </p>
          <p xml:id="i-MyrUrD4EFZwWNnuZL1BFRk">
            Förarbetet till Äldreutredningen visar att så många som var sjätte
            patient över 65 år återinskrivs oplanerat i sjukvården inom 30
            dagar efter att ha skrivits ut. Detta är framför allt påfrestande
            för patienten, men det tar också stora resurser i anspråk. Utredningen
            bedömde att 122 000 vårddygn inom slutenvården skulle kunna undvikas
            genom att skapa en bättre personcentrerad organisation runt äldre
            med omfattande och sammansatta vård- och omsorgsbehov. Tryggare
            hemgång, förstärkt utskrivningsprocess, rutiner för en mer sammanhållen
            vård och omsorg och en välfungerande hemsjukvård är exempel på
            insatser som minskar återinskrivningar av äldre. Den 1 januari
            2018 trädde lagen om samverkan vid utskrivning från sluten hälso-
            och sjukvård i kraft. Det är ett steg i rätt riktning, men det
            krävs utökade insatser för att samverkan ska fungera effektivt
            i praktiken. Vi kristdemokrater har länge varit pådrivande i att
            införa s.k. hemtagningsteam. Teamet kan exempelvis bestå av undersköterskor,
            arbetsterapeuter och fysioterapeuter. Det vore även värdefullt
            om kommunens medicinskt ansvariga sjuksköterska (MAS) och om personal
            som är medicinskt ansvarig för rehabilitering (MAR) ingick i teamet.
            Detta arbetssätt innebär att personal som är känd för patienten
            finns med från att hemgången planeras, kan följa med hem, ordnar
            med mat och läkemedel för de första dagarna och kanske gör en
            första anpassning av boendet samt etablerar kontakt med hemtjänst
            och säkerställer att rehabilitering påbörjas skyndsamt.
          </p>
          <p xml:id="i-RtJzAzeH93orbrEx1ZSpyK">
            Det finns även förutsättningar för att minska antalet regelmässiga
            vårdbesök för äldre med kroniska sjukdomar. Vårdanalys visar i
            en rapport
            <ref xml:id="i-3r5fX9yy7vQg1Ytf12kF9R" target="i-LE5wDVRzEtmxpLVAH4YaHm">
              [13]
            </ref>
            att en tredjedel av personerna över 65 år med kroniska sjukdomar
            som gör regelbundna besök på sjukhuset för sin vård ser möjligheter
            att utföra delar av sin behandling hemma, förutsatt att de får
            stöd och utbildning av vårdpersonalen. Dessvärre visar samma rapport
            att Sverige har det svagaste resultatet bland samtliga jämförda
            länder när det gäller att möjliggöra för patienter med någon kronisk
            sjukdom att vara delaktiga i sin egen vård genom att förse dem
            med en behandlingsplan och diskutera målsättningar och prioriteringar
            för vården.
          </p>
          <p xml:id="i-LNPFvQKG1g9DRmMzSitacB">
            Om denna slutenvård och regelmässiga vårdbesök skulle kunna överföras
            till de äldres egna hem eller äldreboende och där utföras av personal
            som har särskild utbildning i geriatrisk och/eller palliativ vård
            skulle flera fördelar uppnås. Viktigast vore att vården av de
            äldre skulle förbättras genom att onödiga transporter och miljöbyten
            undviks. En annan positiv effekt skulle bli att trycket på akuten
            och slutenvården skulle minska påtagligt när äldre fick bättre
            vård hemma. Mot bakgrund av de starkt växande vårdköerna och långa
            väntetiderna på akuten vore det mycket välkommet.
          </p>
          <head xml:id="i-VwbctewixEh7p42fNkscMC" type="h1">
            Förväntad brist på personal inom välfärdssektorn
          </head>
          <p xml:id="i-3mMdHMsthVPVUuu2gnwRHt">
            Välfärden står inför en stor rekryteringsutmaning när antalet
            barn och gamla ökar betydligt mer än de i arbetsför ålder. Stimulering
            av nyrekryteringar och insatser för att behålla personal inom
            äldreomsorgen kommer att vara avgörande under de kommande åren.
            Vi instämmer med slutsatserna i SKL:s rekryteringsrapport.
            <ref xml:id="i-54MnMjAwMZE6B4o4b1zs5U" target="i-GwVLUDNPcAQvLoWNdzKqd5">
              [14]
            </ref>
            Det gäller att arbeta med flera parallella strategier såsom att
            skapa en attraktiv arbetsmiljö, använda innovativ välfärdsteknik
            och kompetenshöjande insatser samt utmana invanda organisatoriska
            strukturer mellan kommuner, landsting och regioner.
          </p>
          <p xml:id="i-GAdst9A7CNmjwzTRFES5wu">
            Kristdemokraternas förslag för att stärka de äldres rätt till
            hemsjukvård
          </p>
          <list xml:id="i-PG1BzZ4p57w6uFhxN6yJZq" style="ul">
            <item xml:id="i-26hoP4aj5Rr9hSiK7UHpgF">
              Alla äldre ska ha rätt till hemsjukvård så att deras rätt till
              trygghet och en god vård och omsorg utifrån deras individuella
              behov kan stärkas. Det innebär att vissa insatser som i dag regleras
              enligt hälso- och sjukvårdslagen och socialtjänstlagen bör regleras
              via ett gemensamt lagrum som tydliggör att den äldre har rätt
              till samordnade hälso- och sjukvårdsinsatser såväl i sitt egna
              hem (ordinärt boende) som i särskilt boende.
            </item>
            <item xml:id="i-KTv6ivNjdb8krFo32ja6Er">
              Hemsjukvården ska bestå av ett multiprofessionellt team av undersköterskor,
              distriktssjuksköterskor, arbetsterapeuter, fysioterapeuter, dietister
              och demenssköterskor för att motverka stuprörstänk inom organisationen.
            </item>
            <item xml:id="i-PsWALie74qR8u3WKYCLoGU">
              Hemsjukvårdsteamet får ansvaret för att samordna vården och omsorgen
              kring den äldre personen samt kommunicera med biståndshandläggaren
              och personal ansvarig för samordnad individuell plan (SIP). Hemsjukvårdsteamet
              har också ett ansvar för att vara kontaktpunkt mot anhöriga. Detta
              medför ett utvidgat vård- och omsorgsansvar för personalen i hemsjukvården.
            </item>
            <item xml:id="i-2J4dQ6R8cnrYNxd2stJ657">
              Under tiden efter en medicinsk behandling av en äldre person
              ska hemsjukvårdsteam ha ett ansvar för personens återhämtning
              och rehabilitering. Kristdemokraterna bedömer att det är av stort
              värde för patienterna att få ett omfattande stöd under den perioden.
              En framgångsrik rehabilitering kan påtagligt underlätta för patienten
              framöver, vilket kan leda till ett minskat vårdbehov och även
              lägre kostnader.
            </item>
            <item xml:id="i-QEoWT6a6FdBb9ReRrVk6Uq">
              Primärvården ska vara bas för den större delen av den vård som
              ges till de mest sjuka äldre. Kontinuerlig och samordnad kontakt
              ska hållas med hemsjukvårdsteamet.
            </item>
            <item xml:id="i-UeLAiYmMitKEduJ5bUBczk">
              För att få till stånd en fungerande vårdkedja över huvudmannaskapsgränsen
              krävs en delaktig läkarmedverkan i hemsjukvården. Därför måste
              de äldre ha rätt till en fast läkare som har det övergripande
              ansvaret för den äldre.
            </item>
            <item xml:id="i-Q3Ax1JvykFH89mUQq5o7k">
              Vi föreslår att kommuner ges möjlighet att anställa läkare i
              syfte att klara vårdkedjan inom hemsjukvården med bibehållen medicinsk
              kvalitet.
            </item>
            <item xml:id="i-UAyPm7JMGY9n1U4Y9cFAtq">
              Fler mobila enheter som kan ge vård i hemmet i de fall detta
              är en bättre lösning än inläggning vid sjukhus.
            </item>
            <item xml:id="i-MDu9zHdEUkauL17PAB3LHC">
              Det ska krävas kompetens motsvarande undersköterskor för att
              jobba i hemsjukvården. Det är viktigt att personalen har grundläggande
              medicinsk utbildning för att kunna bedöma den äldres status, kunna
              ta emot delegationer, föra en dialog med teamet om utvecklingen
              och vidareförmedla hälsostatus till andra vårdgivare. Samtidigt
              ska personalen ha rätt omvårdnadskunskaper. För att säkerställa
              kompetensen vill vi återinföra Omvårdnadslyftet.
            </item>
            <item xml:id="i-Q61u17VoMm5LLiZWKRTHZt">
              Det ska finnas tydliga nationella krav på utbildningarna inom
              vård- och omsorgsområdet för att säkerställa kvaliteten på kompetensutvecklingen.
            </item>
            <item xml:id="i-RN3hTPAeZJboh6e6aGQGya">
              Utökad möjlighet till ”vardagsrehabilitering” i syfte att stärka
              den äldres allmäntillstånd. Genom bibehållen eller förbättrad
              fysisk kapacitet kan den äldre få förbättrad livskvalitet och
              möjlighet att vara mer delaktig i exempelvis sin dagliga hygien
              eller sysslor i hemmet.
            </item>
            <item xml:id="i-2FfR3Eh5iF1rdbF6wj1dgN">
              Utökat stöd till anhöriga.
            </item>
          </list>
          <head xml:id="i-Hb92B33iwuQ9syU1VVrAUA" type="h3">
            Finansiering
          </head>
          <list xml:id="i-26P18BkJ8RqxmqbcggNWyV" style="ul">
            <item xml:id="i-XudErV7PnUvFcBmxCXQKLY">
              Hemsjukvården blir en primärkommunal uppgift och genom denna
              förstärkning avlastas den landstingskommunala sjukvården.
            </item>
            <item xml:id="i-WvB6nYf2SWhvMNDSisssgs">
              Gruppen som omfattas av förslaget inom särskilt boende, hemtjänst
              och boende i ordinärt boende är ca 95 000 personer och kostnaden
              per brukare är 65 000 kronor vilket gör att kostnaden blir totalt
              6,2 miljarder kronor per år.
            </item>
            <item xml:id="i-36Topph43PqvdgtC6h5sVj">
              Kristdemokraterna har avsatt 3 miljarder 2019 och 4 miljarder
              för 2020 och 2021 för bättre primärvård. Halva det årliga beloppet
              tas i anspråk för hemsjukvård.
            </item>
            <item xml:id="i-M4TVHB6TRtHZr3Czrfbfzj">
              Kristdemokraterna avsätter därutöver 200 miljoner kronor i nya
              pengar i sin ekonomiska vårmotion för ändamålet.
            </item>
            <item xml:id="i-BN17pAn5Hh4C3mKcLDmKGi">
              Eftersom hemsjukvård för äldre kan antas minska trycket på såväl
              primärvård som sjukhusvård i landstingsregi ska en växling av
              statsbidrag ske från landstingen till kommunerna. Den växlingen
              bör uppgå till 3,5 miljarder kronor för att hemsjukvården ska
              vara fullt finansierad.
            </item>
            <item xml:id="i-HgHffUTDXDVeiwNFxohPfB">
              Kristdemokraternas tidigare förslag om vårdserviceteam i äldreomsorgen
              och hemtagningsteam avskaffas eftersom hemsjukvården fyller samma
              funktion fast på ett bättre sätt. Hemsjukvården ska utföra det
              rehabiliteringsarbete som hemtagningsteamen tidigare var avsedda
              för.
            </item>
          </list>
          <head xml:id="i-P3zT5aq3kKcbiCRpgUyoqZ" type="h3">
            Alla kommuner ska erbjuda äldresamtal
          </head>
          <p xml:id="i-47ZChN5eTAMFQ9BdEZ1v3J">
            Hälsofrämjande strategier för äldre har en avgörande betydelse
            för att upprätthålla och öka funktionsförmågan, bibehålla eller
            förbättra egenvården samt stimulera ett socialt nätverk. Genom
            att erbjuda hälsofrämjande insatser till äldre kan vi bidra till
            ett längre självständigt liv med god livskvalitet. Även socialt
            nätverk och sociala aktiviteter, exempelvis lärande aktiviteter
            och deltagande i kulturella evenemang, är en förutsättning för
            ett hälsosamt åldrande.
          </p>
          <p xml:id="i-NazxXfvGNFsx7uC1ishmMr">
            Det finns ett stort problem i Sverige med ensamhet och isolering
            bland äldre, inte minst gäller detta personer över 85 år. Detta
            får återverkningar i såväl den psykiska som den fysiska hälsan.
            Förutom det mänskliga lidandet kan det också leda till ett ökat
            vård- och omsorgsbehov.
          </p>
          <p xml:id="i-NNnDRzxhXBH3C5BPtrr3wB">
            Ett sätt att motverka otrygghet hos den äldre i förhållande till
            det egna åldrandet är att erbjuda alla äldre över 80 år ett samtal
            om livssituationen och det som kommunen kan erbjuda. I Danmark
            erbjuder kommunen samtliga personer över 75 år ett sådant samtal
            om året. Det kan handla om att peka på de sociala möjligheter
            som frivilligorganisationer i kommunen erbjuder, möjligheter gällande
            träning och egenvård, kostfrågor och den hjälp och service som
            finns via kommunens regi eller via RUT-tjänster.
          </p>
          <p xml:id="i-Vd1hFw3eM2my397eaAsUuD">
            Vissa kommuner bjuder i dag in äldre till samtal om livssituationen.
            Vi anser att samtliga kommuner ska erbjuda denna typ av ”äldresamtal”.
          </p>
          <p xml:id="i-E2iMzLprTZDcdPeY8xSJkE">
            Äldresamtalen ger en möjlighet för vården att upptäcka medicinska
            behov i tid – så att allvarligare hälsotillstånd kan undvikas.
            Samtalen kan dessutom – och inte minst – bidra till att skapa
            trygghet och bryta ensamhet för den äldre – något som i sig kan
            höja livskvaliteten och skjuta upp behovet av andra mer omfattande
            omvårdnadsinsatser. Socialstyrelsen har nyligen påvisat att det
            finns behov av att utveckla rutiner för att upptäcka missbruk
            av alkohol bland äldre då andelen personer över 65 år som har
            alkoholproblematik ökar i förhållande till yngre åldersgrupper.
            Även här kan äldresamtalen spela en viktig roll.
          </p>
          <p xml:id="i-25Pgr7zSRK4CWKXZVYEPFA">
            Kristdemokraterna vill att äldresamtal ska erbjudas av hemsjukvårdsteam
            till alla som fyllt 80 år som inte har hemtjänst eller bor i särskilt
            boende och på det sättet får kontakt med omsorgsinsatser. Äldresamtalen
            riktar sig till en grupp på drygt 320 000 personer och förslaget
            beräknas kosta 160 miljoner kronor per år och ryms inom vår primärvårdssatsning.
          </p>
          <head xml:id="i-DkyicGDKPsuZ1mc5KQbzjM" type="h3">
            Fler läkare i primärvården så att alla kan få fast läkare
          </head>
          <p xml:id="i-CwpUMMLw4MQhuKpNrSrkSJ">
            Kristdemokraterna har tidigare pekat på att primärvården i Sverige
            är förhållandevis underdimensionerad jämfört med andra länder.
            Det skapar problem såväl i primärvården som i slutenvården, vilket
            visar sig genom långa vårdköer. Enligt en jämförelse genomförd
            av Vårdanalys har Sverige relativt många specialistläkare och
            relativt få allmänläkare – det tredje lägsta antalet bland 19
            länder. Andelen allmänläkare har fallit i Sverige sedan 2009.
            <ref xml:id="i-3qPDsskpMMsDdLYLgVADXN" target="i-25Tu82MDapTJrEdgrq3iJh">
              [15]
            </ref>
            Bristen på allmänläkare förväntas tillta under kommande år.
          </p>
          <p xml:id="i-WFmEHMWEe3obyW3dGwtedE">
            Enligt samma studie träffar svenska läkare färre patienter varje
            år än läkarna i samtliga andra länder. En trolig orsak är den
            underdimensionerade primärvården. Studien visar också att Sverige
            ligger i topp bland länder där patienter som vänder sig till akutmottagningen
            gör det för att ingen primärvård fanns tillgänglig.
          </p>
          <p xml:id="i-D9HDcR9JGDFAQ8f2gZopT4">
            Ett av primärvårdens mest akuta problem är den kroniska bristen
            på allmänläkare. Sverige har alldeles för få allmänläkare (och
            de som finns arbetar inte sällan deltid). Bristen finns där trots
            att platserna på läkarutbildningen har ökat över åren. Bakgrunden
            är att när utbildningarna till specialist (ST-utbildning) ska
            dimensioneras, så avgör landstingen själva antalet utbildningsplatser.
            Inte sällan sker bedömningarna till och med på kliniknivå.
          </p>
          <p xml:id="i-7ynExRB4UF2YZSvsxftnaJ">
            Sedan 1960-talet har ansvaret för läkares grundutbildning och
            vidarebildning delats mellan staten och landstingen. Staten har
            ansvarat för läkarnas grundutbildning vid universiteten. Landstingen
            har ansvaret för den allmäntjänstgöring (AT) som krävs för att
            få läkarlegitimation. När läkarexamen och allmäntjänstgöring är
            avklarade kan alla läkare genomgå en cirka fem år lång specialiseringstjänstgöring
            (ST). Specialiseringstjänstgöring innebär att legitimerade läkare
            anställs inom landstingen som ST-läkare och utvecklar sin specialistkompetens.
            Avsaknaden av nationell samordning och kontroll när det gäller
            dimensioneringen av ST-läkarutbildningen måste åtgärdas.
          </p>
          <head xml:id="i-AbBH9L1oPcHSUMd5HU2Q7Z" type="h3">
            Kristdemokraternas förslag
          </head>
          <list xml:id="i-Bku86WECK4qufkdNjVxQSC" style="ul">
            <item xml:id="i-K1TZKAQw4wyzg2HVe75Gvz">
              Nationell styrning genom lagfäst rätt till fast läkare, innebär
              att landstingen måste leva upp till detta krav. För att klara
              det tillför Kristdemokraterna resurser för patientansvarig läkare
              på totalt 450 miljoner kronor de närmaste tre åren samt en primärvårdssatsning
              på 5 miljarder kronor som innebär att närmare 800 fler läkare
              successivt ska kunna anställas i detta syfte till 2021.
            </item>
            <item xml:id="i-2hB7KiXFLbqNRLbPmjwq1j">
              De landsting som inte klarar att ge de patienter som så önskar
              en fast läkare får inte ta del av Kristdemokraternas extra statliga
              pengar till primärvården.
            </item>
            <item xml:id="i-9QPcjrxD9xWA1mgfjUdfts">
              Staten ska ta ett ansvar för att tillräckligt många allmänspecialister
              utbildas. Bristen på allmänläkare förväntas tillta under kommande
              år. Därför behöver det finansiella och operativa ansvaret för
              fördelningen av ST-läkarutbildning i allmänmedicin flyttas från
              regioner och landsting till staten. Regeringen bör också utreda
              formerna för ett omskolningsprogram av läkare som vill bli allmänläkare.
              Sådana insatser har genomförts tidigare i samband med 1990-talets
              husläkarreform och torde kunna ge ett tillskott av allmänläkare
              på sikt.
            </item>
            <item xml:id="i-WG5M2xisW6dBcneMtehUuz">
              För att klara situationen på kort sikt är det rimligt att fler
              specialistläkare än allmänspecialister kan komma i fråga i ett
              inledande skede.
            </item>
            <item xml:id="i-2PGy2e3EZjD7NWhLk8bT6L">
              Ett annat sätt för läkare att komma närmare medborgarna är genom
              egna mottagningar i primärvården. Därför måste det bli enklare
              att starta mindre vårdcentraler. Landstingens ersättningsmodeller
              måste anpassas även till dem. För närvarande ställs höga krav
              på att en vårdcentral ska ha en rad kompetenser vilket gör att
              ett alltför stort startkapital krävs. För att säkerställa en rimlig
              arbetsbelastning i primärvården bör läkaren själv kunna begränsa
              antalet patienter som är listade på mottagningen. Om fler enskilda
              läkare startar mottagningar ökar den exponeringen av läkare mot
              medborgarna – dvs. patienterna.
            </item>
          </list>
          <head xml:id="i-XgbYaRfFCYGyon5Fd9FAu5" type="h3">
            Vårdkrisen kräver fler specialistsjuksköterskor
          </head>
          <p xml:id="i-NTrLuqgoneAVDJ6hAJqmqQ">
            För att åtgärda kompetensbristen inom vården har antalet utbildningsplatser
            till olika vårdutbildningar byggts ut under flera år. Även i år
            fortsätter den utbyggnaden, men takten måste öka för att möta
            behovet. Särskilt stort är behovet av fler utbildningsplatser
            inom förlossningsvården, psykiatrin och vissa specialistsjuksköteutbildningar.
          </p>
          <p xml:id="i-t9A6pkJ1ye9QEbZmxeLk4">
            Även utbildningsplatser till exempelvis undersköterskor ska byggas
            ut och utbildningen ska i ökad utsträckning kunna ske parallellt
            med sfi-utbildning för den som behöver det. I sin höstbudget avsatte
            Kristdemokraterna 100 miljoner 2018, 200 miljoner 2019 och 300
            miljoner 2020 mer än regeringen för detta ändamål.
          </p>
          <p xml:id="i-6MbpftKMfTBBpgBzz8R86e">
            Men signalerna om personalbrist har blivit ännu starkare.
          </p>
          <p xml:id="i-4enfxPm2mZy2TA82H4DtKF">
            I december 2017 uppgav Arbetskraftsbarometern att det råder stor
            brist på nyutexaminerade specialistsjuksköterskor inom alla inriktningar.
            SCB bedömer att denna brist kommer att öka på sikt om ingenting
            görs, och läget är osäkert. Det beror till del på att pensionsavgångarna
            fram till 2035 förväntas bli omfattande. SCB bedömer att med nuvarande
            utbildningstakt och om samtliga nyutexaminerade arbetar i Sverige,
            vilket inte är helt sannolikt på grund av efterfrågan från Norge,
            skulle tillgången på specialistsjuksköterskor vara ungefär densamma
            som i dag. Det är helt otillräckligt eftersom efterfrågan kommer
            att öka fram till 2035.
          </p>
          <p xml:id="i-HbG9x5Vb2wyHa4fCWMDZdM">
            Kristdemokraterna anser att landstingen bör uppmuntra människor
            att utbilda sig till sjuksköterska och specialistsjuksköterska
            även genom ekonomiska incitament som ersatta studielån och bibehållen
            lön för de sjuksköterskor som studerar till specialistsjuksköterska.
          </p>
          <p xml:id="i-KjZDmDje5LMXRa2S97t7UA">
            En del erfarna specialistsjuksköterskor träffas numera också
            av 52 procents marginalskatt med regeringens inkomstskattepolitik,
            vilket kan riskera att få en hämmande effekt på sjuksköterskors
            intresse för att studera till specialistsjuksköterska.
          </p>
          <p xml:id="i-8tocpCqaPtBBf4MaGGudaP">
            Kristdemokraterna föreslår nu att utbildningsplatserna för specialistsjuksköterskor
            byggs ut med närmare 300 platser 2019 och 450 platser 2020 till
            en kostnad av 30 miljoner kronor respektive 50 miljoner kronor,
            och 750 platser till en kostnad av 80 miljoner kronor 2021.
          </p>
          <head xml:id="i-X29WnXC5Yj7Yp3VcsrAPnt" type="h2">
            8.2 LSS att lita på
          </head>
          <p xml:id="i-6imHrf9DKQ5Dfbvxqju6W8">
            LSS är den största frihets- och delaktighetsreformen för människor
            med funktionsnedsättningar som någonsin genomförts i vårt land,
            och kanske i världen. Den rödgröna regeringen har under flera
            år sakta men säkert ägnat sig åt ett slags smygavveckling av reformen.
            Regeringen gav exempelvis Försäkringskassan i uppdrag att bevilja
            färre timmar och tillsatte en utredning med syftet att minska
            assistansen. Samtidigt har regering varit passiv när ny rättstillämpning
            fått stora negativa konsekvenser. Av Försäkringskassans egna analyser
            framgår att antalet brukare inom assistansersättningen började
            gå ned i november 2015 och sedan dess har fortsatt minska trots
            att den demografiska utvecklingen inte ger för handen att en sådan
            minskning är väntad. Enligt senaste tillgängliga uppgifter hade
            antalet assistansberättigade fram till februari 2018 minskat med
            1 400 personer.
          </p>
          <p xml:id="i-U37P6R6jggDeyGjRY8RPtf">
            En förklaring till detta är att under de senaste två åren har
            antalet personer som nybeviljas assistansersättning drastiskt
            minskat och det fortsätter att minska. Enbart 16 procent av de
            som ansökte under första halvåret 2017 fick sin ansökan beviljad,
            jämfört med närmare 43 procent 2014. Främsta orsaken till detta
            tycks vara en ny rättstillämpning, varav förskjutningen i tillämpningen
            delvis har införts långt efter att dom fallit. Även personer som
            under lång tid haft assistansersättning beviljad får med den nya
            rättstillämpningen sitt beslut indraget eller neddraget vid omprövning.
            Även kommunernas beslut om insatser enligt LSS tycks ha påverkats
            av den nya rättstillämpningen.
          </p>
          <p xml:id="i-LcqCbxWJ9pcgRcaXVpztT5">
            Att personer med mycket omfattande stödbehov inte längre får
            det stöd enligt LSS som var avsikten när lagen infördes 1994 måste
            åtgärdas omgående. Det är för oss uppenbart att det krävs ändring
            i lagstiftningen för att stoppa den kraftiga inskränkning som
            regeringen låtit pågå.
          </p>
          <p xml:id="i-84zDFqQxaS99HgLem1ivFR">
            En dom från Högsta förvaltningsdomstolen den 13 april 2018 tydliggör
            att rättstillämpningen från 2016 i vissa delar varit direkt felaktig.
            Med detta klargörande förväntas fler kunna beviljas assistansersättning
            vid ny prövning vilket är välkommet. Dock kvarstår rättstillämpning
            som gör att personer med omfattande behov nekas personlig assistans.
            Utan ändringar i lagen kan inte intentionen med LSS-lagstiftningen
            återupprättas.
          </p>
          <p xml:id="i-USeoVcfvgtCJYNmcJHHTkV">
            Förutom att allt fler nekas ersättning eller får sin ersättning
            begränsad så har uppräkningen av schablonen successivt under alltför
            lång tid urholkats. Även om det från början fanns underlag som
            gav stöd för att under en period ha en lägre uppräkning av schablonersättningen
            så är det svårt att se hur det som från början var en tillfällig
            justering kan fortgå utan att få allvarliga konsekvenser. När
            löneutvecklingen enligt de nyligen tecknade avtalen mellan parterna
            ligger på 2,2 procent och regeringens uppräkning enbart är 1,5
            procent så innebär det att ersättningen inte täcker de ökade kostnader
            som finns för assistenter.
          </p>
          <p xml:id="i-7tgZVpQnJw14CoUjdjWkcF">
            Kristdemokraterna föreslog redan i höstens budget en höjning
            av schablonen med 2,2 procent och därutöver en förstärkning med
            ytterligare 300 miljoner under 2018, 400 miljoner under 2019 och
            450 miljoner kronor under 2020. Då gapet mellan vilka som i dag
            ges rätt till ersättning enligt LSS-lagstiftningen och vilka som
            borde ges detta har växt ytterligare så avsätter vi nu ytterligare
            300 miljoner 2019 och sedan 350 miljoner årligen för att fler
            ska kunna beviljas statlig assistansersättning. Det innebär att
            vi för år 2020 har avsatt 1,75 miljarder mer än regeringen.
          </p>
          <head xml:id="i-4r2rZqTMzhjrVjypSsF45Z" type="h2">
            8.3 Fler vägar till jobb
          </head>
          <head xml:id="i-MQ8TXoppwimEVzkcsXd8Vp" type="h3">
            Sfi med yrkesutbildning
          </head>
          <p xml:id="i-DkxCWWbe9pX7P813h7RcWU">
            Sedan 2014 har antalet asylsökande till Sverige varit mycket
            stort, och de människor som beviljas uppehållstillstånd behöver
            beredas vägar in i samhället via bl.a. det svenska språket och
            en egen försörjning. Nyckeln till god integration är en bra utbildning
            i svenska och en utbildning som kan ge jobb. Medan arbetslösheten
            bland inrikes födda är på en mycket låg nivå är mer än var femte
            utrikes född arbetslös. Enligt Arbetsförmedlingen är 270 000 människor,
            varav en majoritet är utrikes födda, klassade som i utsatt ställning,
            vilket innebär att de står långt ifrån arbetsmarknaden. Den ökade
            tudelningen på arbetsmarknaden är oroväckande och det behövs insatser
            för att dessa människor inte ska fastna i ett långvarigt utanförskap.
            En arbetsgemenskap är centralt för integrationen och för att dessa
            personer ska kunna komma i egenförsörjning.
          </p>
          <p xml:id="i-Xw8YLHGzYZnhZSQ944G8Sb">
            Kristdemokraterna har tillsammans med Alliansen presenterat förslag
            på en särskild anställningsform – inträdesjobb – där personer
            med lägre utbildningsnivå får chansen att lära sig jobbet på jobbet
            till en något lägre ingångslön under en begränsad tid. Kristdemokraterna
            har också föreslagit ökade drivkrafter för nyanlända att arbeta
            genom ett dubbelt jobbskatteavdrag som ökar lönsamheten att gå
            från bidrag till arbete och främjar framväxt av fler typer av
            jobb. Dessa förslag sänker trösklarna in på arbetsmarknaden. Därtill
            krävs utbildningsinsatser i såväl språk som yrkesutbildning i
            ett tidigt skede i etableringen för att stärka förutsättningar
            för fler nyanlända i arbete och möta kraven på den utbildning
            som krävs på arbetsmarknaden. Därför storsatsar Kristdemokraterna
            i vårt budgetalternativ bl.a. på fler platser i yrkesvux och yrkeshögskola.
          </p>
          <p xml:id="i-PDSdCRwn619nyBSdD8yGbg">
            Yrkesvux är en mycket framgångsrik utbildningsform, medan språkutbildningen
            genom sfi inte uppvisar samma goda resultat.
          </p>
          <p xml:id="i-Au5coNubnkbLmrbu7K4Lha">
            Ett skäl till det kan vara att utbildningen i huvudsak organiseras
            så att personen först lär sig enbart svenska under flera år och
            därefter kan börja på en reguljär utbildning. Det gör målet om
            ett arbete mer avlägset och motivationen riskerar att sjunka.
            Känslan av att inte komma vidare kan lättare etableras och språkstudierna
            kan synas mindre relevanta än vid en tydlig yrkesutgång.
          </p>
          <p xml:id="i-DcBNWyuX8vBEDDVqiF1dJ2">
            Det finns i dag utbildningsplatser som kombinerar sfi och yrkesutbildningar,
            där yrkeslärare och sfi-lärare arbetar gemensamt med yrkesdelarna,
            och som har en tydlig yrkesutgång: undersköterska, kock, maskinförare,
            målare, murare, golvläggare, barnskötare osv.
          </p>
          <p xml:id="i-BCwrLxrEGzv85zeRA9PRij">
            Sfi med yrkesutbildning innehåller sfi-kurser och kurser på gymnasial
            nivå. En del av utbildningstiden är praktik inom de yrken som
            studieanordnaren erbjuder och det ger ofta goda chanser till arbete
            efter avklarad utbildning. Sfi-kurserna ger kunskap i det svenska
            språket men är också delvis anpassade för yrkesvalet och arbetsmarknadens
            krav, i syfte att ge en så komplett svenskkunskap som möjligt.
            Utbildningen kan också skapa ett bättre sammanhang och motivation
            för eleverna att lära sig svenska när målet med utbildningen blir
            en yrkeskunskap och en väg in i egen försörjning. Det är också
            bra för samhällsekonomin när yrkesutbildningen, mot företrädesvis
            bristyrken, kan lösa en del av den matchningsproblematik som finns
            på svensk arbetsmarknad.
          </p>
          <p xml:id="i-GYbdhKDccok5xyTmt7fPcp">
            I tidigare analyser av sfi med yrkesutbildning har det funnits
            farhågor om att utbildningen i svenska hamnar i skymundan när
            yrkesdelen tar upp tid. Skolinspektionen påpekar dock i en rapport
            från 2018 att så inte är fallet, utan menar att de yrkesinriktade
            delarna kompletterar den reguljära sfi-undervisningen.
            <ref xml:id="i-BVNwEJVgzv1kz1GZBgSpFB" target="i-KH7oejkAaBdYsp998w82VM">
              [16]
            </ref>
          </p>
          <p xml:id="i-8fvxZyycELq7J3MB3x65ZG">
            Behoven är stora. Mellan 2012 och 2016 ökade antalet elever som
            gick sfi med 40 procent, från drygt 142 000 elever till 199 000.
            För att kunna erbjuda fler denna typ av utbildning har samverkan
            mellan kommunerna stärkts de senaste åren, genom bl.a. en överenskommelse
            mellan allianspartierna och regeringen gällande statsbidrag till
            samverkan i yrkesvux.
          </p>
          <p xml:id="i-3XQy1AFHbV8Zw6VVR3MPK9">
            Under 2018 samverkade 289 kommuner och fick därmed del av statsbidraget
            för att anordna sfi med yrkesutbildning. Behoven och intresset
            för detta växer, och det är på många håll nu ett naturligt inslag
            i utbildningsutbudet. Men utvecklingen går alltför långsamt. Samverkan,
            tillsammans med ekonomiskt stöd, kan möjliggöra även för mindre
            kommuner att erbjuda sfi med yrkesutbildning, som annars har det
            svårt att anordna utbildningen. Det kommer att behövas väsentligt
            mer av denna typ av utbildning för att korta etableringstiden
            och lösa de utmaningar vi står inför med en hög arbetslöshet bland
            främst utrikesfödda och rådande matchningsproblem på arbetsmarknaden.
          </p>
          <p xml:id="i-PmkQ2UEykJ8tEZMmVN58Vp">
            Dessutom är arbetskraftsbristen påtaglig i Sverige. Inom både
            offentlig och privat sektor är antalet misslyckade rekryteringsförsök
            på mycket höga nivåer. Arbetsgivarna har svårt att få tag på rätt
            kompetens, oavsett om det gäller låg- eller högutbildade. Under
            2017 var bristen stor bland yrken som kökspersonal, hantverkare,
            byggarbetare, vårdpersonal och lastbils- och maskinförare, enligt
            Arbetsförmedlingen.
          </p>
          <p xml:id="i-AspDZvY5PXY9PkgkzfP6GM">
            Därför krävs nu reformer så att utvecklingen med kombinationsutbildningar
            kraftigt påskyndas. Ju fler platser som kommer till stånd inom
            ramen för kombinerad sfi och yrkesutbildning, desto fler olika
            yrkesutgångar kan erbjudas. Målet måste vara att alla som vill
            ska kunna erbjudas denna kombination av utbildning.
          </p>
          <p xml:id="i-8FGZZe8DRyQuVWFvTJphpp">
            Verksamheten borde förstärkas kraftigt. Det måste bli lättare
            för nyanlända att få en plats på sfi med yrkesutbildning. Att
            ge de nyanlända goda förutsättningar att ta till sig av det svenska
            språket samtidigt som de får en chans att utbilda sig till ett
            yrke bör prioriteras väsentligt högre.
          </p>
          <p xml:id="i-X9MhPd2RE5TprrtkfDeqmQ">
            Under 2018 beviljades statsbidrag för 4 200 årsplatser av kombinerad
            sfi och yrkesutbildning. Samtidigt har antalet som läser sfi ökat
            med ca 14 600 personer per år. Vi menar att denna typ av kombinationsutbildning
            stegvis bör bli huvudalternativet för de flesta som ska lära sig
            svenska språket och därmed erbjudas av alla kommuner, i regional
            samverkan.
          </p>
          <p xml:id="i-Di6Nqt8osBWyqK4VxcBLjw">
            Därför föreslår Kristdemokraterna att verksamheten förstärks
            med 400, 500 respektive 600 miljoner kronor per år, vilket innebär
            en utbyggnad på 8 000 till 12 000 fler platser under perioden.
            Dels öronmärker vi de 300 miljoner kronor per år som vi satsade
            på yrkesvux, utöver regeringen, i vår skuggbudget.
          </p>
          <p xml:id="i-9KErbUsJjbziyG86RNX5ck">
            Därutöver föreslår vi nu att ytterligare 100, 200 respektive
            300 miljoner ska anslås till dessa utbildningar.
          </p>
          <p xml:id="i-5onn3Vtz1FrLzhsWWx5aeC">
            Genom att kraftigt öka inslaget av kombinerade yrkes- och sfi-utbildningar
            – fullt utbyggd innebär satsningen att 12 000 platser öronmärks
            till denna typ av utbildning – kan flera olika yrkesutgångar erbjudas
            över hela landet i regional samverkan. Den som står i färd med
            att läsa sfi kan alltså samtidigt välja mellan utbildning till
            olika vård- och omsorgsyrken, barnsomsorgsyrken, livsmedelsyrken
            och hantverks-, bygg- och transportyrken.
          </p>
          <head xml:id="i-JEzsgCF85poZ1rYMRkAC6v" type="h2">
            8.4 Ökad trygghet
          </head>
          <head xml:id="i-UDGy3y7AwD3ZccXQLXmbNu" type="h3">
            Bygg ut hela rättskedjan och statlig närvaro i hela landet
          </head>
          <p xml:id="i-9suBxqsFumqwbKf4SMAc1Z">
            Kristdemokraterna föreslår i sitt budgetalternativ att antalet
            poliser ska öka med 10 000 till 2025. Det är ett högt satt mål
            och det är möjligt om vi inför ettåriga polisutbildningar vid
            sidan av de nuvarande treåriga utbildningarna, och genom att det
            blir möjligt för kommuner att finansiera poliser för de ändamål
            man i kommunen anser viktiga – i stället för väktare med extremt
            kort utbildning.
          </p>
          <p xml:id="i-TRu4euVagx2PtjqoHinLbh">
            Kristdemokraterna vill även möjliggöra löneökningar för poliser.
            Ett ökat antal poliser kommer att kräva att hela rättskedjan kan
            hantera de ökade antal rättsfall som kommer att bli resultatet.
          </p>
          <p xml:id="i-3kGtaw8YVsZacawJ8bo9NJ">
            Sedan millennieskiftet har antalet tingsrätter reducerats radikalt:
            från 96 stycken i slutet av 1990-talet till endast 48 stycken
            i dag. Syftet har varit att effektivisera domstolsverksamheten
            och säkerställa att alla domstolar har tillräckligt många mål
            för att upprätthålla den juridiska kompetensen.
          </p>
          <p xml:id="i-1e7eGUYUburFBMHiebjkM">
            Utbyggnaden av polisväsendet som Kristdemokraterna och många
            andra partier vill se kommer dock att kräva att antalet tingsrätter
            ökas. Även kapaciteten i andra delar av domstolsväsendet behöver
            öka.
          </p>
          <p xml:id="i-Ptq5aReNWnaiuPbS4WPUpM">
            Regeringen Löfven har under innevarande mandatperiod föreslagit
            att flera statliga myndigheter ska flytta ut på mindre orter.
            Kristdemokraterna är inte bestämt motståndare till den politiken
            men myndighetens förmåga att klara sin uppgift måste komma allra
            främst. Konsekvenserna av tidigare myndighetsflyttar stämmer till
            eftertanke. När regeringen nu beslutade att Strålsäkerhetsmyndigheten
            ska flytta till Katrineholm t.ex. är det inte säkert att detta
            övervägdes tillräckligt noggrant. Myndigheter som är experttunga
            måste ligga på platser där personer med rätt utbildning bor eller
            åtminstone inom pendlingsavstånd.
          </p>
          <p xml:id="i-P5qQB8dcPeJuiK6bEvmF93">
            I vårt demokratiska samhälle är domstolarnas rättskipande verksamhet
            central. Domstolarnas uppgift är att handlägga mål och ärenden
            på ett rättssäkert och effektivt sätt och avkunna dom inom rimlig
            tid.
          </p>
          <p xml:id="i-AakHXMt9Ef3fvUYAUgQphg">
            Att återupprätta tingsrätter handlar inte om att utlokalisera
            statliga jobb utan framför allt om att rättskipning ska ske där
            medborgarna är. Kristdemokraterna föreslår därför en utbyggnad
            av domstolsväsendet för att åstadkomma detta. Ytterst är det Domstolsverket
            som avgör vilka orter som passar för domstolar. Men Kristdemokraterna
            pekar på nedanstående platser som lämpliga.
          </p>
          <p xml:id="i-9fCgnLGsrStaaXH5V1Wcs2">
            Utöver en utbyggnad av antalet tingsrätter med fem domstolar
            är det dags att också öppna en ny hovrätt. Detta eftersom Domstolsverkets
            senaste årsredovisning visar att man har en problematisk ärendebalans.
            Karlstad, som redan har en tingsrätt och en förvaltningsrätt och
            därmed hög juridisk kompetens, bedöms vara en lämplig ort för
            en ny hovrätt.
          </p>
          <p xml:id="i-3hX898uQgQCvrKhCRcQ75y">
            Likaså kammarrätterna har problem med ärendebalansen vilket gör
            att Malmö bör få vara säte för en ny kammarrätt. Slutligen bör
            en ny hyres- och arrendenämnd inrättas i Örebro.
          </p>
          <p xml:id="i-PiXpkHXQiequD1DnPdrUjT">
            Kristdemokraternas förslag innebär att anslag 1:5 Sveriges Domstolar
            inom utgiftsområde 4 ökas med 560 miljoner kronor 2019 och därefter
            410 miljoner kronor årligen.
          </p>
          <p xml:id="i-7tXTAkp36GALRaYHSQBFgi">
            Tabell 4 Kristdemokraternas satsning på nya domstolar
          </p>
          <p xml:id="i-MLhh8W9KtdQcEXdWY7kwBd">
            Miljoner kronor
          </p>
          <table xml:id="i-3wN5wMfP6t3XDHnNnseukx">
            <row xml:id="i-XYG1kTco3gjeoc3uLEU4Fu" style="label">
              <cell>
                Införandeår
              </cell>
              <cell>
                Permanent kostnad
              </cell>
            </row>
            <row xml:id="i-4oEiXnbgEgcoTqYb5PcDy7">
              <cell>
                Kostnad för upprättande
              </cell>
              <cell>
                150
              </cell>
            </row>
            <row xml:id="i-8KEcRxurB8HtKDq2B1dtta"/>
            <row xml:id="i-DHrpX6hbAp3sNR6weHkstQ">
              <cell>
                Löpande kostnader
              </cell>
            </row>
            <row xml:id="i-DHjHYgiju5Az4g4d3VvThd">
              <cell>
                Nya tingsrätter
              </cell>
            </row>
            <row xml:id="i-TUK3d6RWYCD34S4mwvK1mF">
              <cell>
                Arvika
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-6xyCUHRnFcG6qWfjh241XC">
              <cell>
                Västervik
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-GXE9tsFhrheZ6SEoYX8UXY">
              <cell>
                Örnsköldsvik
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-WmjHMSLm7p7GxUkbGtiswT">
              <cell>
                Katrineholm
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-6ZgJryRgV9Bopq8rLmwEZg">
              <cell>
                Värnamo
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-JmYfaCyQqgptN4nscDfYcG"/>
            <row xml:id="i-NG3AbPJpbyZYq7iaE4r9yD">
              <cell>
                Ny hovrätt
              </cell>
            </row>
            <row xml:id="i-nQfa1ZLVLTo2QJyYeYrr4">
              <cell>
                Karlstad
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-TqVnt6Er1NNab2PD3Eb2gx"/>
            <row xml:id="i-U4QyPxcLB6nS8rypAAmNSv">
              <cell>
                Ny kammarrätt
              </cell>
            </row>
            <row xml:id="i-8AEQvYjH3j7HP1V9DnpT55">
              <cell>
                Malmö
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-4EE2FJFhV57rHS8jwPNR61"/>
            <row xml:id="i-KLhYkfoAoDEpLmPkjVdKGR">
              <cell>
                Ny hyres- och arrendenämnd
              </cell>
            </row>
            <row xml:id="i-5KSNUSZaRfixnwe5ySEfwB">
              <cell>
                Örebro
              </cell>
              <cell>
                10
              </cell>
              <cell>
                10
              </cell>
            </row>
            <row xml:id="i-HSrKpnzqhHBK3VJjMkSwth">
              <cell>
                560
              </cell>
              <cell>
                410
              </cell>
            </row>
          </table>
          <head xml:id="i-NsTgEdnSESaNmRVExEdnSf" type="h3">
            Förbättrat gränsskydd genom ett reformerat tullverk
          </head>
          <p xml:id="i-DwHMRYtHvJnLpQabNTmJpX">
            Det svenska Tullverket har genomgått stora förändringar sedan
            Sveriges medlemskap i EU. Men den fria rörligheten inom EU som
            för mycket gott med sig får inte innebära att svenska gränser
            står oskyddade. Kristdemokraterna lanserar nu ett antal förslag
            för att stärka tullens brottsbekämpande verksamhet och gränsskyddet.
          </p>
          <p xml:id="i-7JD4jbaKy6h7fStrALfoEH">
            Tullverket är i dag för starkt inriktat på att vara en uppbördsmyndighet
            under Finansdepartementet. Det innebär att deras huvuduppgift
            är att kontrollera införseln av punktskattepliktiga varor och
            driva in skatt. Tullen söker också efter narkotika och illegala
            vapen. Men vi menar att tullen har för svaga befogenheter. Det
            är en del i en kedja som gjort att Sverige kallats för ett ”smörgåsbord”
            för internationella stöldligor. Endast 3 procent av inbrotten
            i Sverige klaras upp. Tullen tvingas se på när misstänkt stöldgods
            lämnar landet och saknar ett uppdrag i regleringsbrevet att kontrollera
            utförsel.
          </p>
          <p xml:id="i-aZnfKHa48taZSRkZAvGTZ">
            Tullen behöver i ökad utsträckning bli en gränsskyddsmyndighet
            som kan beivra alla typer av brott vid gränsen. Inte minst bör
            utförseln av varor kontrolleras betydligt hårdare. Våra gränser
            har blivit allt porösare, trots att vi rent geografiskt befinner
            oss i en gynnsam situation, i och med att vi nästan är en halvö.
            Det dåliga gränsskyddet är en av anledningarna till att antalet
            inbrott är så högt och uppklaringen är så låg. I Finland klarades
            exempelvis 25 procent av alla inbrott upp 2014, och då var den
            siffran 4 procent i Sverige.
          </p>
          <p xml:id="i-Va7vnLQcfdnXv5WEjh4UxA">
            Kristdemokraterna menar att Tullverket bör få ett tydligare uppdrag
            att kontrollera, stoppa och kvarhålla (frihetsberöva) personer
            vid gräns. Mest konkret innebär det att tullen ska kolla pass
            eller andra inresedokument i högre utsträckning än i dag. Tullens
            skarpare befogenheter att frihetsberöva kommer att ge dem bättre
            möjlighet att kontrollera in- och utflöden av varor och människor
            i landet.
          </p>
          <p xml:id="i-HSgpKWHZuoeJCp5w6BzVLf">
            I dag har tullare utbildning på upp till ett år. Eftersom Tullverket
            redan i dag genomför kontroller av införsel av varor som narkotika
            lär en omgörning av utbildningen för att kunna beslagta stöldgods
            inte behövas, dock behöver den kompletteras med vissa moment.
          </p>
          <p xml:id="i-5noAsJMdew3tiXC8JAi1Rc">
            Tullare behöver få större möjlighet att beväpna sig. Under jakten
            på Rakhmat Akilov begärde tullen på Arlanda, Skavsta och i Värtahamnen
            att få beväpna sig ifall han skulle dyka upp där med sikte på
            att ta sig ur landet. De fick nej, och därför utfärdade facket
            skyddstopp. Samtliga obeväpnade tullare gick alltså hem under
            jakten på en terrorist. Det är inte acceptabelt. Vi vill stärka
            Tullverkets befogenheter genom ett antal reformer.
          </p>
          <head xml:id="i-V7yQnDUbkPAf1UBHGWzv4V" type="h3">
            Kristdemokraternas förslag
          </head>
          <list xml:id="i-J77gUA9tp9dPhTXWxvpV2n" style="ul">
            <item xml:id="i-Q1vAWGH9MamdXRA23mDKti">
              Ändra lagen (1996:701) om Tullverkets befogenheter vid Sveriges
              gräns mot ett annat land inom Europeiska unionen så att stöldgods
              och hälerigods ingår bland de varor som Tullverket får kontrollera
              vid gränsen. I dag kan internationella stöldligor ostraffat föra
              ut varor och tullen kan bara se på.
            </item>
            <item xml:id="i-7NnuhDBmoXX1aDxAStuCEf">
              Tullen bör ges befogenhet att frihetsberöva misstänkta. Detta
              saknas i dag, varför personer som kan antas ha stöldgods skulle
              kunna tillåtas gå ombord på exempelvis en färja även om stöldgodset
              blivit beslagtaget.
            </item>
            <item xml:id="i-9sgbJAEFuhxxqqXS2xp6KY">
              Använd ANPR-kameror som automatiskt känner igen registreringsskyltar
              vid alla gränspassager. Vi behöver bättre kontroller av vilka
              fordon som kommer in i och lämnar landet.
            </item>
            <item xml:id="i-GgEUUuK56ugSrSQY2ABw9b">
              Placera poliser i tullens arbetslag. Innan en omorganisering
              av tullen är på plats behöver poliser placeras i tullens arbetslag.
              Det beror på att polisen har befogenhet att beslagta misstänkt
              stöldgods och att frihetsberöva personer, vilket tullen inte har.
            </item>
            <item xml:id="i-YKUHDN4cu7e5BFJPsorb2c">
              Inresekontroller, dvs. passkontroller och id-kontroller, bör
              ske i större utsträckning än i dag.
            </item>
            <item xml:id="i-S5XG2jSwzpheU3qsi3Cuqr">
              Utbildningen av tullens tjänstemän behöver ses över så att man
              kan agera mer polisiärt mot personer. Det innebär bl.a. en ökad
              möjlighet till beväpning. Man ska kunna beivra människosmuggling,
              trafficking och utförsel av stulna bilar vilket i dag är endast
              polisens uppgift. Det kräver att tullen också ska kunna frihetsberöva
              misstänkta personer.
            </item>
            <item xml:id="i-PMN36ysWV1pHZ8QErTxW54">
              På kort sikt bör poliser placeras i Tullverkets arbetslag för
              att kunna fatta den typen av beslut på plats. På kort sikt behöver
              tullens anslag ökas i enlighet med vad Tullverket själva begärt
              för att klara nuvarande uppgifter.
            </item>
            <item xml:id="i-WuqZ26yFvG4kVrBG3nLn57">
              För att klara förändringen och ambitionshöjningen på sikt behöver
              anslaget till Tullverket höjas med 500 miljoner kronor till 2020.
              Kristdemokraterna bedömer att de potentiella vinsterna för samhället
              som skulle uppstå om Sverige fick ett bättre gränsskydd skulle
              vara omfattande: färre personer som vistas illegalt i Sverige,
              färre illegala vapen och mindre droger som kriminella kan sälja
              i utanförskapsområden.
            </item>
            <item xml:id="i-PP25dCGMAhRTg7HzwrybLZ">
              Tullverket behöver flyttas från Finansdepartementet till Justitiedepartementet.
              På så vis kommer den departementala styrningen av myndigheten
              att mer inriktas mot vidare brottsbekämpning än endast uppbörd
              av skatt och kontroll av varor.
            </item>
          </list>
          <head xml:id="i-7tgDdPV9sGDAL2518JghLs" type="h1">
            9 Reformtabell och finansiering
          </head>
          <p xml:id="i-FttyVwiCJC8sSFwRJ2S4o8">
            Tabell 5 Kristdemokraternas reformer i samband med motion med
            anledning av regeringens ekonomiska vårproposition
          </p>
          <table xml:id="i-DJZ4zzhocXAXGVyEPvAYoc">
            <row xml:id="i-SGqUQY3NWZWB3hZ3JMfybn" style="label">
              <cell>
                Tillkommande reformer Kristdemokraternas vårmotion 2018
              </cell>
            </row>
            <row xml:id="i-WLPTYCSf3d2zvibBm4qSPu">
              <cell>
                Reformer
              </cell>
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-Ka8eFEfLKn1dSQhoPfrQ1b">
              <cell>
                Hemsjukvård för äldre
              </cell>
              <cell>
                6 200
              </cell>
              <cell>
                6 200
              </cell>
              <cell>
                6 200
              </cell>
            </row>
            <row xml:id="i-JFnoQmM1nus5cpcmf9ryUD">
              <cell>
                Äldresamtal 80+
              </cell>
              <cell>
                160
              </cell>
              <cell>
                160
              </cell>
              <cell>
                160
              </cell>
            </row>
            <row xml:id="i-D5GRcGjhCMTj2gcqkNjTG2">
              <cell>
                Fast läkare
              </cell>
              <cell>
                50
              </cell>
              <cell>
                150
              </cell>
              <cell>
                250
              </cell>
            </row>
            <row xml:id="i-96tVEvzWNpJpvYaKZwXo9C">
              <cell>
                Fler utbildningsplatser specialistsjuksköterskor
              </cell>
              <cell>
                30
              </cell>
              <cell>
                50
              </cell>
              <cell>
                80
              </cell>
            </row>
            <row xml:id="i-WhhXmH9N136BEa5FbQK9MF">
              <cell>
                Förstärkt LSS
              </cell>
              <cell>
                300
              </cell>
              <cell>
                350
              </cell>
              <cell>
                350
              </cell>
            </row>
            <row xml:id="i-Uc4HgLrDetJYBUzqsG1um7">
              <cell>
                Fler platser till sfi med yrkesutbildning
              </cell>
              <cell>
                400
              </cell>
              <cell>
                500
              </cell>
              <cell>
                600
              </cell>
            </row>
            <row xml:id="i-SWKeZ3dqqVRiuSuaUSwxZZ">
              <cell>
                Tullverket
              </cell>
              <cell>
                150
              </cell>
              <cell>
                300
              </cell>
              <cell>
                500
              </cell>
            </row>
            <row xml:id="i-BypLmEC1PPtssQoys2Tzrj">
              <cell>
                Domstolsutbyggnad
              </cell>
              <cell>
                560
              </cell>
              <cell>
                410
              </cell>
              <cell>
                410
              </cell>
            </row>
            <row xml:id="i-GiDSru6QNEBrJf1HU88QwG">
              <cell>
                Centrerad energirådgivning staten
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
            </row>
            <row xml:id="i-2bbHcusnf5vNENziSPF6n9">
              <cell>
                Summa
              </cell>
              <cell>
                7 875
              </cell>
              <cell>
                8 145
              </cell>
              <cell>
                8 575
              </cell>
            </row>
            <row xml:id="i-Jx1vWSkwTL8b91zUaTLxDC"/>
            <row xml:id="i-WaUNhPH3V8o2Lx43g3kpcB"/>
            <row xml:id="i-SZptJfFFutZzT277ZKwLTE"/>
            <row xml:id="i-WuBRQuqQtPoiWBPc5wwamS">
              <cell>
                Finansiering Kristdemokraternas vårmotion 2018
              </cell>
            </row>
            <row xml:id="i-AJUGcTPGdgZVjSACms7x3i">
              <cell>
                Utgiftsområde 14 Arbetsmarknad
              </cell>
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-FaAdZqmHfChci7JFvkAypg">
              <cell>
                Neddraget anslag förberedande utbildning
              </cell>
              <cell>
                100
              </cell>
              <cell>
                200
              </cell>
              <cell>
                300
              </cell>
            </row>
            <row xml:id="i-FUBk2mrKehLXWHMAxTDtUH"/>
            <row xml:id="i-Fkh4NCqtN88AYWciJ5MSiT">
              <cell>
                Utgiftsområde 17 Kultur
              </cell>
            </row>
            <row xml:id="i-J1xibDkdu3LvSCZJxYMzJr">
              <cell>
                Nej till att Statens konstråd blir ett nav för kunskapsutveckling
                för offentlig konst i BP17/18
              </cell>
              <cell>
                20
              </cell>
              <cell>
                20
              </cell>
            </row>
            <row xml:id="i-Vq6kNkHvdbv7WwHpk7VZKE">
              <cell>
                Nej till bred satsning på förbättrade förutsättningar för den
                fria konsten
              </cell>
              <cell>
                107
              </cell>
              <cell>
                107
              </cell>
            </row>
            <row xml:id="i-CoaCsGUoMr2mYh4ppTfExu">
              <cell>
                Nej till förstärkning av den musikaliska scenkonsten
              </cell>
              <cell>
                53
              </cell>
              <cell>
                53
              </cell>
            </row>
            <row xml:id="i-HBQH2kJKmYJJPdu6EFkyXg">
              <cell>
                Nej till att göra Unga Klara till nationalscen för barns och
                ungas scenkonst.
              </cell>
              <cell>
                8
              </cell>
              <cell>
                8
              </cell>
            </row>
            <row xml:id="i-AnvmhJQHx1nzUjC5GX366V"/>
            <row xml:id="i-YAwWHbiFrepnKQhz6QeoJi">
              <cell>
                Utgiftsområde 21 Energi
              </cell>
            </row>
            <row xml:id="i-6tfFosqBozwNZgz8nW2nad">
              <cell>
                Insatser för energieffektivisering
              </cell>
            </row>
            <row xml:id="i-2H77jWvvyRnjAhfiU4oqSa">
              <cell>
                Förlänger och utökar kommunala energirådgivare
              </cell>
              <cell>
                160
              </cell>
              <cell>
                200
              </cell>
            </row>
            <row xml:id="i-6yMqmfGVmAJwJUy8TPqebK">
              <cell>
                Planeringsstöd för vindkraft
              </cell>
              <cell>
                20
              </cell>
              <cell>
                20
              </cell>
            </row>
            <row xml:id="i-L5456QotJLjR1Aj7W1coNn">
              <cell>
                Energiteknik
              </cell>
              <cell>
                100
              </cell>
              <cell>
                540
              </cell>
            </row>
            <row xml:id="i-DoLMKh1SiYsood975NGmWm"/>
            <row xml:id="i-UcWHXCdBNAwzF2cHWAzCys">
              <cell>
                Utgiftsområde 22 Kommunikation
              </cell>
            </row>
            <row xml:id="i-L8gzLVB2jQnP6juEDah9St">
              <cell>
                Pausa införandet av ERTMS
              </cell>
              <cell>
                657
              </cell>
              <cell>
                900
              </cell>
              <cell>
                1 278
              </cell>
            </row>
            <row xml:id="i-NXevWwqbY8UkiEhzcpAcyU"/>
            <row xml:id="i-NqicFdrNNfVRoidYMquHES">
              <cell>
                Utgiftsområde 24 Näringsliv
              </cell>
            </row>
            <row xml:id="i-95aGqMabCcfqd2PgnsSsEH">
              <cell>
                Exportfrämjande verksamhet
              </cell>
              <cell>
                70
              </cell>
              <cell>
                70
              </cell>
            </row>
            <row xml:id="i-A9gNpC6DSArkLvhgAHgxhz">
              <cell>
                Bidrag till företagsutveckling och innovation
              </cell>
              <cell>
                130
              </cell>
              <cell>
                110
              </cell>
            </row>
            <row xml:id="i-RHj1NZ5LRd59gWFqbSqUyi"/>
            <row xml:id="i-R6y9bjbs4Yn8DxoYDwN89s">
              <cell>
                Övrig finansiering
              </cell>
            </row>
            <row xml:id="i-CwoxaeWfxW6ZXkkdwy1sdy">
              <cell>
                Tidigare primärvårdssatsning
              </cell>
              <cell>
                1 500
              </cell>
              <cell>
                2 000
              </cell>
              <cell>
                2 000
              </cell>
            </row>
            <row xml:id="i-VyKqVDXdAoxPfRZ4oSLAtL">
              <cell>
                Växling av statsbidrag från landstingen till kommunerna, exkl.
                SLL
              </cell>
              <cell>
                3 500
              </cell>
              <cell>
                3 500
              </cell>
              <cell>
                3 500
              </cell>
            </row>
            <row xml:id="i-ApiGjUFtkCXTuN4gMehLCH">
              <cell>
                Tidigares satsning på yrkesvux
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-DKMim7kwTDZUHMiYzmieJH">
              <cell>
                Tidigare satsning patientansvarig läkare
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-AEYYRXkoVqMRSB1beh4zgL">
              <cell>
                Tidigare satsning hemtagningsteam
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-JpdtxkdvWr9fKgyomTSe92">
              <cell>
                Tidigare satsning vårdserviceteam äldreomsorgen
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-9fsZZmtScwSEuMgZaTVUyA">
              <cell>
                Summa
              </cell>
              <cell>
                8 025
              </cell>
              <cell>
                9 328
              </cell>
              <cell>
                8 678
              </cell>
            </row>
            <row xml:id="i-NLZNDxsHqY1dnLoTdSYSZS">
              <cell>
                Balans (positiv summa innebär besparing)
              </cell>
              <cell>
                150
              </cell>
              <cell>
                1 183
              </cell>
              <cell>
                103
              </cell>
            </row>
            <row xml:id="i-GHVAmFs8oGy2w3yCB21TgC"/>
          </table>
          <head xml:id="i-ESwNCyHzbjjernJYVna5Fc" type="h3">
            Finansiering
          </head>
          <p xml:id="i-HHWX8dEyqwTUWYktLY8Csb">
            Besparingar arbetsmarknad: Arbetsförmedlingens förberedande utbildning
            ger dålig effekt på de arbetssökandes chanser till jobb. Riksrevisionen
            har i en granskning (RiR 2017:20) fastlagt att personer som gått
            förberedande utbildning får lägre arbetsinkomster än jämförelsegruppen.
            Kristdemokraterna anser därför att anslaget för utbildningen bör
            minska, och vi prioriterar i stället andra arbetsmarknadsinsatser.
          </p>
          <p xml:id="i-QSLZ4vKBZL4isZxdmzpR8f">
            Besparingar kultur: Vi anser att vissa av de extra satsningar
            på kulturområdet som regeringen införde i budgetpropositionen
            för 2018 bör vara lägre prioriterade och använder därför dessa
            medel till att genomföra reformer som stärker välfärden.
          </p>
          <p xml:id="i-DZJ8Vd4W3pzFjdzyVeo9cG">
            Besparingar energi: Vi säger nej till vissa av regeringens stöd
            till kommunernas energieffektivisering och satsar i stället en
            del av dessa resurser på central statlig verksamhet.
          </p>
          <p xml:id="i-JUeMUyMxuphFR9rp9Hqtym">
            Besparingar kommunikationer: Osäkerheten som uppstått kring ERTMS-systemets
            pålitlighet och nytta anser vi vara skäl till att pausa införandet
            tills dessa frågetecken är lösta. Vi minskar därför Trafikverkets
            anslag med en del av de budgeterade resurserna för införandet
            av ERTMS. Resterande del av budgeterade resurser avsätter vi till
            underhåll av nuvarande system.
          </p>
          <p xml:id="i-LFk7NDHtXQrrSitaUmTaNi">
            Besparingar näringsliv: Vi anser att vissa av satsningarna för
            innovations- och exportfrämjande verksamhet rimligen överlappar,
            och minskar därför vissa av dessa anslag något.
          </p>
          <p xml:id="i-FQyaeoUofDHpeHQNNcqMpy">
            Övrig finansiering: Kristdemokraterna har tidigare öronmärkt
            resurser till primärvården, yrkesvux och patientansvarig läkare
            som delvis finansierar våra nya reformer. Vi har även tidigare
            finansierat hemtagningsteam och vårdserviceteam inom äldreomsorgen,
            som nu blir en del av satsningen på hemsjukvård för äldre. För
            hemvårdssatsningen sker även en växling av statsbidrag från landstingen
            till kommunerna, dock inte för Stockholms läns landsting.
          </p>
        </div>
        <div xml:id="i-TVYMYeMQxbFgxFDkykiFTN" type="signatureBlock">
          <list xml:id="i-5gR8W1rRaNtFLixWqHcKi1">
            <item xml:id="i-RJHS4oK2EoduuRDkWoSH1H" who="i-V4PGuKUAKzYUXWKqj2bLeL" type="signature">
              Andreas Carlson (KD)
            </item>
            <item xml:id="i-6i3eFzkSvyLzqqjTD3LS4s" who="i-DJ8dGLyQXx8GQeiGkcBRiK" type="signature">
              Annika Eclund (KD)
            </item>
            <item xml:id="i-GrWyyShNbH34G6HqHfGbUh" who="i-TodycJLEopZCV6uNkQANDV" type="signature">
              Jakob Forssmed (KD)
            </item>
            <item xml:id="i-7d4PvthmGzz4PagkAFiYWA" who="i-WTUJB2R5FNpHU89dXa4RTX" type="signature">
              Emma Henriksson (KD)
            </item>
            <item xml:id="i-AjFk5raLpzMRKNWEXafdB" who="i-Ybw8JnrmHGCsqpipBke8a7" type="signature">
              Mikael Oscarsson (KD)
            </item>
            <item xml:id="i-FqE9NtQwug441XdKAtPAxD" who="i-PgfrE9pakWspkNp9dr9ejT" type="signature">
              Caroline Szyber (KD)
            </item>
          </list>
        </div>
        <div xml:id="i-C7FnqCnG82JXgAGYswmQRY" type="motNotes">
          <noteGrp xml:id="i-QhqBmHBsW1arMNE9UgwwZ2">
            <note xml:id="i-BzuHamamffveyLEtQFsgJi">
              [1] Det finns andra sätt att genomföra penningpolitisk stimulans,
              men dessa är relativt oprövade i krissituationer.
            </note>
            <note xml:id="i-UtER2WAwwoCXMQ7zDw6n65">
              [5] https://ki.se/forskning/ensamhet-ett-hot-mot-var-halsa.
            </note>
            <note xml:id="i-HufXp9ZLmwYYXCVTxPNUgZ">
              [6] Till arbetslösa i utsatt ställning räknas utomeuropeiskt
              födda, arbetslösa 55–64 år, arbetslösa med funktionsnedsättning
              och arbetslösa med högst förgymnasial utbildning.
            </note>
            <note xml:id="i-TVtWFA9t4EV1TcBsixTvK1">
              [7] SKL Öppna jämförelser, www.vantetider.se (avläst i mars 2018).
            </note>
            <note xml:id="i-TvKCAjWVE1E78gWWt5YHPF">
              [8] Socialstyrelsen: Öppna jämförelser 2017 – Vård och omsorg
              om äldre, Jämförelser mellan kommuner och län.
            </note>
            <note xml:id="i-BrtawYnDvNhNZqJCsg46He">
              [9] Socialstyrelsen, Vård och omsorg om äldre – Lägesrapport
              2017.
            </note>
            <note xml:id="i-QaURq2QZBrzNicudrcjvtY">
              [10] Vårdanalys 2017: Vården ur patienternas perspektiv – 65
              år och äldre. En jämförelse mellan Sverige och tio andra länder.
            </note>
            <note xml:id="i-NNLmLKqVF3y3eGzfy1Up9B">
              [11] Socialstyrelsen 2018, Nationella riktlinjer – Utvärdering
              2018 Vård och omsorg vid demenssjukdom – Sammanfattning med förbättringsområden.
              http://www.socialstyrelsen.se/Lists/Artikelkatalog/Attachments/20812/2018-3-1.pdf.
            </note>
            <note xml:id="i-HSXcapwUgGwb4TQoU2NDqU">
              [12] Socialstyrelsen, Öppna jämförelser 2017 – Vård och omsorg
              om äldre, Jämförelser mellan kommuner och län.
            </note>
            <note xml:id="i-LE5wDVRzEtmxpLVAH4YaHm">
              [13] Vårdanalys 2017: Vården ur patienternas perspektiv – 65
              år och äldre. En jämförelse mellan Sverige och tio andra länder,
              kapitel 6.
            </note>
            <note xml:id="i-GwVLUDNPcAQvLoWNdzKqd5">
              [14] SKL: Sveriges viktigaste jobb finns i välfärden – rekryteringsrapport
              2018.
            </note>
            <note xml:id="i-25Tu82MDapTJrEdgrq3iJh">
              [15] https://www.vardanalys.se/wp-content/uploads/2017/12/PM-2017-4-primarvard-europa-final.pdf.
            </note>
            <note xml:id="i-KH7oejkAaBdYsp998w82VM">
              [16] https://www.skolinspektionen.se/sv/Beslut-och-rapporter/Publikationer/Granskningsrapport/Kvalitetsgranskning/svenska-for-invandrare/.
            </note>
          </noteGrp>
        </div>
      </div>
    </body>
  </text>
</TEI>
