<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-UU-03523">
  <teiHeader>
    <fileDesc>
      <titleStmt>
        <title>med anledning av skr. 2019/20:115 Verksamheten i Europeiska unionen under 2019</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3523 av Håkan Svenneling m.fl. (V)</title>
          <idno type="rdwebb">H7023523</idno>
          <rs type="number">3523</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H7023523/text</ref>
          <ref type="dokument_url_html">http://data.riksdagen.se/dokument/H7023523</ref>
          <ref type="dokumentstatus_url_xml">http://data.riksdagen.se/dokumentstatus/H7023523</ref>
          <ref type="docx">http://data.riksdagen.se/fil/EA079029-7DA2-4D57-8FF5-82873C5E9A99</ref>
          <ref type="pdf">http://data.riksdagen.se/fil/30F0C19E-9934-4B75-A826-E54B2927CD20</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-AcTUfd6n5mv17NCCN3j2jy" type="basedOn"/>
        <correspContext corresp="i-AcTUfd6n5mv17NCCN3j2jy">
          <ref>Skrivelse 2019/20:115</ref>
        </correspContext>
        <correspAction xml:id="i-GjqdjWSfLg1JL9RJCtxrGd" type="signed"/>
        <correspContext corresp="i-GjqdjWSfLg1JL9RJCtxrGd">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-SUWJz5gaL3DGMRWTGT6pHS" type="submitted">
          <date when="2020-03-27"/>
          <time when="10:31:19"/>
        </correspAction>
        <correspAction xml:id="i-YS7FMspc5bhWh3vhgc3YFk" type="reviewed">
          <date when="2020-03-31"/>
          <time when="15:26:21"/>
        </correspAction>
        <correspAction xml:id="i-V6MheMoE69M4qneunGiQ62" type="dismissed">
          <date when="2020-04-01"/>
        </correspAction>
        <correspAction xml:id="i-Jmo2cSRcWmSJq5iKaYdA66" type="referred">
          <date when="2020-04-02"/>
        </correspAction>
        <correspAction xml:id="i-2veZLQChaknoP1YTzsQrn1" type="assigned">
          <date when="2020-06-11"/>
          <time when="16:21:10"/>
        </correspAction>
        <correspContext corresp="i-2veZLQChaknoP1YTzsQrn1">
          <ref type="assignedTo">Utrikesutskottet</ref>
        </correspContext>
        <correspAction xml:id="i-H3Bu18E1hEjwudQJSBa9ZD" type="behandlas_i"/>
        <correspContext corresp="i-H3Bu18E1hEjwudQJSBa9ZD">
          <ref type="uppgift">2019/20:UU10</ref>
          <ref type="ref_dok_id">H701UU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2019</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Mxm2Vv6XSNNnjUUMUykskV" type="motHeader">
        <div xml:id="i-v9BLYwMuhGyWuCBDgTLUK" type="motTitle">
          Motion till riksdagen 2019/20:3523 av Håkan Svenneling m.fl.
          (V) med anledning av skr. 2019/20:115 Verksamheten i Europeiska
          unionen under 2019
        </div>
      </div>
      <div xml:id="i-2p2seYfQYP4oXwbG8wahSE" type="motBody">
        <div xml:id="i-5HFTrMwYvHhkvzQNr4NLAy" type="TOC">
          <head xml:id="i-4bpuzkuRuJFSMFA5oPLNMC">
            1 Innehållsförteckning
          </head>
          <list xml:id="i-3MfswjkPEtVEUXXgdq6mvF">
            <item xml:id="i-UV1ckB8UhmJSFQqY8BVupb" style="indent-level: 1">
              1Innehåll
            </item>
            <item xml:id="i-Xn6f1rwgPDRx2fw7U3bWWy" style="indent-level: 1">
              2Förslag till riksdagsbeslut
            </item>
            <item xml:id="i-EWZA8XyKjvYXhnNwcT3uK" style="indent-level: 1">
              3Inledning
            </item>
            <item xml:id="i-DRWbEdEEf8bdPSSmQBS5L2" style="indent-level: 1">
              4Demokrati, mänskliga rättigheter och rättsstatens principer
            </item>
            <item xml:id="i-2xurCt2FauuqfxUPjjZ8QX" style="indent-level: 1">
              5EU:s fleråriga budgetram 2021–2027
            </item>
            <item xml:id="i-ECr63dv7ej1iLvkV7Hb9ci" style="indent-level: 1">
              6Den europeiska gröna given
            </item>
            <item xml:id="i-3h187fV7HrWjCFBPoxbuZt" style="indent-level: 1">
              7Utvidgningsprocessen
            </item>
            <item xml:id="i-YVPEpC17ZPZSeUQZggyh4g" style="indent-level: 2">
              7.1Turkiet
            </item>
            <item xml:id="i-CvBZqnTWbYXVRFZXCEtSXg" style="indent-level: 1">
              8EU:s strategi för Östersjöregionen
            </item>
            <item xml:id="i-S16GTNZLAYjHQXji2gqRjw" style="indent-level: 1">
              9EU:s utrikes- och säkerhetspolitik
            </item>
            <item xml:id="i-4dXyetmGk6UfZTT25MYrky" style="indent-level: 2">
              9.1Vapenexport
            </item>
            <item xml:id="i-D1EVbr2ryavef34y51JtMn" style="indent-level: 2">
              9.2Handelspolitik
            </item>
            <item xml:id="i-9q7nqUv8JK41bH8R3XvVWq" style="indent-level: 2">
              9.3Utvecklingspolitik
            </item>
            <item xml:id="i-296Zvu3ZdU425XLXJejVLc" style="indent-level: 2">
              9.4Israels ockupation av Palestina
            </item>
            <item xml:id="i-HHCjQ2NyaAoUfD3Pn4nL4r" style="indent-level: 2">
              9.5Marockos ockupation av Västsahara
            </item>
            <item xml:id="i-EJoz7z9aZ5WQue7LFW487r" style="indent-level: 1">
              10EU:s bilaterala och regionala förbindelser
            </item>
            <item xml:id="i-3YziUfWZUVHwoY2iq36Zqh" style="indent-level: 2">
              10.1Libyen
            </item>
            <item xml:id="i-6P1VqyN45VbzFC9A5Efu63" style="indent-level: 1">
              11Öppenhet och transparens
            </item>
          </list>
        </div>
        <div xml:id="i-LcNfzYUfNDvo39WK6jzk8Y" type="motProposal" subtype="förslag">
          <head xml:id="i-7YawWEGtXr3yV3eBPVyB3M">
            2 Förslag till riksdagsbeslut
          </head>
          <list xml:id="i-5pRyDCAwoCH3TSqbBxhMTk" style="ol">
            <item xml:id="i-5PVjtr7ZawAq3WkhLZYjTd">
              Riksdagen ställer sig bakom det som anförs i motionen om att
              Sverige bör driva frågan om konditionalitet när medlemsländerna
              förhandlar om långtidsbudgeten för 2021–2027, och detta tillkännager
              riksdagen för regeringen.
            </item>
            <item xml:id="i-MiGg258QAnDbQEVNDXbiVF">
              Riksdagen ställer sig bakom det som anförs i motionen om att
              regeringen ska fortsätta att verka för en minskning av EU:s budget
              samt börja driva på för en klimatomställning i stället för militarisering
              och gränsbevakning och tillkännager detta för regeringen.
            </item>
            <item xml:id="i-6UY8gVXxNdCfjMef7qjTE2">
              Riksdagen ställer sig bakom det som anförs i motionen om att
              regeringen bör verka för att EU inför en feministisk budget, och
              detta tillkännager riksdagen för regeringen.
            </item>
            <item xml:id="i-CVD67JrVgqKT5bNKM5yrFW">
              Riksdagen ställer sig bakom det som anförs i motionen om att
              den svenska regeringen ska verka för att den europeiska gröna
              given ska innehålla bindande mål på 70 procents minskade utsläpp
              till 2030 och nollutsläpp till 2040 samt kompletterande mål för
              att minska de konsumtionsbaserade utsläppen och tillkännager detta
              för regeringen.
            </item>
            <item xml:id="i-Q5wcRGUomhs3k7ys5krrPh">
              Riksdagen ställer sig bakom det som anförs i motionen om att
              regeringen bör verka för att alla EU:s handelsavtal ska innehålla
              bindande miljö- och klimatklausuler samt att inga avtal ska tecknas
              med länder som inte skrivit under Parisavtalet, och detta tillkännager
              riksdagen för regeringen.
            </item>
            <item xml:id="i-MiekQG4cbZGECxEuFiHHuP">
              Riksdagen ställer sig bakom det som anförs i motionen om att
              Sverige inom EU bör verka för en uppdatering av det juridiska
              ramverket så att det blir ett kraftfullt verktyg för att förhindra
              brott mot naturen genom att inkludera ekocid i Romstadgan och
              tillkännager detta för regeringen.
            </item>
            <item xml:id="i-G2DAGdvYyEdb23AjU2cEVL">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              upphör i Turkiet och att alla som fängslats på politisk grund
              friges, och detta tillkännager riksdagen för regeringen.
            </item>
            <item xml:id="i-D2yQDSXpNusL3iNheES6N6">
              Riksdagen ställer sig bakom det som anförs i motionen om att
              regeringen bör verka för att förhandlingarna med Turkiet om ett
              medlemskap ska frysas och alla de förmåner som förmedlemskapsprogrammet
              ger omedelbart ska dras in och tillkännager detta för regeringen.
            </item>
            <item xml:id="i-GWcqvzHPyAUHw7Zy6nn3Z9">
              Riksdagen ställer sig bakom det som anförs i motionen om att
              regeringen inom EU bör verka för ett ökat mellanfolkligt utbyte
              och samarbete mellan befolkningarna i EU och Ryssland och tillkännager
              detta för regeringen.
            </item>
            <item xml:id="i-8Y9MDMCSpNE1MSavSquN8w">
              Riksdagen ställer sig bakom det som anförs i motionen om att
              regeringen bör verka för att EU konsekvent står upp för mänskliga
              rättigheter, folkrätten och demokratin i sina relationer till
              andra länder och tillkännager detta för regeringen.
            </item>
            <item xml:id="i-DB5dZ5J5FvbN6e1fbCmz85">
              Riksdagen ställer sig bakom det som anförs i motionen om att
              regeringen bör verka för att EU:s riktlinjer för export av krigsmateriel
              innebär ett förbud av export till länder som kränker de mänskliga
              rättigheterna, diktaturer och krigförande stater och tillkännager
              detta för regeringen.
            </item>
            <item xml:id="i-Lu3b9ApffCarje4AMk8Hv1">
              Riksdagen ställer sig bakom det som anförs i motionen om att
              Sverige ska verka för att EU inför ett vapenembargo mot de stater
              som ingår i den saudiskledda koalitionen och tillkännager detta
              för regeringen.
            </item>
            <item xml:id="i-7c93aUdbPg8jXtdCnA5eAw">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
            <item xml:id="i-MRrd6kiwopxzGm5gANq8Vw">
              Riksdagen ställer sig bakom det som anförs i motionen om att
              regeringen ska verka för att inga fler odemokratiska EU-handelsavtal
              tecknas och tillkännager detta för regeringen.
            </item>
            <item xml:id="i-MsMMee7vhC9goBUVBPW7nC">
              Riksdagen ställer sig bakom det som anförs i motionen om att
              regeringen ska verka för att EU försvarar kvinnors ekonomiska
              rättigheter och inför en feministisk handelspolitik, och detta
              tillkännager riksdagen för regeringen.
            </item>
            <item xml:id="i-N7GQ5vgZ2CaS66j7sFCz8A">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,7 procent
              av bni i utvecklingsbistånd och tillkännager detta för regeringen.
            </item>
            <item xml:id="i-Y4btzWtWJBSWUsU3Lqteoq">
              Riksdagen ställer sig bakom det som anförs i motionen om att
              Sverige bör verka för att alla EU-länder ger minst 0,2 procent
              av bni till de minst utvecklade länderna och tillkännager detta
              för regeringen.
            </item>
            <item xml:id="i-WJUHLDULkQ7k9JpgDfW8AZ">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och suspendera det nuvarande associeringsavtalet
              så länge Israel inte avvecklar bosättningarna och vägspärrarna
              på ockuperat område, avbryter blockaden av Gaza och upphör med
              byggandet av muren på Västbanken, och detta tillkännager riksdagen
              för regeringen.
            </item>
            <item xml:id="i-fVengu1WiQSCFX8oboD3H">
              Riksdagen ställer sig bakom det som anförs i motionen om att
              Sverige bör ta initiativ till att EU inför ett vapenembargo mot
              Israel och tillkännager detta för regeringen.
            </item>
            <item xml:id="i-9EVQimXo5Eh8NGTuJciuU6">
              Riksdagen ställer sig bakom det som anförs i motionen om att
              regeringen bör verka för att EU kräver att den utlovade folkomröstningen
              om Västsaharas självständighet hålls och tillkännager detta för
              regeringen.
            </item>
            <item xml:id="i-KT3cUKQJtaMipamWx7SDtz">
              Riksdagen ställer sig bakom det som anförs i motionen om att
              regeringen ska verka för att EU säkerställer att handelsavtal
              och fiskeavtal mellan EU och Marocko, i enlighet med EU-domstolens
              beslut, inte innefattar Västsaharas territorium så länge Västsaharas
              folk, via deras legitima representant Polisario, inte har gett
              sitt samtycke, och detta tillkännager riksdagen för regeringen.
            </item>
            <item xml:id="i-Kigq26ooX5pTcVcUfvFaxA">
              Riksdagen ställer sig bakom det som anförs i motionen om att
              Sverige bör verka för att EU slutar finansiera den libyska kustbevakningen
              och att relationer med Libyen ska bygga på full respekt för asylrätten
              och mänskliga rättigheter och tillkännager detta för regeringen.
            </item>
            <item xml:id="i-Ck7qHzNaZzRGJ4FAu9RH7z">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
            <item xml:id="i-QbYUP1V3v6PFhYKGsjRSoC">
              Riksdagen ställer sig bakom det som anförs i motionen om att
              Sverige inom EU bör motverka alla beslut som innebär att asylrätten
              och flyktingars mänskliga rättigheter kränks och tillkännager
              detta för regeringen.
            </item>
            <item xml:id="i-RWMUzL7r1szw3LHuiqZfiE">
              Riksdagen ställer sig bakom det som anförs i motionen om att
              regeringen ska verka för ett regelverk som innebär öppna böcker,
              minskade förmåner och sänkta politikerarvoden för alla EU-parlamentariker
              och tillkännager detta för regeringen.
            </item>
            <item xml:id="i-39YNEs11nwNR3b8RKyqvxp">
              Riksdagen ställer sig bakom det som anförs i motionen om att
              regeringen bör verka för att EU-parlamentet endast ska sammanträda
              i Bryssel, och detta tillkännager riksdagen för regeringen.
            </item>
          </list>
        </div>
        <div xml:id="i-KwsjJNGsp99Jr33ZTbdLSC" type="motContent">
          <head xml:id="i-3UKiyMbX4MQSbk2o8dsa9c" type="h1">
            3 Inledning
          </head>
          <p xml:id="i-Xp8uwdf8VH63aSiy65wCPr">
            Många människor i världen befinner sig på flykt från förtryck,
            fattigdom, krig och förföljelse. Kriget i Syrien har skördat många
            liv och drivit 6,7 miljoner människor på flykt enligt FN:s flyktingorgan
            UNHCR. De flesta flyktingar är kvar i Syrien eller befinner sig
            i grannländer. Ungefär 1 miljon har flytt till EU-länder. Just
            nu befinner sig ca 3,7 miljoner flyktingar i Turkiet och situationen
            för dessa människor är en humanitär katastrof. Vänsterpartiet
            anser att det bör vara människor på flykt, asylrätten och rätts­staten
            som behöver skyddas, inte EU:s yttre gränser. Vi bör gemensamt
            ta ansvar för det som händer vid gränsen mellan Turkiet och Grekland
            genom att skapa en human flyktingpolitik med lagliga vägar in
            i Europa.
          </p>
          <p xml:id="i-VaetcozwN1dwqMgNhbPJ8Y">
            Europa har aldrig varit så rikt och samtidigt så ojämlikt. Ojämlikheten
            mellan de som har och de som inte har breder ut sig såväl inom
            länder som mellan länder i Europa. EU:s svar på finanskrisen var
            ännu mer av den högerpolitik som hade skapat krisen. Bankerna
            räddades medan kostnaderna fick bäras av oss andra. Den växande
            ojämlikheten har skapat en grogrund för de nationalister och rasister
            som nu vill inskränka demokratin. Med högerns hjälp tar de makten
            i Europa genom en retorik och en politik som sparkar nedåt.
          </p>
          <p xml:id="i-JhEj4KRjASh84AtzTkpYHS">
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver, tillsammans med andra vänsterpartier
            i Europa, på för ett samarbete för social rättvisa, jämställdhet
            och en kraftfull miljö- och klimatpolitik.
          </p>
          <p xml:id="i-NpyXgxx6FUzhL7RbkweQXW">
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är jämlika
            är också bättre på att lösa större samhälls­utmaningar som patriarkatet,
            klimatförändringen, rasism eller en otillräcklig välfärd. EU-kritik
            är en förutsättning för att förändra dagens EU.
          </p>
          <p xml:id="i-3LiKXbNUjt6kCHKT9Jo9TU">
            Denna motion ska inte ses som en uttömmande beskrivning av Vänsterpartiets
            EU-politik. Här lyfter vi i stället några viktiga EU-frågor som
            berör verksamheten i framför allt riksdagens utrikesutskott.
          </p>
          <head xml:id="i-DC5KUECcfKnhJyU3xrG4VB" type="h1">
            4 Demokrati, mänskliga rättigheter och rättsstatens principer
          </head>
          <p xml:id="i-E3bS85bwY3TC3sMfT6DZvS">
            För Vänsterpartiet är demokrati, mänskliga rättigheter och rättsstatens
            principer inte förhandlingsbara. Vi försvarar FN:s deklaration
            om de mänskliga rättigheterna där mötesfrihet, organisationsfrihet,
            strejkrätt, yttrandefrihet samt allmänna, fria och hemliga val
            framhålls som nödvändiga beståndsdelar i ett demokratiskt samhälle.
            Lika stor vikt lägger vi på sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändig för ett människovärdigt liv och
            ett demokratiskt samhälle. Respekten för rättsstatens principer
            är central för varje demokratiskt samhälle och för respekten för
            de mänskliga rättig­heterna.
          </p>
          <p xml:id="i-EFs1efmKxhr4ennvz4nLV">
            Sedan en tid tillbaka har regimer på flera håll i världen börjat
            begränsa det demokratiska utrymmet, och särskilt civilsamhällets
            utrymme, både genom att inskränka möjligheterna att finansiera
            sin verksamhet och genom hot, våld och begränsningar av grundläggande
            fri- och rättigheter. Mellan 2014 och 2016 antog över 60 länder
            snarlika varianter av lagar som på olika sätt försvårar eller
            förhindrar organisationers möjligheter att ta emot internationellt
            stöd. Omfattningen är mycket oroväckande, men också att stater
            verkar inspireras av varandra och ibland även samarbeta i försöken
            att tysta obekväma röster.
          </p>
          <p xml:id="i-WEbnD3Vv8YVMuP1noSDvSe">
            Europa är på inget sätt undantaget i den oroväckande utvecklingen
            med demokratins krympande utrymme. En tydlig slutsats från de
            organisationer som granskar det krymp­ande demokratiska utrymmet
            är att utvecklingen på flera områden är värst i just Europa, dock
            från en bättre utgångsnivå. Vänsterpartiet menar att Sverige måste
            arbeta aktivt inom Europa, inte minst i EU och Europarådet, för
            att vända denna negativa och oroväckande utveckling.
          </p>
          <p xml:id="i-SXw439WQ7nVnnWN2mq6hpW">
            Under Viktor Orbáns tid vid makten har Ungern haft en oroande
            utveckling med begränsningar av friheten för medier, universitet
            och civilsamhället. En lag som antogs i juni 2017 hindrar organisationer
            från att ta emot bidrag från utlandet.
          </p>
          <p xml:id="i-7eF2sgTjnZmf99vVrL1P5g">
            Polen är ytterligare ett exempel. Lagändringar som begränsar
            demonstrationsrätten har presenterats och Amnesty International
            rapporterar om hur polis trakasserar demonstranter och försöker
            hindra människor från att delta i protester. Under året har även
            lokala parlament i över 80 städer och provinser antagit homofobiska
            resolutioner och sedan utropat sig till en hbtq-fri zon.
          </p>
          <p xml:id="i-X4WxLDy9R2nv7j4Tc3VvLn">
            Ungern och Polen pekas ofta, och med rätta, ut som de EU-stater
            som har mest oroväckande utveckling, men de är inte ensamma. I
            Spanien har demonstrationsrätten begränsats genom införandet av
            straff mot organisationer och genom utökat polisvåld. Frankrike
            upphävde det två år långa undantagstillståndet i november 2017,
            men först efter att ha inkluderat flera av delarna i undantagstillståndet
            i ny lagstiftning. Vänster­partiets politik för att möta utvecklingen
            med det krympande demokratiska utrymmet utvecklas i motionen Demokratins
            krympande utrymme (mot . 2018/19:723).
          </p>
          <p xml:id="i-F2T5M4mLk1yKsBwwgdKfnp">
            Frågan om demokratiska och mänskliga rättigheter i medlemsländerna
            uppmärk­sammas genom resolutionerna från EU-parlamentet och larmrapporterna
            från EU-kommissionen. Vänsterpartiet tycker att det är bra men
            anser att nästa steg bör vara att villkora EU-stödet om länder
            bryter mot EU:s värderingar och principer eller vägrar följa beslut
            om att t.ex. ta emot flyktingar, s.k. konditionalitet. Kan inte
            ett EU-land leva upp till rättsstatens principer eller garantera
            alla människors grundläggande rättigheter ska landet inte få ta
            del av några EU-pengar. Vi kan helt enkelt inte fortsätta att
            sub­ventionera nedmonteringen av rättsstaten och de grundläggande
            demokratiska rättigheterna, vilket är det som nu sker i länder
            som Polen och Ungern.
          </p>
          <p xml:id="i-6xRB96VZx33x4So493K12H">
            Sverige bör driva frågan om konditionalitet när medlemsländerna
            nu förhandlar långtidsbudgeten för 2021–2027. Detta bör riksdagen
            ställa sig bakom och ge regeringen till känna.
          </p>
          <head xml:id="i-2KJ3u6utZ48zYEeNCFJdLq" type="h1">
            5 EU:s fleråriga budgetram 2021–2027
          </head>
          <p xml:id="i-RtDKtt1QmT1DNkwGkNiCmL">
            Förhandlingarna kring en ny flerårig budgetram för 2021–2027
            har fortsatt under 2019. Vänsterpartiet är positivt till att den
            svenska regeringen driver på för en minskning av unionens budget.
            Vi vill bl.a. se en neddragning inom jordbrukspolitiken eftersom
            vi anser att den är ineffektiv och orättvis och inte ekologiskt
            hållbar. Vänsterpartiet anser att ansvaret för jordbrukspolitiken
            borde ligga på nationell nivå. Det skulle möjliggöra för Sverige
            att i större utsträckning stötta och utveckla sin landsbygd och
            sitt jordbruk samt säkerställa höga ambitioner för gott djurskydd,
            låg antibiotikaanvändning och långsiktig ekologisk hållbarhet.
          </p>
          <p xml:id="i-SEkx1KtzvfKMDwSL9WXs5H">
            Vänsterpartiet vill att våra skattepengar ska gå till ökad jämlikhet,
            inom och mellan länder, och till att lösa miljö- och klimatutmaningarna.
            Vi motsätter oss ökad militari­sering, räddningspaket till spekulationsglada
            banker och en inhuman asylpolitik med gränspoliser och läger för
            asylsökande i EU:s grannländer. Om medlemsländerna får ett ökat
            ansvar för finansiering och genomförande inom ramen för EU:s budget
            kan de själva effektivisera, minska EU-byråkratin och samtidigt
            se till att stöden blir mer effektiva.
          </p>
          <p xml:id="i-DmyTYKGC7ECqvF6tmr9n11">
            Regeringen ska fortsättningsvis verka för en minskning av EU:s
            budget och börja driva på för en klimatomställning i stället för
            militarisering och gränsbevakning. Detta bör riksdagen ställa
            sig bakom och ge regeringen till känna.
          </p>
          <p xml:id="i-G2g2XP8KMCH8G9LTfHLgf5">
            Attackerna på välfärden och arbetsrätten i många EU-länder utgör
            ett allvarligt hot mot jämställdheten. EU:s påtvingade åtstramningspolitik
            har slagit extra hårt mot kvinnor. Kvinnor drabbas hårdast när
            välfärden skärs ned och arbetsvillkoren försämras. Vänsterpartiet
            driver kraven på ekonomisk rättvisa för kvinnor. Vi vill att EU
            inför en feministisk budget som bygger på en genomgripande feministisk
            analys, syftar till att utjämna skillnader mellan könen avseende
            inkomst, levnadsvillkor m.m. och förbättrar kvinnors villkor.
          </p>
          <p xml:id="i-Exco7G4hyGbSinG3KmCg7h">
            Regeringen bör verka för att EU inför en feministisk budget.
            Detta bör riksdagen ställa sig bakom och ge regeringen till känna.
          </p>
          <head xml:id="i-Ci8NZsV8LH3LWFCmNRkHfW" type="h1">
            6 Den europeiska gröna given
          </head>
          <p xml:id="i-UxYhu7yNt5w93vYGRK6JyM">
            Målsättningen med den europeiska gröna given är att ställa om
            EU:s politik till ett rättvist och välmående samhälle med en modern,
            resurseffektiv och konkurrenskraftig ekonomi med nettonollutsläpp
            2050 och där den ekonomiska tillväxten har frikopplats från resursförbrukning.
            Tanken är att Europa ska bli världens första klimatneutrala världsdel.
            Vänsterpartiet tycker att det är en bra och nödvändig ambition.
            Det handlar om inget mindre än vår planets överlevnad och att
            vi i Europa, världens rikaste världs­del, självklart måste gå
            före.
          </p>
          <p xml:id="i-5R4JSfBMLgrZhXzrvdr1Fc">
            Vänsterpartiet tar forskarnas rapporter och klimatrörelsens krav
            på största allvar. Vi vet att om vi ska klara omställningen till
            ekologiskt och socialt hållbara samhällen så kan vi inte fortsätta
            som vanligt. Vi behöver göra stora, grundläggande förändringar,
            också i ekonomin. Därför bör den svenska regeringen verka för
            att den europeiska gröna given ska innehålla bindande mål på 70
            procents minskade utsläpp till 2030 och nollutsläpp till 2040,
            samt kompletterande mål för att minska de konsumtionsbaserade
            utsläppen. Detta bör riksdagen ställa sig bakom och ge regeringen
            till känna.
          </p>
          <p xml:id="i-YcAJYfiDFmUWutJeedVs8i">
            Med ambitiösa mål blir det tydligt att vi måste utforma ny politik
            och nya instrument, inte bara justera i marginalen. Det krävs
            även en plan för att fasa ut de miljö- och klimatskadliga EU-subventionerna.
            Europeiska investeringsbankens beslut att inte längre subventionera
            fossil energi är ett steg i rätt riktning. Nu behövs en konkret
            handlingsplan för hur utfasningen, även av fossilgasen, ska gå
            till. Enbart europeiska flygresor subventioneras i dag med 300–400
            miljarder kronor per år, enligt EU:s egna miljöbyrå EEA.
          </p>
          <p xml:id="i-BtP8Umw2565madkTDCXy8N">
            Den gröna given behöver innehålla satsningar på ökad jämlikhet
            och rättvisa. Samhällen som hänger ihop klarar stora utmaningar
            och förändringar, medan samhällen med stora orättvisor dras isär
            och ökar grogrunden ytterligare för klimatförnekande högerauktoritära
            rörelser. En rättvis klimatomställning kräver därför specifika
            insatser i t.ex. kolregioner, men det kräver också en förändring
            av EU:s budgetramar och en ny ekonomisk politik. Klimatomställningen
            kräver tveklöst massiva offentliga invester­ingar i utökade tågförbindelser,
            förnybara energikällor, energieffektivitet och ett hållbart jordbruk.
            EU:s ekonomiska tvångströja i form av åtstramningspolitik sätter
            i dag stopp för dessa nödvändiga satsningar.
          </p>
          <p xml:id="i-WuYSrWKh9zeiQ2eMkXu7Vq">
            Vi måste fokusera på de stora företagens utsläpp. I dag står
            100 storföretag för 70 procent av världens samlade utsläpp. EU
            måste våga ifrågasätta och sätta stopp för de största miljö- och
            klimatbovarna. Klimatpolitiken behöver genomsyra områden som handeln
            och investeringspolitiken, jordbrukspolitiken, energi- och transportsektorn.
            Alla investeringar och beslut på EU-nivå måste bidra till att
            få ned utsläppen. Regeringen bör därför verka för att alla EU:s
            handelsavtal ska innehålla bindande miljö- och klimat­klausuler
            samt att inga avtal ska tecknas med länder som inte skrivit under
            Parisavtalet. Detta bör riksdagen ställa sig bakom och ge regeringen
            till känna.
          </p>
          <p xml:id="i-HfEgbwZ7k8MijjrKX6vGdo">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda brott mot naturen (ekocid). Genom
            att göra ekocid till ett brott i enlighet med den s.k. Rom­stadgan
            skulle brott mot miljön få liknande status som krigsförbrytelser
            eller brott mot mänskligheten och kunna lagföras vid Internationella
            brottmålsdomstolen i Haag (ICC).
          </p>
          <p xml:id="i-GCw8gWFsbYs4CjKZTfqzP5">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra exploatörer kommer lätt undan. Kvar
            blir en förödd miljö och omfattande kostnader som får bäras av
            hela sam­hället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en internationell lag om
            ekocid få för fattiga länder med svag miljölagstiftning som drabbas
            hårdast av de omfattande miljöbrotten.
          </p>
          <p xml:id="i-6U5XvUnDFDFqzKUT45gzmN">
            Glädjande nog har ICC meddelat att domstolen ska börja ta sig
            an miljömål. Det är ett viktigt steg framåt och innebär att vissa
            miljöfall kan tas upp i domstolen inom ramen för brott mot mänskligheten.
            Det är bra, men ännu bättre vore en renodlad ekocidtillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott.
          </p>
          <p xml:id="i-UnpusW1iVgCkJiEQFwn6Lr">
            Sverige bör inom EU verka för att uppdatera det juridiska ramverket
            så att det blir ett kraftfullt verktyg för att förhindra brott
            mot naturen (ekocid) genom att inkludera ekocid i Romstadgan.
            Detta bör riksdagen ställa sig bakom och ge regeringen till känna.
          </p>
          <head xml:id="i-9Tz15YCXJX1wQHgguDeG6K" type="h1">
            7 Utvidgningsprocessen
          </head>
          <p xml:id="i-2PdmdRTepSB9mfDgtWCt57">
            Vänsterpartiet respekterar den nationella suveräniteten, dvs.
            varje land måste självt bestämma om det vill bli kandidatland
            för EU-medlemskap. Vi understryker vikten av att befolkningen
            i varje enskilt land tillfrågas om detta. Och beslut om att ansluta
            landet till EU bör absolut föregås av en folkomröstning.
          </p>
          <p xml:id="i-JCV9DdkQwBFkC3BQGPiCK7">
            Vänsterpartiet anser att det är avgörande att länderna är demokratiska
            och fullt ut respekterar de mänskliga rättigheterna. Självklart
            måste också kraven på en fungerande rättsstat vara helt uppfyllda.
            Vänsterpartiet har riktat kritik mot EU:s krav på stora ekonomiska
            marknadsliberala förändringar i kandidatländerna. Ekonomiska reformer
            måste genomföras i en takt och på ett sätt som inte försvårar
            folkens levnadsvillkor genom exempelvis ökad arbetslöshet och
            social utslagning.
          </p>
          <p xml:id="i-4hs8KbkKHZAa4N8ww9FvQh">
            Vänsterpartiet ställer sig även kritiskt till EU:s krav på att
            ländernas utrikespolitik ska ändras så att den helt stämmer överens
            med EU:s positiva inställning till exempelvis Nato och en fortsatt
            militarisering av EU.
          </p>
          <p xml:id="i-TwXUuCQ7sn7kReZYM1xvpq">
            När frågorna om kandidatländerna rapporteras i EU-parlamentet
            understryker Vänsterpartiet alltid frågorna om demokrati, mänskliga
            rättigheter, fungerande rättsstat och grundläggande sociala villkor
            för befolkningen. Vi understryker också att beslutet om medlemskap
            måste vara befolkningens eget i det aktuella landet.
          </p>
          <head xml:id="i-64VAHRUZfvkvrWr7k8NvGr" type="h2">
            7.1 Turkiet
          </head>
          <p xml:id="i-HMVmbEcox4vwWJWdYhUW1P">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demokra­tiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan och ett återinförande av
            dödsstraffet diskuteras.
          </p>
          <p xml:id="i-NeypnbTK9mSfNkWiCLLPRa">
            Flera regimkritiska och oppositionella medier har stängts ned
            med hjälp av lagar stiftade med stöd av undantagstillståndet.
            Totalt handlar det om minst 160 mediekällor, varav majoriteten
            är kurdiska. Borgmästarna i minst 35 städer har avsatts och i
            vissa fall gripits. Det handlar framför allt om städer i östra
            Turkiet och borgmästare som tillhör vänsterpartiet HDP eller dess
            systerparti DBP.
          </p>
          <p xml:id="i-V2i7PNXgVgS5cFUSxyJweJ">
            Vänsterpartiet har länge kritiserat utvecklingen i Turkiet och
            uppmanat Sverige och EU att agera kraftigare. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Under början av 2020 har problemen med avtalet blivit
            alltmer uppenbara. När den turkiska regimen hotade att skicka
            samtliga landets flyktingar till gränsen mot Grekland reagerade
            EU genom att till varje pris försöka hålla människor på flykt
            borta från Europa. EU:s kritik mot Turkiet är fortfarande försiktig
            och flyktingarna hamnar i kläm i stormaktsspelet mellan EU och
            Turkiet. Det är hög tid för EU att säga upp avtalet och tydligt
            agera mot förtrycket av oppositionella och inskränkningar i grundläggande
            fri- och rättigheter i Turkiet.
          </p>
          <p xml:id="i-fW1SbNpNZTM2yGoSAUUpN">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            upphör i Turkiet och att alla som fängslats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-YXoTnUqeqohcSEGjdaARWm">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Regeringen bör därför verka för att
            förhandlingarna med Turkiet om ett medlemskap ska frysas och att
            alla de förmåner som förmedlemskapsprogrammet ger omedelbart ska
            dras in. Detta bör riksdagen ställa sig bakom och ge regeringen
            till känna.
          </p>
          <head xml:id="i-UXsA4GLNYKvP4PeKT4Jive" type="h1">
            8 EU:s strategi för Östersjöregionen
          </head>
          <p xml:id="i-NBC4dh5MUnwXHAhD2opd1q">
            Ryssland utgör ett säkerhetspolitiskt hot – först och främst
            mot alla människor i Ryssland som motsätter sig styret i Kreml
            eller som inte passar i det samhälle som Putin vill bygga. För
            ryska hbtq-personer, urfolksföreträdare, miljörörelser och vänster­aktivister
            är den egna regimen ett dagligt säkerhetshot. Rysslands imperialistiska
            politik utgör också ett direkt hot mot befolkningen i flera grannländer
            – Ukraina, Georgien, Moldavien och länderna i Centralasien.
          </p>
          <p xml:id="i-MvajaqzfHNDfWDxGMcsx8M">
            Samtidigt präglas den europeiska säkerhetspolitiska debatten
            av en överdriven rädsla för militära angrepp från Ryssland. Av
            dessa anledningar bör det mellanfolkliga samarbetet mellan EU
            och Ryssland utökas; vi behöver en motvikt till aggression och
            upprustning. Vänsterpartiet har motionerat om att Sverige bör
            spela en aktivare roll i syfte att skapa ett ökat samarbete runt
            Östersjön och att Svenska institutet bör få ett särskilt uppdrag
            att arbeta för att främja en säkerhetsgemenskap och en demokratisk
            utveckling i Ryssland. Vi har även påpekat behovet av att sanktionerna
            mot Ryssland med anledning av annekteringen av Krim kompletteras
            med ett ökat utbyte och samarbete mellan befolkningarna i Sverige
            och Ryssland samt att det svenska stödet till den ryska demokratirörelsen
            bör utökas.
          </p>
          <p xml:id="i-2FTxrhMmM8wJQLN9kSh5QT">
            Regeringen bör inom EU verka för ett ökat mellanfolkligt utbyte
            och samarbete mellan befolkningarna i EU och Ryssland. Detta bör
            riksdagen ställa sig bakom och ge regeringen till känna.
          </p>
          <p xml:id="i-XD125EWwCGUSERfVZCcQus">
            Vänsterpartiets politik gentemot Ryssland utvecklas i motionen
            Ryssland (mot. 2019/20:3357).
          </p>
          <head xml:id="i-Ghf8LPgnrrseg4uxWC1zpN" type="h1">
            9 EU:s utrikes- och säkerhetspolitik
          </head>
          <p xml:id="i-6hgW73heHLJ9cw44bo954M">
            Vänsterpartiet är motståndare till EU:s gemensamma utrikes- och
            säkerhetspolitik. Kravet på konsensus leder till att EU ofta hindras
            från att ta progressiva positioner i viktiga frågor, t.ex. att
            försvara aborträtten och stärka satsningar på SRHR. Det leder
            också ofta till att EU agerar långsamt och vagt, med urvattnade
            skrivningar. Det betyder inte att vi vill gå mot en ordning där
            majoritetsbeslut gäller. Med en sådan ordning skulle risken för
            att utrikespolitiken kapas av de reaktionära och rasistiska krafterna
            i Europa öka. Vänsterpartiet vill i stället att utrikespolitiken
            återgår till att bli en helt nationell kompetens. Vi värnar den
            svenska alliansfriheten. Vi är helt emot militari­seringen av
            EU och stöder enbart samarbeten kring civila insatser vid kriser
            och katastrofer. Inga EU-pengar ska gå till upprustning.
          </p>
          <p xml:id="i-K6WqcHXRDTYtK34r36LMpR">
            Utrikespolitiken måste också bli mer konsekvent. I dag behandlas
            lika fall olika beroende på vilka länder det handlar om. Ekonomiska
            och politiska relationer har större betydelse än respekten för
            mänskliga rättigheter och folkrätten. De tydligaste exemplen utgörs
            av EU:s relationer med Marocko och Israel. Samtidigt som sanktioner,
            med rätta, införts mot Ryssland efter annekteringen av Krim har
            både Marocko och Israel kunnat fortsätta sina ockupationer utan
            sanktioner, och i stället har de belönats med fördel­aktiga handelsavtal.
            Regeringen bör verka för att EU konsekvent står upp för mänskliga
            rättigheter, folkrätten och demokratin i sina relationer till
            andra länder. Detta bör riksdagen ställa sig bakom och ge regeringen
            till känna.
          </p>
          <head xml:id="i-D7jzEprastDAbwdXhA5dFQ" type="h2">
            9.1 Vapenexport
          </head>
          <p xml:id="i-AoZmhBwi2vQ6VtPAvdWk9">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara ett sådant land. För att nå dit krävs att Sverige slutar
            beväpna auktoritära regimer, länder som befinner sig i krig och
            stater som begår grova och omfattande brott mot de mänskliga rättigheterna.
            Vi måste också agera i samma anda inom EU.
          </p>
          <p xml:id="i-2neFuTzgJyeqCxC5xU2pM8">
            Vänsterpartiet har i ett flertal motioner klargjort sin position
            när det gäller den svenska vapenexporten och behovet av ett förbud
            mot export av vapen till länder som kränker de mänskliga rättigheterna,
            diktaturer och krigförande stater. På sikt vill vi avveckla den
            svenska vapenexporten helt. Vänsterpartiets politik om vapenexport
            utvecklas i motionen med anledning av proposition 2017/18:23 Skärpt
            exportkontroll av krigsmateriel (mot. 2017/18:3920).
          </p>
          <p xml:id="i-DKM44pnAz63xBuP9fmpsCm">
            Även på EU-nivå måste vi sträva mot ett regelverk som förbjuder
            export av krigs­materiel till länder som kränker de mänskliga
            rättigheterna, diktaturer och krigförande stater. Regeringen bör
            verka för att EU:s riktlinjer för export av krigsmateriel innebär
            ett förbud av export till länder som kränker de mänskliga rättigheterna,
            diktaturer och krigförande stater. Detta bör riksdagen ställa
            sig bakom och ge regeringen till känna.
          </p>
          <p xml:id="i-KsoM14YZtohsgEWf7bkNBp">
            Den 26 mars 2015 inledde en militärallians under ledning av Saudiarabien
            flyganfall mot huthirebellerna i Jemen, vilka i sin tur får stöd
            från Saudiarabiens ärkefiende Iran. Kriget i Jemen har skapat
            världens värsta humanitära katastrof. Över 22 miljoner människor
            behöver humanitärt stöd, och fler än 3 miljoner befinner sig på
            flykt i landet. 85 000 barn tros ha dött av svält.
          </p>
          <p xml:id="i-NbGAzKhU5KAkjuE8eivza2">
            Saudiarabien är en av världens största vapenköpare. Mellan 2014
            och 2018 var landet den största vapenimportören i världen enligt
            fredsforskningsinstitutet Sipri. Av de tio största exportörerna
            av vapen är fem medlemmar i EU. Mellan 2013 och 2017 kom 34 procent
            av de vapen Saudiarabien importerade från just EU.
          </p>
          <p xml:id="i-Vk1pnfPbfK6KEGGW3VGu24">
            EU-parlamentet har antagit flera resolutioner med krav på vapenembargon
            mot de stater som ingår i den saudiskledda koalition som krigar
            i Jemen. EU-parlamentet menar att exporten av vapen till exempelvis
            Saudiarabien strider mot EU:s egna regler. Parla­mentets beslut
            innebär att EU:s höga representant för utrikes frågor och säkerhets­politik,
            Federica Mogherini, har fått i uppdrag att ta fram ett förslag
            på vapenembargo. Beslutet är också en tydlig signal till medlemsstaterna
            att sluta exportera vapen till Saudiarabien.
          </p>
          <p xml:id="i-ERxTbiV7DXhxSPyQSdHrA4">
            Vänsterpartiet delar kravet i resolutionen och menar att regeringen
            bör stötta Federica Mogherini och agera i enlighet med EU-parlamentets
            rekommendation. Sverige ska verka för att EU inför ett vapenembargo
            mot de stater som ingår i den saudiskledda koalitionen. Detta
            bör riksdagen ställa sig bakom och ge regeringen till känna.
          </p>
          <p xml:id="i-5Xf39kRv6VTeJKUfiWqePh">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, inklusive Sverige, stoppade därför vapenexporten
            till Turkiet medan andra länder fortsatte med sin export. Turkiets
            militära aktioner pågår fortfarande i Syrien, numera framför allt
            i Idlibprovinsen. Sverige bör därför verka för ett EU-gemensamt
            vapenembargo mot Turkiet. Detta bör riksdagen ställa sig bakom
            och ge regeringen till känna.
          </p>
          <head xml:id="i-9yfYE4e7Fdwh5cEacY7BQ7" type="h2">
            9.2 Handelspolitik
          </head>
          <p xml:id="i-WcR8R2CaCGcckmUNFBUyvs">
            Företag ska aldrig ställas över demokratin. Därför vill Vänsterpartiet
            stoppa den förskjutning av makt från folket till storföretag som
            många av dagens internationella handelsavtal i praktiken innebär.
            Det är helt orimligt att viktiga politiska beslut som påverkar
            vårt klimat, vår ekonomi och vår välfärd avhandlas utan demokratisk
            insyn och därefter inte kan påverkas. Vänsterpartiet vill ha rättvisa
            handelsavtal där företag aldrig kan stämma stater för demokratiskt
            fattade politiska beslut. Regeringen ska verka för att inga fler
            odemokratiska EU-handelsavtal tecknas. Detta bör riksdagen ställa
            sig bakom och ge regeringen till känna.
          </p>
          <p xml:id="i-BqMMN5jUt8nXgNXJW8fNpP">
            Vänsterpartiet vill att EU för en feministisk handelspolitik
            som bygger på en genomgripande feministisk analys, syftar till
            att utjämna skillnader i inkomst, lev­nadsvillkor m.m. mellan
            könen världen över och förbättrar kvinnors villkor. Regeringen
            ska verka för att EU försvarar kvinnors ekonomiska rättigheter
            och inför en feministisk handelspolitik. Detta bör riksdagen ställa
            sig bakom och ge regeringen till känna.
          </p>
          <head xml:id="i-SKpu5eKDrXZcNFsjMj33zk" type="h2">
            9.3 Utvecklingspolitik
          </head>
          <p xml:id="i-QGGUNhkFiCTYvktZBv5AN5">
            EU:s medlemsländer står för nästan 60 procent av världens samlade
            bistånd och är många fattiga länders största handelspartner. Trots
            att EU-kommissionen är världens fjärde största biståndsgivare
            och Sverige årligen kanaliserar drygt 2 miljarder kronor av den
            nationella biståndsbudgeten genom EU lyser unionen med sin frånvaro
            i den svenska biståndsdebatten.
          </p>
          <p xml:id="i-9pLxF2FUsSiqM3uy4q2gG9">
            År 1970 satte FN målet att 0,7 procent av givarländernas bni
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            bni. EU ska dessutom till 2025 uppnå målet om att 0,15–0,20 procent
            av bni ska gå till de minst utvecklade länderna samt uppnå målet
            om 0,20 procent till 2030. Vänsterpartiet anser att dagens målsättningar
            är för lågt ställda och att EU bör följa FN:s uppsatta mål.
          </p>
          <p xml:id="i-PTEfrkxaatFtoFzZvKMWnS">
            Sverige bör verka för att alla EU-länder ska ge minst 0,7 procent
            av bni i utveck­lingsbistånd. Detta bör riksdagen ställa sig bakom
            och ge regeringen till känna.
          </p>
          <p xml:id="i-V64xChddpYgEFVmn1iSWGo">
            Concord Europa är en plattform för europeiska biståndsorganisationer.
            De beskriver utvecklingen inom EU:s bistånd i den årliga Aid Watch-rapporten.
            2018 års rapport visar att EU:s bistånd missar målen eftersom
            det styrs av egenintressen i stället för mottagarländernas intressen.
            Det är framför allt säkerhets- och migrationspolitiska intressen
            som prioriteras framför stöd till de som lever i de mest fattigdomsdrabbade
            länderna. En femtedel av EU:s bistånd stannade inom unionen 2017,
            enligt Concord. Detta resulterade i att unionens bistånd endast
            nådde upp till 0,49 procent av bni, vilket är en minskning jämfört
            med året före. Om EU inte ökar takten kommer man att missa sitt
            eget uppsatta mål med 27 år och uppnå det först 2057. När det
            gäller de minst utvecklade länderna nådde EU under 2017 endast
            halvvägs till 0,2-procentsmålet. Sverige bör verka för att alla
            EU-länder ger minst 0,2 procent av bni till de minst utvecklade
            länderna. Detta bör riksdagen ställa sig bakom och ge regeringen
            till känna.
          </p>
          <p xml:id="i-AqyqL1tqeyc9Mf9CKZfKWi">
            EU:s oförmåga att nå upp till de uppsatta målen, dess sätt att
            skjuta dem på fram­tiden och se ut att missa dem med stor marginal
            är mycket oroväckande. I en värld där behoven av verkligt bistånd
            är mycket stora är detta agerande av världens rikaste världsdel
            ett svek. Vänsterpartiets syn på EU:s utvecklingspolitik utvecklas
            i motionen En svensk utvecklingspolitik för rättvisa, jämställdhet
            och hållbar utveckling (mot. 2018/19:757).
          </p>
          <head xml:id="i-G7HJw7rvjQExKKnwf8tNis" type="h2">
            9.4 Israels ockupation av Palestina
          </head>
          <p xml:id="i-GVduvM46gNXyKLMZ5acuiH">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades grogrunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat Gazaremsan, Västbanken
            och östra Jerusalem i strid med folkrätten. Konflikten mellan
            Israel och Palestina är inte en konflikt mellan jämlika parter.
            Israel är en av världens största krigsmakter vars militärapparat
            understöds av USA, och landet har ett större ansvar enligt folkrätten
            i egenskap av ockupationsmakt. Samtidigt är det viktigt att understryka
            att folkrättens regelverk, bl.a. förbudet mot attacker mot civila,
            omfattar samtliga parter. Israels ockupation ursäktar inte på
            något sätt raketbeskjutning mot Israel, attacker på civila israeliska
            mål eller att palestinska grupper begår brott mot de mänskliga
            rättigheterna på de palestinska områdena.
          </p>
          <p xml:id="i-CmjdQDNw53dzhNQb37yMwJ">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider, och byggnationen av
            den mur som sedan länge har fördömts av FN fortsätter. Antalet
            illegala bosättningar på ockuperad mark fortsätter att växa, och
            fördrivningen av palestinier från östra Jerusalem ökar. Israel
            fortsätter att arrestera, fängsla, tortera och i vissa fall döda
            dem som står upp mot ockupationen. Ingen fred tycks vara i sikte,
            och så länge Israel vägrar att respektera palestiniernas mest
            grundläggande mänskliga rättigheter kommer det inte att vara möjligt
            att uppnå fred. Genom sina konsekventa brott mot folkrätten framstår
            Israel som genuint ointresserat av att upphäva den ockupation
            av palestinsk mark som pågått i årtionden och som är nyckeln till
            en varaktig fred i Mellanöstern.
          </p>
          <p xml:id="i-PPjW8Dc3eb9oNwHyvmEaUv">
            Vänsterpartiet anser att Israel måste dra sig tillbaka från ockuperat
            område, att bosättningarna måste utrymmas och att en fri och demokratisk
            palestinsk stat bör upp­rättas inom 1967 års gränser. Vänsterpartiets
            utgångspunkt är folkrätten och respekten för de mänskliga rättigheterna.
            Därför har vi uppmärksammat och fördömt Israels grova och omfattande
            brott mot de mänskliga rättigheterna både i och utanför riksdagen.
            Vi har samtidigt inte tvekat att ta avstånd från de brott mot
            folkrätten och de mänskliga rättigheterna som begåtts av palestinska
            grupper.
          </p>
          <p xml:id="i-Afirxe5ABSacXVKHwuJF25">
            Vänsterpartiet ser att Sverige kan spela en avgörande roll både
            för en framtida freds- och försoningsprocess och för försöken
            att bygga en palestinsk statsbildning i dag. Vi välkomnar därför
            att Sverige erkänt Palestina. Sveriges erkännande och avtal om
            utvecklingssamarbete har tänt ett hopp hos det palestinska folket,
            men det har också väckt förväntningar om ett mer aktivt Sverige.
          </p>
          <p xml:id="i-Ty5QzvkZjELNgNy1ruweMX">
            Israels ockupation av Palestina hade inte varit möjlig utan EU:s
            förmånliga handelsavtal med Israel eller utan USA:s militära bistånd
            till landet. Att Europeiska unionen år efter år ”betonar vikten
            av att gränserna till Gaza öppnas” och riktar kritik mot delar
            av Israels politik förändrar tyvärr inte situationen för palestinierna.
            Israel har kunnat ignorera EU:s kritik utan att det fått några
            konsekvenser. En förutsättning för att Sveriges och EU:s uttalanden
            ska göra skillnad är att man också är beredd att sätta tyngd bakom
            sitt budskap. Samarbetet mellan EU och Israel är omfattande och
            ger EU en möjlighet att sätta press på Israel att respektera folkrätten.
            Associeringsavtalet mellan EU och Israel är t.ex. villkorat med
            respekt för de mänskliga rättigheterna. EU:s associationsavtal
            med Israel innefattar förmånliga handelsavtal som ger det israeliska
            näringslivet stora ekonomiska fördelar. På så vis bidrar EU till
            att stärka den ekonomiska basen för ockupationspolitiken. Sverige
            bör motsätta sig att EU fördjupar sitt samarbete med Israel på
            något område och suspendera det nuvarande associerings­avtalet
            så länge Israel inte avvecklar bosättningarna och vägspärrarna
            på ockuperat område, avbryter blockaden av Gaza och upphör med
            byggandet av muren på Västbanken. Detta bör riksdagen ställa sig
            bakom och ge regeringen till känna.
          </p>
          <p xml:id="i-W9Vvyg7c9qMFavPjjLBr2t">
            Att strypa vapentillförseln är ett effektivt verktyg för att
            sätta press på alla parter. I dag förekommer ingen vapenexport
            från EU till de palestinska parterna, men flera EU-medlemmar exporterar
            vapen till Israel. All vapenexport från EU-länderna till Israel
            måste upphöra. Sverige bör ta initiativ till att EU inför ett
            vapenembargo mot Israel. Detta bör riksdagen ställa sig bakom
            och ge regeringen till känna.
          </p>
          <p xml:id="i-HdbRCXn4AwP95uMLXcwpeM">
            Vänsterpartiets politik när det gäller Israels ockupation av
            Palestina utvecklas i motion 2019/20:135.
          </p>
          <head xml:id="i-UdSnh1rw7Eu6Edeqrws3FB" type="h2">
            9.5 Marockos ockupation av Västsahara
          </head>
          <p xml:id="i-6B2y4QFHXA9kmfcBnnBRkj">
            Marocko ockuperar Västsahara sedan 1975. Det är en ockupation
            som strider mot internationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. År 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen.
          </p>
          <p xml:id="i-62vbZ9hyddahuZZMy7s6RG">
            I slutet av 2018 återupptogs samtalen mellan parterna i Genève
            under ledning av FN:s sändebud Horst Köhler. För att samtalen
            ska bli framgångsrika behövs ett engagemang från omvärlden. Det
            är mycket som står på spel. Det finns en stor risk för att vapenvilan
            bryts. Det västsahariska folket börjar få nog och allt fler röster
            höjs för att återuppta den väpnade kampen. Världen behöver inte
            ytterligare en väpnad konflikt. Världen behöver fredliga lösningar
            med respekt för folkrätten. Efter 45 år av ockupation är det hög
            tid att västsaharierna får tillbaka sitt land. Men då kan inte
            omvärlden förhålla sig passiv utan måste agera. Regeringen bör
            verka för att EU kräver att den utlovade folkomröstningen om Västsaharas
            självständighet hålls. Detta bör riksdagen ställa sig bakom och
            ge regeringen till känna.
          </p>
          <p xml:id="i-JQEo8dt5M8dAoCvFe3wJpP">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara har Marocko relativt
            fritt kunnat utnyttja Västsaharas naturresurser. Ekonomiska intressen
            och handelsförbindelser är anledningar bakom Frankrikes och Spaniens
            starka relationer med Marocko, som gör dem ovilliga att kritisera
            landet.
          </p>
          <p xml:id="i-3njJZmsHXayzUpDnZjy2Me">
            Redan i december 2016 beslutade EU-domstolen att handels- och
            jordbruksavtalet mellan EU och Marocko inte gäller västsahariska
            produkter eftersom Västsahara inte tillhör Marocko. Den 27 februari
            2018 beslutade EU-domstolen dessutom att fiske­avtalet mellan
            Marocko och EU inte gäller Västsahara. Domarna gör klart att det
            enda sättet att förhandla om avtal som omfattar Västsahara är
            med det västsahariska folket.
          </p>
          <p xml:id="i-JWCyyEE6qGQM2BedESrEsy">
            I stället för att följa de entydiga domsluten valde kommissionen
            att kringgå domstolens beslut och inledde en omförhandling av
            avtalen för att inkludera Västsahara. Kommissionen påstår att
            den har fört dialog med lokalbefolkningen i Västsahara, men i
            stället tillfrågade den de marockanska ockupanterna. Cirka 83
            västsahariska civil­samhällesorganisationer skrev dessutom till
            EU-kommissionen och fördömde avtalet. Man hänvisade till Polisario,
            som av FN är utsett till västsahariernas enda legitima representant.
            Trots det fanns de västsahariska organisatorerna med på den lista
            som kommissionen presenterade för ministerrådet och EU-parlamentet
            över organisationer som gett sitt medgivande till avtalet. Polisario
            har över huvud taget inte hörts, varför avtalet strider mot EU-domstolens
            beslut och mot folkrätten.
          </p>
          <p xml:id="i-JLU9A1918qpjnpcXrZhrw7">
            Den svenska regeringen lade ned sin röst i förhandlingarna om
            handelsavtalet och röstade nej till fiskeavtalet. Självklart borde
            regeringen ha röstat nej till båda och därmed tydligt stått upp
            för folkrätten.
          </p>
          <p xml:id="i-PL3pbPbvS9ZbZgLinScf9D">
            I januari 2019 röstades handelsavtalet igenom i EU-parlamentet,
            och i februari röstades även fiskeavtalet igenom. Att avtalen
            nu har gått igenom kommer tveklöst att bidra till att förlänga
            konflikten. Naturtillgångarna är själva grundorsaken till Marockos
            illegala ockupation av Västsahara. Det är genom de stora inkomsterna
            från fosfat, ett rikt fiske och andra västsahariska tillgångar
            som Marocko kan finansiera sin ockupation och fortsätta sitt systematiska
            förtryck av den västsahariska befolkningen. Regeringen ska verka
            för att EU säkerställer att handelsavtal och fiskeavtal mellan
            EU och Marocko, i enlighet med EU-domstolens beslut, inte innefattar
            Västsaharas territorium så länge som Västsaharas folk, via deras
            legitima representant Polisario, inte har gett sitt samtycke.
            Detta bör riksdagen ställa sig bakom och ge regeringen till känna.
          </p>
          <head xml:id="i-Jy6TrSiDtLq1ZKYHwPEdVG" type="h1">
            10 EU:s bilaterala och regionala förbindelser
          </head>
          <head xml:id="i-SuRooE68mb3tbN55zgBu7h" type="h2">
            10.1 Libyen
          </head>
          <p xml:id="i-CFg6mHU7grLjwzbbmekEER">
            När vägen mellan Turkiet och Grekland stängdes blev Libyen det
            främsta avreselandet för människor på flykt från Afrika och delar
            av Mellanöstern till Europa. Det beror till stor del på det rådande
            kaoset och bristen på kontroll över landets gränser. EU har fokuserat
            sitt engagemang i Libyen på att stoppa flyktingar från att ta
            sig in i Europa, trots att det innebär att de fastnar i det krigshärjade
            landet. Situationen för de flyktingar som befinner sig i Libyen
            är fruktansvärd. Flera rapporter, bl.a. från FN och Human Rights
            Watch, vittnar om flyktingar som säljs som slavar, trafficking,
            sexuella över­grepp och tortyr. Samtidigt betalar EU den libyska
            kustbevakningen för att stoppa båtar med flyktingar trots att
            FN-rapporter beskriver hur denna vid upprepade tillfällen har
            skjutit mot, skjutit sönder och sänkt flyktingbåtar. Flyktingar
            som omhändertas av den libyska kustbevakningen förs tillbaka till
            Libyens migrationshäkten där de intagna utsätts för tortyr, svält
            och våldtäkter samt säljs som slavar.
          </p>
          <p xml:id="i-FgzrMK7ABRvNJw6V6Yr6xD">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som nu
            leder en regional kustbevakningsenhet i det krigshärjade landet
            – samma kustbevakning som alltså får stöd av EU. Två av dem har
            varit direkt inblandade i avtalen som slutits med Italien om att
            stoppa människor från att ta sig över Medelhavet. Trots situationen
            i Libyen och vetskapen om de över­grepp som sker fortsätter EU:s
            stöd till landets s.k. kustbevakning. Det är uppenbart att mänskliga
            rättigheter väger lätt mot ambitionerna att stoppa flyktingar
            från att komma till Europa. Det är dessutom uppenbart att den
            förda politiken leder till att landet destabiliseras ytterligare.
          </p>
          <p xml:id="i-MTeaC2XRGrpHmkPp8DFAjQ">
            Sverige bör verka för att EU slutar finansiera den libyska kustbevakningen
            och att relationer med Libyen bygger på full respekt för asylrätten
            och mänskliga rättigheter. Detta bör riksdagen ställa sig bakom
            och ge regeringen till känna.
          </p>
          <p xml:id="i-Gsm22vM7DdpcYoL42PLucL">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakuering och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-E55SHDwpWtRnCh9KbAD5uU">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårs­period. Afghanistan
            är ett av världens fattigaste länder och är därmed så pass beroende
            av utländskt bistånd att dess regering hade svårt att stå emot
            pressen från EU.
          </p>
          <p xml:id="i-QzKch5fowQXTGnt8NV1qMv">
            Afghanistan kan på inget sätt beskrivas som ett säkert land och
            utvecklings­utmaningarna är enorma. Den afghanska flyktingministern
            har vid flera tillfällen vädjat till EU att inte deportera människor
            till landet. Att Sverige genom EU:s avtal har tecknat ett bilateralt
            återtagandeavtal med Afghanistan är direkt skamligt. Kommissionen
            har även föreslagit en blandning av främjande och tvingande åtgärder
            för att få andra stater, framför allt i Afrika, att hindra migranter
            från att ta sig mot Europa. Det är uppenbart att EU använder sin
            politiska och ekonomiska makt för att begränsa asylrätten och
            människors rätt att röra sig. Genom att samarbeta med stater där
            människorätts­kränkningar är vanligt förekommande, t.ex. Sudan,
            Egypten och Libyen, för att stoppa människor på flykt finns uppenbara
            risker för att EU bidrar till grova kränkningar av mänskliga rättigheter.
            Sverige bör inom EU motverka alla beslut som innebär att asylrätten
            och flyktingars mänskliga rättigheter kränks. Detta bör riksdagen
            ställa sig bakom och ge regeringen till känna.
          </p>
          <head xml:id="i-4PV4x6SPs4BfqQnM6rLGhV" type="h1">
            11 Öppenhet och transparens
          </head>
          <p xml:id="i-JZ9dh459VRVQXKgTxEU1LK">
            Vilka beslut som fattas ska avgöras av hur människor röstar,
            inte av EU-byråkrater och storföretagens lobbyister. När folkstyret
            urholkas innebär det inte bara sämre beslut – det gröper också
            ur tilltron till demokratin.
          </p>
          <p xml:id="i-JQFYtE8anKCF7MrKvgSDWp">
            Det finns en politisk kris i Europa, och tilltron till regeringar,
            institutioner och medier sjunker. Allt färre upplever att samhället
            är byggt för dem. Under ett stort antal år har makt och beslutsfattande
            medvetet förts bort från folkligt inflytande och demokratiska
            organ till opåverkbara EU-institutioner. EU har använts som ett
            instrument för att sprida idén om att politik bör styras av experter
            och byråkrater, som inte ska kunna påverkas av folkliga opinioner.
            Vänsterpartiet vill demokratisera EU genom att ge mindre makt
            till EU:s byråkrater, kommissionärer och domare, och mer makt
            till de nationella parlamenten. Vi vill begränsa lobbyisternas
            närvaro i EU samt verka för ökad insyn och transparens i EU:s
            institutioner.
          </p>
          <p xml:id="i-FtCET4Js7Jkvh4UV5qy88N">
            Vänsterpartiet motverkar EU:s utveckling i federal, överstatlig
            riktning och arbetar för att föra tillbaka makt till folket. Det
            borde också vara enklare att lämna EU och EMU om man som medlemsland
            vill det.
          </p>
          <p xml:id="i-V2p7rpgoc24Gytfshh2jB5">
            Vänsterpartiet anser att de folkvaldas roll i demokratin är central.
            Det är viktigt att vi alla kan lita på de folkvalda. Ändå är det
            få EU-parlamentariker som vill redogöra för hur de utnyttjar de
            förmåner de har som parlamentariker. Bara Vänsterpartiet har varit
            öppet från start med att pengarna går dit de ska.
          </p>
          <p xml:id="i-XaVAiejyacJdLt8hRrsHqJ">
            Regeringen ska verka för ett regelverk som innebär öppna böcker,
            minskade för­måner och sänkta politikerarvoden för alla EU-parlamentariker.
            Detta bör riksdagen ställa sig bakom och ge regeringen till känna.
          </p>
          <p xml:id="i-Msepu3sRN3jEnT4rvtMyND">
            Den absurda flytten av folkvalda och tjänstemän mellan Bryssel
            och Strasbourg en gång i månaden måste upphöra. Regeringen bör
            verka för att EU-parlamentet endast sammanträder i Bryssel. Detta
            bör riksdagen ställa sig bakom och ge regeringen till känna.
          </p>
        </div>
        <div xml:id="i-JQzDfUgRPGimhnRjmBKBnH" type="motSignatures">
          <list xml:id="i-BCzN4doXuV9Xcz46Mwkbas">
            <item xml:id="i-2RfqMB19cLdt6QwbdZsAac" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-HqSGWg7n5BstkZPsLqDxFJ" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-Er3LmPH6h2LSHqJuyLVUZH" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-Qh8SWDKd5XvkCUnemobv5t" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-QV85ARce4xsixa8jNaJxGj" who="i-CgLZxiLTqtr669ULBLHcuK">
              Yasmine Posio (V)
            </item>
            <item xml:id="i-Bpjkt2cQRYFvsSowp3BCLv" who="i-KNRqa17M8avm4WSafSQiUy">
              Elin Segerlind (V)
            </item>
            <item xml:id="i-S51Z56PMLHBwRZC8Ccmo84" who="i-G9GHaoV5TJoYjtjUJ6EXYj">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
