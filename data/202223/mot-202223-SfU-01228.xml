<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-SfU-01228">
  <teiHeader>
    <fileDesc>
      <titleStmt>
        <title>En fungerande sjukförsäkring</title>
        <author corresp="i-DthTyR9U9R8S6NVcPNcNQA">av Ida Gabrielsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1228 av Ida Gabrielsson m.fl. (V)</title>
          <idno type="rdwebb">HA021228</idno>
          <rs type="number">1228</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HA021228/text</ref>
          <ref type="dokument_url_html">https://data.riksdagen.se/dokument/HA021228</ref>
          <ref type="dokumentstatus_url_xml">https://data.riksdagen.se/dokumentstatus/HA021228</ref>
          <ref type="pdf">https://data.riksdagen.se/fil/A34C0A67-AFAC-43C9-85DA-CCF0A983C2DE</ref>
          <ref type="docx">https://data.riksdagen.se/fil/9D95B515-2795-45F0-84B3-C8E0B5548876</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-NZ7tJLmina3t2zgyanRzcd" type="signed"/>
        <correspContext corresp="i-NZ7tJLmina3t2zgyanRzcd">
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-SWdEUSMoBjr5YJNzXR2QaU" type="submitted">
          <date when="2022-11-22"/>
          <time when="15:11:22"/>
        </correspAction>
        <correspAction xml:id="i-Y8J4RvgfhG8yTz6tgud7HL" type="reviewed">
          <date when="2022-11-23"/>
          <time when="10:48:53"/>
        </correspAction>
        <correspAction xml:id="i-8Uhhgyp9ZXVERRYxZSnBTC" type="referred">
          <date when="2022-12-01"/>
        </correspAction>
        <correspAction xml:id="i-B8EA7ppi39Cjkk3C8h2Fzm" type="assigned">
          <date when="2023-09-05"/>
          <time when="15:19:14"/>
        </correspAction>
        <correspContext corresp="i-B8EA7ppi39Cjkk3C8h2Fzm">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-JbC4KxAMa2ZGWGyxhhg8A2" type="behandlas_i"/>
        <correspContext corresp="i-JbC4KxAMa2ZGWGyxhhg8A2">
          <ref type="uppgift">2022/23:AU8</ref>
          <ref type="ref_dok_id">HA01AU8</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4L8qP1hWMh8etCaYbXioKs" type="behandlas_i"/>
        <correspContext corresp="i-4L8qP1hWMh8etCaYbXioKs">
          <ref type="uppgift">2022/23:AU9</ref>
          <ref type="ref_dok_id">HA01AU9</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU9</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4VYosveY8GzKX3tNXNdQgi" type="behandlas_i"/>
        <correspContext corresp="i-4VYosveY8GzKX3tNXNdQgi">
          <ref type="uppgift">2022/23:SfU1</ref>
          <ref type="ref_dok_id">HA01SfU1</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4EuQSsXemCtDYoPSZWfcNm" type="behandlas_i"/>
        <correspContext corresp="i-4EuQSsXemCtDYoPSZWfcNm">
          <ref type="uppgift">2022/23:SfU14</ref>
          <ref type="ref_dok_id">HA01SfU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU14</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-U5eSJ6JSQkBLpsX8afKkRp" type="motHeader">
        <div xml:id="i-UGzAhFfG9FiWNu1cPVAxwk" type="motTitle">
          Motion till riksdagen 2022/23:1228 av Ida Gabrielsson m.fl. (V)
          En fungerande sjukförsäkring
        </div>
      </div>
      <div xml:id="i-7tEKKVZxRsq479eMUGcDWg" type="motBody">
        <div xml:id="i-SZeDhAWA1W6Nx1bA1EdNEt" type="TOC">
          <head xml:id="i-EXsynvaYjr8SVkTNLLzmt1">
            1 Innehållsförteckning
          </head>
          <list xml:id="i-XJcZA19ieMZLh6sVWgiGZt">
            <item xml:id="i-WhJgrKTcVWdUzd1qWBKRMW" style="indent-level: 1">
              1 Innehållsförteckning
            </item>
            <item xml:id="i-GqbnYmmuz1XXciwNFLvbuM" style="indent-level: 1">
              2 Förslag till riksdagsbeslut
            </item>
            <item xml:id="i-JZaYm1XDqHq4zNA6GVkhAV" style="indent-level: 1">
              3 Inledning
            </item>
            <item xml:id="i-Ua3TyRA1ZaYS8DkcUokV2s" style="indent-level: 2">
              3.1 Bakgrund
            </item>
            <item xml:id="i-BEZsEX9axKasDKTQgHpJy5" style="indent-level: 1">
              4 Prevention
            </item>
            <item xml:id="i-BwJcZohR26dtFdxJayHmX3" style="indent-level: 1">
              5 Ge upprättelse åt de utförsäkrade
            </item>
            <item xml:id="i-ALmwshunkPC4xMFjQcrsom" style="indent-level: 1">
              6 Mål och ambitioner med sjukförsäkringen
            </item>
            <item xml:id="i-3iS6rJbSHwHtxhaWTLnsRj" style="indent-level: 1">
              7 Karensavdraget
            </item>
            <item xml:id="i-KEmXLgh5ajK2v9N3Nm2LXC" style="indent-level: 1">
              8 Utredningar av sjukförsäkringspolitiken
            </item>
            <item xml:id="i-Y7X3c4SM2yhCKHTrv6JcbF" style="indent-level: 2">
              8.1 Mer flexibel förläggning av arbetstid vid deltidssjukskrivning
            </item>
            <item xml:id="i-2ppxKmG4jR6LS2P8MJzrgz" style="indent-level: 2">
              8.2 Villkoren för sjuk- och aktivitetsersättning
            </item>
            <item xml:id="i-4bH2jLJRERiVHc4Ax85aoE" style="indent-level: 2">
              8.3 Preventionsersättning och rehabiliteringspenning
            </item>
            <item xml:id="i-NbgKuNt5937JRkiJQnSNMA" style="indent-level: 2">
              8.4 Bättre stöd i sjukskrivnings- och rehabiliteringsprocessen
            </item>
            <item xml:id="i-UudEYhXZAkrqHh7pPrLx1Y" style="indent-level: 2">
              8.5 Utbyte av medicinska uppgifter
            </item>
            <item xml:id="i-PgrKKSg9Di8dQ2Uxgm2TFP" style="indent-level: 2">
              8.6 Stöd till de som utförsäkrats och uppbär försörjningsstöd
            </item>
            <item xml:id="i-Q4JNZDsKRaJ3QAkE4BAz3t" style="indent-level: 1">
              9 Rehabiliteringskedjan
            </item>
            <item xml:id="i-Dmm4tkjjhuAEAPuzabftNz" style="indent-level: 1">
              10 Försäkrad i befintligt skick
            </item>
            <item xml:id="i-VJow2DMFpUX2LrvVKxhkKp" style="indent-level: 1">
              11 Stärk rätten att överklaga sjukförsäkringsärenden
            </item>
            <item xml:id="i-4ubsAQfC62b4MQVnQz6Dz3" style="indent-level: 1">
              12 Återbetalningsskyldighet vid felaktiga utbetalningar
            </item>
            <item xml:id="i-W9U3hkDmyyoJR79gJ3zFd4" style="indent-level: 1">
              13 Rätten att studera och pröva annat arbete
            </item>
            <item xml:id="i-Vrj8BuP9dFErcBVhoNda5F" style="indent-level: 1">
              14 Arbetsgivarens ansvar att förebygga och rehabilitera
            </item>
            <item xml:id="i-Rp9rfnEh5J1BjSb4odRccU" style="indent-level: 2">
              14.1 Behovet av en fungerande företagshälsovård
            </item>
            <item xml:id="i-ApDmSkstS1H2Z12r4Chfcb" style="indent-level: 2">
              14.2 Möjligheter till vite och sanktioner mot arbetsgivare
            </item>
            <item xml:id="i-SUVdfXaVN2h2cXGWPK5WVN" style="indent-level: 2">
              14.3 Expertkonsultation vid återgång i arbete
            </item>
            <item xml:id="i-QKXnq7PJtZQ24X2fB9BnT1" style="indent-level: 2">
              14.4 Samlad kunskap om stöd för återgång i arbete
            </item>
            <item xml:id="i-DHHEPTaTBntH2RXtsNnqZM" style="indent-level: 1">
              15 Försäkringskassans ansvar
            </item>
            <item xml:id="i-UQM4fBrzcdktQXxwdJLuFc" style="indent-level: 2">
              15.1 Ge Försäkringskassan en samordningsskyldighet
            </item>
            <item xml:id="i-Q4ZJAEsnmywv2WRq649Ad2" style="indent-level: 2">
              15.2 Försäkringskassans samverkan med hälso- och sjukvården
            </item>
            <item xml:id="i-scHjLMdbaZ4hxsykSB6ge" style="indent-level: 1">
              16 Stärkta ekonomiska villkor
            </item>
            <item xml:id="i-TpGeinR4SLEWFJPc7NeGXM" style="indent-level: 2">
              16.1 Höj taken och ersättningsnivåerna
            </item>
            <item xml:id="i-7BwSebMUAAKJ3Hyt5JuYgY" style="indent-level: 2">
              16.2 Höj taket i sjukpenning för arbetssökande
            </item>
            <item xml:id="i-VpGac5UeJk9LuFE5S6EcfM" style="indent-level: 2">
              16.3 Avskaffa sjukpenning på fortsättningsnivå
            </item>
            <item xml:id="i-F4e7JFGG3PE9Ttuv16FXCU" style="indent-level: 2">
              16.4 Sjukpenning i särskilda fall
            </item>
            <item xml:id="i-LAKAEZ1F4twp9fx12K8CpC" style="indent-level: 2">
              16.5 Höj ersättningsnivån i sjuk- och aktivitetsersättningen
            </item>
            <item xml:id="i-M12EGGDhKnSyBkPLf1sWov" style="indent-level: 2">
              16.6 Justera kommunala avgifter
            </item>
          </list>
        </div>
        <div xml:id="i-MEyF7j8ywhSrdi6K6VTonA" type="motProposal" subtype="förslag">
          <head xml:id="i-9xEdTsWWmUphFvx5QbrhgU">
            2 Förslag till riksdagsbeslut
          </head>
          <list xml:id="i-FZxS7uxdqVWT5TMr2PsgWs">
            <item xml:id="i-GcJUawagF12N4Qw6eU1Afg" sortKey="Yrkande 1">
              Riksdagen ställer sig bakom det som anförs i motionen om att
              regeringen bör tillsätta en kriskommission och tillkännager detta
              för regeringen.
            </item>
          </list>
          <list xml:id="i-NeNHaQoZXDUm2cedPc9Boj">
            <item xml:id="i-kA1noMzmQB7Z6xw6xD3j3" sortKey="Yrkande 2">
              Riksdagen ställer sig bakom det som anförs i motionen om att
              regeringen bör återkomma med förslag om att ta fram ett syfte
              för sjukskrivnings- och rehabiliteringsprocessen med lydelsen
              ”att individen ska återfå arbetsförmåga och därmed kunna återgå
              i, eller kunna söka, arbete samt säkerställas ekonomisk trygghet
              under processen” och tillkännager detta för regeringen.
            </item>
          </list>
          <list xml:id="i-8kcVt2kmPdxuBXRee9Xjym">
            <item xml:id="i-V31PGcWBZKdQtPqRGnNvFK" sortKey="Yrkande 3">
              Riksdagen ställer sig bakom det som anförs i motionen om att
              regeringen bör återkomma med förslag om ändringar i målet för
              utgiftsområde 10 till ”att ge ekonomisk trygghet vid sjukdom och
              ett effektivt stöd för att individen ska återfå arbetsförmågan
              och återgå i arbete” och låta det vägleda Försäkringskassans regleringsbrev,
              och detta tillkännager riksdagen för regeringen.
            </item>
          </list>
          <list xml:id="i-GsGVTK57YC4RDkq3SssLDy">
            <item xml:id="i-CtzpGhwJkmrDqaUUFQ5HyN" sortKey="Yrkande 4">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa karensavdraget
              och tillkännager detta för regeringen.
            </item>
          </list>
          <list xml:id="i-GYV7E16NyNFrVfWi5PaBcv">
            <item xml:id="i-EdLYxkBSn6qmy2BPficNMA" sortKey="Yrkande 5">
              Riksdagen ställer sig bakom det som anförs i motionen om att
              regeringen bör återkomma med förslag på mer flexibla regler avseende
              den möjliga omfattningen av en sjukskrivning och tillkännager
              detta för regeringen.
            </item>
          </list>
          <list xml:id="i-NoHbEeKshTWdi4kopmd6tK">
            <item xml:id="i-7ZrZTPMxxQGB43HCYQBdEa" sortKey="Yrkande 6">
              Riksdagen ställer sig bakom det som anförs i motionen om att
              regeringen bör återkomma med förslag om att kravet för att beviljas
              sjukersättning bör baseras på de treårsperioder som löper mellan
              att rätten till ersättning prövas, och detta tillkännager riksdagen
              för regeringen.
            </item>
          </list>
          <list xml:id="i-BPh8yBD8UVSgTeVmYC2ZkX">
            <item xml:id="i-BH6DmgcAdvw7YACRj8Wxmh" sortKey="Yrkande 7">
              Riksdagen ställer sig bakom det som anförs i motionen om att
              regeringen bör återkomma med förslag baserade på betänkandet En
              sjukförsäkring med prevention, rehabilitering och trygghet (SOU
              2021:69) och tillkännager detta för regeringen.
            </item>
          </list>
          <list xml:id="i-S8tCqk3K3Dxakq2b3a7jzy">
            <item xml:id="i-8Bkbpzd3nx1t2yfLRU7yLP" sortKey="Yrkande 8">
              Riksdagen ställer sig bakom det som anförs i motionen om att
              regeringen bör ge Försäkringskassan i uppgift att, inom ramen
              för sitt ansvar i 30 kap. SFB, bistå försäkrade som är i behov
              av stöd i kontakter med andra aktörer i sjukskrivnings- och rehabiliteringsprocessen
              i enlighet med betänkandet Tillsammans för en välfungerande sjukskrivnings-
              och rehabiliteringsprocess (SOU 2020:24) och tillkännager detta
              för regeringen.
            </item>
          </list>
          <list xml:id="i-Y6cLtKC2e6AwyHc6djN4HF">
            <item xml:id="i-Dfrvwo3qareh4L9ZgxEQjs" sortKey="Yrkande 9">
              Riksdagen ställer sig bakom det som anförs i motionen om att
              regeringen bör utreda hur hälso- och sjukvårdens lämnande av medicinska
              uppgifter inom ramen för sjukskrivnings- och rehabiliteringsprocessen
              kan underlättas och tillkännager detta för regeringen.
            </item>
          </list>
          <list xml:id="i-4aKuVCX2vohj9DCkh6WqBA">
            <item xml:id="i-Ua3zk5vz5k4F2PVBE2CX6D" sortKey="Yrkande 10">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              hur de individer som har medicinska begränsningar, saknar sjukpenninggrundande
              inkomst och uppbär försörjningsstöd kan få stöd att kunna återgå
              i eller få arbete, och detta tillkännager riksdagen för regeringen.
            </item>
          </list>
          <list xml:id="i-FEz26def2nBMnpz9kgdxLv">
            <item xml:id="i-PKUg93h1r1QrAqsGVxtab8" sortKey="Yrkande 11">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa rehabiliteringskedjan
              till förmån för en återgång till steg-för-steg-modellen, med nödvändiga
              ändringar, och tillkännager detta för regeringen.
            </item>
          </list>
          <list xml:id="i-VBxzjXBGHkYTh11igtKyjZ">
            <item xml:id="i-J3Z5sR988JKrkg1eeKZz2Z" sortKey="Yrkande 12">
              Riksdagen ställer sig bakom det som anförs i motionen om att
              regeringen bör återkomma med förslag om förändringar i sjukförsäkringen
              som gör det möjligt att bedöma arbetsförmågan hos den försäkrade
              utifrån dennes befintliga skick och tillkännager detta för regeringen.
            </item>
          </list>
          <list xml:id="i-ByedCZHiQi2JfcmhAsjxjP">
            <item xml:id="i-B55ZYGsyohZK9QFVJZYQfY" sortKey="Yrkande 13">
              Riksdagen ställer sig bakom det som anförs i motionen om att
              regeringen bör återkomma med förslag om att stärka rätten till
              rättshjälp och tillkännager detta för regeringen.
            </item>
          </list>
          <list xml:id="i-D8Ltn3uHguDnpK3StSH8RH">
            <item xml:id="i-NB9rK5w9Pheg3oLwFooPrM" sortKey="Yrkande 14">
              Riksdagen ställer sig bakom det som anförs i motionen om att
              regeringen bör se över konsekvenserna av proposition 2021/22:206
              Snabbare och enklare verkställighet av myndighetsbeslut och återkomma
              med förslag om hur de problem som uppstått kan åtgärdas, och detta
              tillkännager riksdagen för regeringen.
            </item>
          </list>
          <list xml:id="i-X5zD1AHm6acmqw38zAF4J5">
            <item xml:id="i-BpBZMLXFDr4UEMVh2RYr83" sortKey="Yrkande 15">
              Riksdagen ställer sig bakom det som anförs i motionen om att
              regeringen bör återkomma med förslag om utvidgad rätt till studier
              under rehabiliteringen och tillkännager detta för regeringen.
            </item>
          </list>
          <list xml:id="i-Gc43JRyjsg1XPTFnkV5xyv">
            <item xml:id="i-PzoKE3CfW3DsR14eBCrKLU" sortKey="Yrkande 16">
              Riksdagen ställer sig bakom det som anförs i motionen om att
              regeringen bör utreda hur återgången till arbete efter sjukskrivning
              kan underlättas genom anställningar med statligt stöd och tillkännager
              detta för regeringen.
            </item>
          </list>
          <list xml:id="i-LUrn7sFBKmtnfagZM7Lory">
            <item xml:id="i-Pe4AkNDRmDCdJm5g6RFiTw" sortKey="Yrkande 17">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarnas
              drivkrafter att hålla sjukfrånvaron nere och tillkännager detta
              för regeringen.
            </item>
          </list>
          <list xml:id="i-FVGD46LUJVZWi22wjYMxjD">
            <item xml:id="i-WS95veCkQCKHd8EHXLEExv" sortKey="Yrkande 18">
              Riksdagen ställer sig bakom det som anförs i motionen om att
              regeringen bör återkomma med förslag utifrån ISF:s granskning
              och tillkännager detta för regeringen.
            </item>
          </list>
          <list xml:id="i-XmrBMD9qfc7hFVMgok2zBn">
            <item xml:id="i-BEyNEWPMh6kxdBuEQpMhGR" sortKey="Yrkande 19">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarens
              skyldighet att konsultera en expertresurs vid återgång i arbete
              genom reglering i 30 kap. 6 § SFB enligt betänkandet Tillsammans
              för en välfungerande sjukskrivnings- och rehabiliteringsprocess
              (SOU 2020:24) och tillkännager detta för regeringen.
            </item>
          </list>
          <list xml:id="i-WhsxcHBRFZpVYxWyXkaunX">
            <item xml:id="i-3uP3bZsvvQotMAKPjJ8vsJ" sortKey="Yrkande 20">
              Riksdagen ställer sig bakom det som anförs i motionen om att
              regeringen bör ge Myndigheten för arbetsmiljökunskap i uppdrag
              att samla in, sammanställa och sprida kunskap om arbetsplatsinriktat
              stöd för återgång i arbete och tillkännager detta för regeringen.
            </item>
          </list>
          <list xml:id="i-DTW4HUf8hnnkrr6MaLuDM8">
            <item xml:id="i-LpvAaEyHdRrvuHTSP8dvkm" sortKey="Yrkande 21">
              Riksdagen ställer sig bakom det som anförs i motionen om att
              regeringen bör återkomma med förslag om att ändra Försäkringskassans
              samordningsansvar till en samordningsskyldighet och tillkännager
              detta för regeringen.
            </item>
          </list>
          <list xml:id="i-XZAKi3SBUEudY1Ag71D5Nh">
            <item xml:id="i-Hk26Fhn1fMRPZBZ63AFdwF" sortKey="Yrkande 22">
              Riksdagen ställer sig bakom det som anförs i motionen om att
              regeringen bör återkomma med förslag om att behandlande läkares
              bedömningar och läkarintyg från denne ska uppvärderas och att
              samordningen mellan sjukvården och Försäkringskassan ska förstärkas
              och tillkännager detta för regeringen.
            </item>
          </list>
          <list xml:id="i-YBLMBZgXSGqFtZAKRdsGBn">
            <item xml:id="i-Lsy74RvUnXZrrvQ6d3U6aS" sortKey="Yrkande 23">
              Riksdagen ställer sig bakom det som anförs i motionen om att
              regeringen bör återkomma med förslag om att indexera tak och ersättningsnivåer
              i socialförsäkringen enligt beskrivningen i motionen fr.o.m. 2026
              och tillkännager detta för regeringen.
            </item>
          </list>
          <list xml:id="i-MwaT1ZJmDNXRvWAP9hjwUo">
            <item xml:id="i-6FPaxkBrQDwhynQWrh4mFP" sortKey="Yrkande 24">
              Riksdagen ställer sig bakom det som anförs i motionen om att
              taken i sjukförsäkringen bör höjas 2024 så att 80 procent av löntagarna
              har inkomster under taket och tillkännager detta för regeringen.
            </item>
          </list>
          <list xml:id="i-W8JPMFzCyyQFyA7TS8SChZ">
            <item xml:id="i-MDsxXuP76HVVCagemjukaf" sortKey="Yrkande 25">
              Riksdagen ställer sig bakom det som anförs i motionen om att
              regeringen bör återkomma med förslag om att höja taket i sjukpenningen
              för arbetssökande till 664 kronor per dag och inkomstindexera
              det och tillkännager detta för regeringen.
            </item>
          </list>
          <list xml:id="i-Bu97A9xF29KphRRrvaZm6r">
            <item xml:id="i-RQuBR8JSqsGCCfncGjGEBb" sortKey="Yrkande 26">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa bestämmelserna
              om sjukpenning på fortsättningsnivå så att den som har sjukpenning
              i över ett år fortsatt får 80 procent av SGI och tillkännager
              detta för regeringen.
            </item>
          </list>
          <list xml:id="i-W9gR2xcnXFXv4HyWThtNuc">
            <item xml:id="i-8AGnoVwqLBr1qV73hXLNa2" sortKey="Yrkande 27">
              Riksdagen ställer sig bakom det som anförs i motionen om att
              regeringen bör se över och indexera nivåerna på sjukpenning i
              särskilda fall och tillkännager detta för regeringen.
            </item>
          </list>
          <list xml:id="i-WcFaGZwgERDnK6j9rCWSTU">
            <item xml:id="i-RiqHoyhrrZWhL5fcBRK92H" sortKey="Yrkande 28">
              Riksdagen ställer sig bakom det som anförs i motionen om att
              regeringen bör återkomma med förslag om att höja ersättningsnivån
              i sjuk- och aktivitetsersättningen till 80 procent av antagandeinkomsten
              och tillkännager detta för regeringen.
            </item>
          </list>
          <list xml:id="i-6hjm3ZC2xdLY5STq9XBDWB">
            <item xml:id="i-WveFKTextfBPiZL9m3FpST" sortKey="Yrkande 29">
              Riksdagen ställer sig bakom det som anförs i motionen om att
              regeringen bör återkomna med förslag om att höjd garantinivå i
              sjuk- och aktivitetsersättningen inte ska leda till höjda kommunala
              avgifter för den enskilde och tillkännager detta för regeringen.
            </item>
          </list>
        </div>
        <div xml:id="i-X36fg7XTwdRS1pizBYCu4Y" type="motContent">
          <head xml:id="i-L1rQBmGLLJFuAxG9TinQVA" type="h1">
            3 Inledning
          </head>
          <p xml:id="i-JZpBJnyocY44ZP8HPkevwq">
            Alla kan bli sjuka. Alla har därför intresse av en bra sjukförsäkring.
            Den svenska sjuk­försäkringen bygger på att personer som drabbas
            av sjukdom som gör dem oförmögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Socialförsäkringen, och särskilt sjukförsäkringen, är
            central i jämlikhets­politiken. Den fördelar resurser mellan människor
            utifrån förmåga och efter behov samt mellan de olika livsfaser
            vi går igenom. Robusta generella trygghetssystem minskar också
            framväxten av privata sjukförsäkringar.
          </p>
          <p xml:id="i-8YuRRy9jsNxwc2RToTGsm3">
            Coronapandemin har påmint oss om att vi alla kan bli sjuka och
            om vikten av system som ger ekonomisk trygghet vid sjukdom. Pandemin
            har också visat på de ödesdigra konsekvenser sjuknärvaro kan få
            och hur låga ersättningsnivåerna i sjukförsäkringen är. Dessa
            insikter har lett till tillfälliga satsningar på en förstärkt
            sjukförsäkring.
          </p>
          <p xml:id="i-M5Fcrc7ubFVhpkXD1EU7ur">
            För att sjukförsäkringen ska fungera måste den vara behovsstyrd.
            Under senare tid har andra ambitioner och målsättningar kommit
            att styra sjukförsäkringens funktion. Ambitionerna att minska
            statens kostnader för sjukförsäkringen har lett till att sjuka
            misstänkliggörs och att systemen stramats åt. I stället för att
            satsa på det förebyggande arbetet, ett mer hållbart arbetsliv
            och rehabilitering – vilket enligt en samlad forskarkår är det
            som behövs för att komma åt de ökande sjuktalen – har såväl borgerliga
            som socialdemokratiskt ledda regeringar riktat udden mot de sjuka.
            De återkommande vittnes­målen om hur uppenbart sjuka och arbetsoförmögna
            människor utförsäkras med de mest hårresande motiveringar kan
            inte längre anses utgöra enskilda fall. Det rör sig om allvarliga
            och strukturella systemfel som måste åtgärdas omedelbart. När
            människor tvingas ut i ett arbetsliv de inte klarar av, på en
            arbetsmarknad där de inte hittar någon plats – med fattigdom som
            följd – tvingas ytterligare kostnader på kommunerna, anhöriga
            och den närmsta familjen.
          </p>
          <p xml:id="i-9Ujbvnubtm9CoM2UBx8qts">
            Vänsterpartiet menar att detta är ovärdigt ett välfärdsland som
            Sverige. Det finns ingen motsättning mellan en robust sjukförsäkring
            som ger stöd och trygghet åt den som är sjuk och ett samhälle
            där människor mår bra, arbetar och bidrar till det gemensamma
            efter förmåga. Tvärtom är den trygghet som en fungerande sjukförsäkring
            ger en förutsättning för ett sådant samhälle. Därför behövs en
            ny sjukförsäkring som lever upp till de krav vi alla bör kunna
            ställa på den.
          </p>
          <head xml:id="i-6bHQctwPyRTXGfDj6Lj4A6" type="h2">
            3.1 Bakgrund
          </head>
          <p xml:id="i-P39zaZYogqyrBbpNLa73Nj">
            Den borgerliga regering som styrde Sverige mellan 2006 och 2014
            försämrade sjuk­försäkringen drastiskt. Försämringarna motiverades
            med att man ville ”minska bidrags­beroendet” och ”minska utanförskapet”.
            2008 genomförde regeringen en sjukförsäkrings­reform som bl.a.
            innebar att en s.k. rehabiliteringskedja med fasta tidsgränser
            för när arbetsförmågan skulle prövas infördes. Dessutom infördes
            en bortre tidsgräns i sjuk­försäkringen, den s.k. stupstocken.
            Efter 2,5 år (914 dagar) skulle det inte finnas någon möjlighet
            att vara fortsatt sjukskriven, med begränsade undantag. Reformen
            fick omfattande konsekvenser. Totalt skulle 100 000 personer bli
            utförsäkrade, omkring 10 000 personer hann med att nå den bortre
            tidsgränsen två gånger, och läkare slog larm om att svårt sjuka
            inte fick sjukpenning.
          </p>
          <p xml:id="i-QPQ2myz8qN94quQthJarKE">
            Den borgerliga regeringens argument om att sjukförsäkringen överutnyttjades
            motsades av en rad arbetslivsforskare. De slog bl.a. fast att
            85 procent av den ökande sjukfrånvaron berodde på att fler var
            sjukskrivna längre, snarare än att fler blev sjuk­skrivna. Detta
            förklarades med att systemen för rehabilitering på arbetsplatserna
            under­minerats, bl.a. till följd av besparingarna inom företagshälsovården.
            1993 hade de statliga stöden till företagshälsovården dragits
            in. Dessutom hade möjligheten till lönesubven­tionerade anställningar
            för sjukskrivna anställda försvunnit några år tidigare.
          </p>
          <p xml:id="i-2TDSKTXurS7FM5bsceiNHQ">
            Under krisåren på 1990-talet drog arbetsgivarna ner på resurser
            som tidigare hade funnits för omställningslösningar. Sammantaget
            ledde dessa förändringar till att det blev svårare för sjukskrivna
            att komma tillbaka till arbetslivet och att de långa sjukskrivning­arna
            ökade.
          </p>
          <p xml:id="i-WgG7QX92rXFiM4qrBiQPuW">
            En annan förklaring till de ökade sjuktalen presenterades av
            Töres Theorell, professor vid Karolinska institutet. Han pekade
            på det allt mer slimmade arbetslivet, ett högre arbetstempo från
            början av 1990-talet och en bit in på 2000-talet i kombination
            med att vissa grupper fick försämrade möjligheter att påverka
            sin arbetssituation. Han nämner särskilt kvinnor anställda i kommuner
            och landsting (numera regioner). I en artikel i Läkartidningen
            2011 slog han fast: ”Att bortse från förändringarna i arbets­miljön
            under 1990-talet som en viktig orsak till de ökade långtidssjukskrivningarna
            särskilt bland kvinnor anställda i kommuner och landsting måste
            anses vara ett stort misstag.”
          </p>
          <p xml:id="i-CEGCQD5tNnBaVscyAkF7WD">
            När S-MP-regeringen tillträdde 2014 lovade den att ta bort stupstocken.
            Löftet uppfylldes tillsammans med Vänsterpartiet i december 2015.
            Det var ett viktigt steg i att återupprätta en anständig sjukförsäkring.
            Tyvärr har regeringen varit ovillig att ta andra betydande steg.
            Rehabiliteringskedjan är kvar och regeringens styrning av Försäkrings­kassan
            med kvantitativa mål har fått svåra konsekvenser och mött hård
            kritik.
          </p>
          <p xml:id="i-4TkCmiT7ATxmZx6enurB85">
            Under hösten 2020 tog debatten om sjukförsäkringen fart på nytt.
            I oktober publice­rades boken Avslagsmaskinen av Niklas Altermark.
            Boken beskriver hur sjukförsäk­ringen fallerat och hur Försäkringskassans
            bedömningar brister på många sätt, bl.a. till följd av regeringens
            styrning av myndigheten och framför allt införandet av kvantitativa
            mål i sjukförsäkringen. På debattsidor förde forskare, fackförbund,
            drabbade och andra debattörer fram sin kritik. Uppdrag granskning
            sände tre avsnitt där sjukförsäkringen granskades, med hård kritik
            som följd. Utvecklingen av sjukförsäkringen har också kritiserats
            av Riksrevisionen, Inspektionen för socialförsäkringen (ISF) och
            statliga utredningar.
          </p>
          <p xml:id="i-YWesXawrauuwJR17fqYJ8v">
            Kritikerna pekar bl.a. på hur regeringens styrning av Försäkringskassan
            har lett till strängare bedömningar, framför allt vid dag 180.
            Under hösten kom också siffror som visade att andelen som utförsäkras
            vid dag 180 fyrdubblades mellan 2015 och 2020 och ökade från 29
            till 40 procent mellan 2019 och 2020. Ökningarna förklaras med
            att Försäkringskassan har infört vad de kallar för ”kvalitetssäkring”.
          </p>
          <p xml:id="i-R2p2yCnC8azcwjGU1NvpyU">
            Olika uppgifter angående hur många som utförsäkrats och nu lever
            på försörjnings­stöd har också kommit fram. Enligt tidningen Arbetet
            var omkring 13 procent av de som fick ekonomiskt bistånd i augusti
            2020 samtidigt sjukskrivna av läkare, och borde alltså i stället
            få sjukpenning. Det handlar om ca 18 000 människor. Enligt en
            debattartikel från 17 forskare som publicerades på DN Debatt rör
            det sig om över 22 000 personer. Enligt den nationella samordnaren
            för en välfungerande sjukskrivningsprocess rörde det sig om 27
            101 individer 2018. I den siffran inkluderas dock personer som
            väntade på beslut om sjukpenning eller hade otillräcklig sjukpenning.
            Samtidigt konstateras att det sannolikt rör sig om en underskattning
            och att det kan handla om dubbelt så många människor.
          </p>
          <p xml:id="i-QhQq6PAKmASPg3gz43fq41">
            Därmed tvingas kommuner stå för kostnader som staten bör ta.
            När människor hamnar i fel system får de också fel sorts stöd.
            Förutsättningarna för att få ekonomiskt bistånd skiljer sig dramatiskt
            från de för att beviljas sjukpenning. För att få ekonomiskt bistånd
            måste man ha gjort allt man kan för att försörja sig på annat
            sätt, exempelvis sälja tillgångar som bil och boende och göra
            sig av med alla besparingar samt aktivt söka arbete. Av dessa
            anledningar undviker många att söka försörjningsstöd, och lever
            i stället på en partner eller andra anhöriga. Dessa människor
            syns inte i denna statistik.
          </p>
          <p xml:id="i-XZoQkoCf3XKY81SVyKFaTR">
            Bilden av Sverige som ett land med starka och robusta välfärdssystem
            lever kvar, men i realiteten har vi halkat efter. Vid en jämförelse
            med övriga europeiska länder av de samlade offentliga transfereringarna
            (utgifter för socialförsäkringen, arbetslöshets­ersättningen och
            det ekonomiska biståndet) i förhållande till BNP kommer Sverige
            på 18:e plats. Vänsterpartiet vill ändra på detta och lägger i
            denna motion förslag för en bättre sjukförsäkring.
          </p>
          <head xml:id="i-3BDRzmA9Rmpa3kC15wtMTk" type="h1">
            4 Prevention
          </head>
          <p xml:id="i-6AWiQGZd4bxCDPWmYePdk7">
            För att sjuktalen ska hållas låga behöver ohälsan i samhället
            kopplad till arbetslivet tryckas tillbaka. Det krävs ett preventivt
            holistiskt arbete för att minska riskerna för ohälsa och att människor
            därmed hamnar i långa sjukskrivningsprocesser. Det finns i dag
            en rad sjukdomar relaterade till hur arbetslivet ser ut och utformas,
            och därför behöver reformer även på detta område ske. Vissa folkhälsosjukdomar,
            såsom hjärt-kärlsjukdomar och olika cancerformer, kommer delar
            av befolkningen att drabbas av.
          </p>
          <p xml:id="i-JmLYL1hQ7yYsqhUQVJXNgR">
            Hälso- och sjukvården behöver få möjlighet att rehabilitera patienter
            till ett funger­ande liv innan en återgång till arbetslivet krävs.
            Här behöver insatser göras för att minska sjuktalen genom vård
            och rehabilitering, inte genom hårdare bedömningar av vem som
            är för sjuk för att arbeta.
          </p>
          <p xml:id="i-D9fHtLQiy6ztAmpiYWQXbX">
            Insatser behöver göras inom ytterligare områden. Det handlar
            om en förbättrad och mer hållbar arbetsmiljö, om minskad stress,
            en bättre fungerande och mer förebyggande hälso- och sjukvård
            samt ett mer jämställt och jämlikt samhälle där ansvaret för hem­arbete
            och familj fördelas mer lika. Vänsterpartiets politik för alla
            dessa områden ryms inte i denna motion. Här beskriver vi de åtgärder
            som behövs inom sjukförsäkringen.
          </p>
          <head xml:id="i-EwEVzmcyXJ7PG5uzGT2zZY" type="h1">
            5 Ge upprättelse åt de utförsäkrade
          </head>
          <p xml:id="i-PXdciHwyegVpaK9BzU3j1h">
            Vänsterpartiet anser att de som har drabbats av bristerna i sjukförsäkringen
            ska få upp­rättelse. Såväl alliansregeringens som S-MP-regeringens
            hantering av sjukförsäkringen är ett oacceptabelt svek. För att
            ge upprättelse åt de drabbade ska en kriskommission tillsättas.
            Kriskommissionen ska se över Försäkringskassans arbete och styrning
            gällande sjukförsäkringen, ge upprättelse åt dem som drabbats
            av den myndighets­utövning som brustit och lämna förslag om förbättringar.
            Kriskommissionen ska:
          </p>
          <list xml:id="i-VZzpoJnWkA9GNd7Z2H8AFm" style="ul">
            <item xml:id="i-CgeYZnsKAL4iUvecL9thkA">
              Utreda Försäkringskassans arbetssätt och lämna förslag om förändringar
              i myndig­hetens arbete och regeringens styrning av den.
            </item>
            <item xml:id="i-6KPory3LLnX6yCZRd4iAKx">
              Ta in forskningsexpertisen på området samt inhämta information
              från arbets­marknadens parter och civilsamhället som organiserar
              de som själva drabbats.
            </item>
            <item xml:id="i-QSJWBaCDLVbGy54MhXkjVJ">
              Se över möjligheter till kompensation och återinträde i systemet
              för de som förlorat sin SGI på grund av generella brister i myndighetsutövningen.
            </item>
            <item xml:id="i-GoGBhtB2TygaHddXHEP6BU">
              Lämna förslag på hur SGI ska skyddas i framtiden kopplat till
              kraven på att stå till arbetsmarknadens förfogande.
            </item>
            <item xml:id="i-VW7XeZowLT4XfMLHsWNeqw">
              Se över utförsäkringarna och deras konsekvenser sedan försämringarna
              av sjuk­försäkringen som alliansregeringen genomförde 2008 samt
              ge upprättelse åt dem som drabbats och någon form av kompensation
              eller återinträde i systemet.
            </item>
          </list>
          <p xml:id="i-PZ7JFwfs3VteLunnU1htEm">
            Regeringen bör tillsätta en kriskommission enligt beskrivningen
            ovan. Detta bör riks­dagen ställa sig bakom och ge regeringen
            till känna.
          </p>
          <head xml:id="i-Wbj5nRNZfdDYFaVZNhyPU2" type="h1">
            6 Mål och ambitioner med sjukförsäkringen
          </head>
          <p xml:id="i-W9tZD3zjXfX3dWqZfjfzyG">
            För att sjukförsäkringen ska fungera som avsett måste den vara
            behovsstyrd. Sedan allt för lång tid tillbaka har andra ambitioner
            och målsättningar kommit att styra sjuk­försäkringens funktion.
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna. När övriga partier vill
            pressa ner sjuktalen vill vi förbättra människors hälsa så att
            de inte behöver sjukskrivas.
          </p>
          <p xml:id="i-A1HXzAn9ZLYk6Gdcb8c4Dk">
            Ambitionerna att minska statens kostnader för sjukförsäkringen
            har lett till att sjuka misstänkliggörs och att systemen stramats
            åt. I stället för att satsa på det förebyggande arbetet, ett mer
            hållbart arbetsliv och rehabilitering – vilket enligt forskarkåren
            är det som behövs för att hålla sjuktalen nere – har såväl borgerliga
            som socialdemokratiskt ledda regeringar riktat udden mot de sjuka.
          </p>
          <p xml:id="i-DXq1uvxM2De43K9fHLHg1m">
            Pandemin visar också på det orimliga i det av riksdagen beslutade
            målet för politikområdet och utgiftsområdet ”att frånvaron från
            arbete på grund av sjukdom ska ligga på en långsiktigt stabil
            och låg nivå”. Vänsterpartiet menar att det aldrig kan vara sjukförsäkringens
            uppgift att kompensera för brister i arbetlivet, för pandemiutbrott
            eller andra faktorer som ligger utanför dess kontroll. Sjukförsäkringen
            ska ge ekonomisk trygghet till den som är för sjuk för att arbeta
            och möjligheter till rehabilitering för återgång i arbete. Den
            ska inte dölja brister i arbetslivet eller sjukdomsutbrott genom
            att neka människor den ersättning de har rätt till.
          </p>
          <p xml:id="i-D1TY2X3DHkzrNkTxB456RL">
            Den 27 april 2020 lämnade den nationella samordnaren för en välfungerande
            sjuk­skrivningsprocess slutbetänkandet Tillsammans för en välfungerande
            sjukskrivnings- och rehabiliteringsprocess (SOU 2020:24). I betänkandet
            föreslås bl.a. att ett tydligt gemensamt syfte med sjukskrivnings-
            och rehabiliteringsprocessen formuleras och görs vägledande för
            alla aktörer i processen. Ett sådant syfte skulle kunna bidra
            till en mer långsiktig styrning av sjukförsäkringen, där Försäkringskassan
            blir mindre känslig för olika regeringars varierande målsättningar.
            Betänkandets föreslagna syfte lyder ”att individen ska återfå
            arbetsförmåga och därmed kunna återgå i, eller kunna söka, arbete”.
            Vänsterpartiet anser att ett syfte bör tas fram enligt den nationella
            samordnarens förslag, men att det också bör innehålla en formulering
            om ekonomisk trygghet.
          </p>
          <p xml:id="i-HRVJ6Z1fufwXvV4vzZqEZf">
            Regeringen bör återkomma med förslag om att ta fram ett syfte
            för sjukskrivnings- och rehabiliteringsprocessen med lydelsen
            ”att individen ska återfå arbetsförmåga och därmed kunna återgå
            i, eller kunna söka, arbete, samt säkerställas ekonomisk trygghet
            under processen”. Detta bör riksdagen ställa sig bakom och ge
            regeringen till känna.
          </p>
          <p xml:id="i-TezaywoyPKu9iv4EkBvM6E">
            Vänsterpartiet anser att målet för politikområdet och utgiftsområde
            10 ska ändras till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete”. Målet och syftet ska vara vägledande för
            regeringens formuleringar i Försäkringskassans regleringsbrev
            som inte längre ska innehålla skriv­ningar om att hålla sjuktalen
            nere.
          </p>
          <p xml:id="i-DiaaEMrvF9y8aTA63YZoK1">
            Regeringen bör återkomma med förslag om ändringar i målet för
            utgiftsområde 10 till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete” och låta det vägleda Försäkringskassans regleringsbrev.
            Detta bör riksdagen ställa sig bakom och ge regeringen till känna.
          </p>
          <head xml:id="i-M7r38MSCcbN4TAXmbY2aT8" type="h1">
            7 Karensavdraget
          </head>
          <p xml:id="i-WcGPnvwjFoqL9wR3MjsZSq">
            Vänsterpartiet vill slopa karensavdraget. Coronakrisen har visat
            hur skadligt det kan vara med sjuknärvaro, dvs. att arbetstagare
            känner sig tvingade att gå till jobbet trots att de inte är friska.
            Något vi egentligen vetat sedan länge. I rapporten Friskt liv
            i sikte? (2015) lyfte Kommunal frågan om sjuknärvaro. Ett av underlagen
            till rapporten var en enkätundersökning som 3 717 medlemmar svarade
            på. Svaren visade bl.a. att omkring 59 procent av Kommunals medlemmar
            rapporterade att de under det senaste året har gått till jobbet
            minst en gång trots att de inte kände sig tillräckligt friska
            för att göra det och borde stannat hemma.
          </p>
          <p xml:id="i-5hdBHnNvtgqPn92R7qJrVL">
            Endast 7 procent rapporterade sjuknärvaro en enstaka gång det
            senaste året, medan ca 55 procent rapporterade att de gjort det
            vid två till fem tillfällen. Cirka 38 procent har haft sjuknärvaro
            vid fler än fem tillfällen. Kommunals rapport visar också att
            sjuknärvaro är särskilt vanligt inom tre yrkesområden, nämligen
            äldreomsorg, förskola/skola samt teknik, fastighet och underhåll.
            Särskilt anmärkningsvärd är den höga andelen sjuk­närvarande inom
            äldreomsorg, förskola och skola. Den sjuknärvaron riskerar inte
            bara att på sikt göra arbetstagaren mer sjuk utan riskerar också
            att öka sjukdomsrisken för vårdtagare och klienter inom äldreomsorgen
            och för barn i förskola och skola, något vi sett fått ödesdigra
            konsekvenser under coronapandemin. En annan fråga i Kommunals
            enkät handlade om vilka motiv de sjuknärvarande hade för att arbeta
            trots sjukdom. Det vanligaste motivet, som 56 procent angav, var
            att de ville undvika karensavdrag.
          </p>
          <p xml:id="i-Pvnm219kimifUcu2sMm7dL">
            Gunnar Bergström, professor i arbetshälsovetenskap vid Högskolan
            i Gävle, menar att sjuknärvaro leder till ökad risk för sjukskrivning.
            Enligt Bergström ökar risken för att i framtiden behöva sjuk-
            eller aktivitetsersättning redan vid en sjuknärvaro på två tre
            gånger under ett år. För de som var sjuknärvarande fyra gånger
            eller mer ökade risken ännu mer jämfört med för dem som inte hade
            någon sjuknärvaro. Sjuknärvaro leder sannolikt även till ökade
            kostnader för arbetsgivarna. Enligt Bergström brukar uppskatt­ningar
            av kostnader för sjuknärvaro visa att sjuknärvaron är dyrare för
            arbetsgivare än sjukfrånvaron, även om det är svårt att beräkna
            eller bedöma. Regeringen har i mars 2022 tillsatt en utredning
            som ska se över karensavdraget och sjuklönen (dir. 2022:23). Utredningen
            ska presentera sina slutsatser den 29 september 2023. Vänsterpartiet
            välkomnar utredning, men anser att karensavdraget bör avskaffas
            snarast möjligt.
          </p>
          <p xml:id="i-DwkNpe7YudPmXK5hQHQB5b">
            Regeringen bör återkomma med förslag om att avskaffa karensavdraget.
            Detta bör riksdagen ställa sig bakom och ge regeringen till känna.
          </p>
          <head xml:id="i-5gkM87MNip6Tzf5xqgsvts" type="h1">
            8 Utredningar av sjukförsäkringspolitiken
          </head>
          <p xml:id="i-PgcrHGH7MFtj8CpLNSvLcJ">
            Sjukförsäkringen har utretts och granskats flitigt under de senaste
            åren. Under loppet av ett och ett halvt år har tre statliga offentliga
            utredningar presenterat sina slutbetänkanden.
          </p>
          <p xml:id="i-Ud56DrUJ2hQzKiMog5ME9V">
            I april 2020 presenterades slutbetänkandet från utredningen En
            trygg sjukförsäkring med människan i centrum, En sjukförsäkring
            anpassad efter individen (SOU 2020:26). Två delbetänkanden presenterades
            tidigare under utredningen. Även regeringens nationella samordnare
            för en välfungerande sjukskrivningsprocess presenterade sitt slutbetänkande,
            Tillsammans för en välfungerande sjukskrivnings- och rehabiliterings­process
            (SOU 2020:24) i april 2020. I augusti 2021 presenterades slutbetänkandet
            En sjukförsäkring med prevention, rehabilitering och trygghet
            (SOU 2021:69) från Utred­ningen om sjuk- och aktivitetsersättningen
            samt förmåner vid rehabilitering.
          </p>
          <p xml:id="i-RPyHz6TZsp6gW3uiaiqDrd">
            Utredningarna presenterar flera förslag som skulle utveckla sjukförsäkringen
            i rätt riktning, varav några har genomförts och andra är på väg
            att genomföras, tack vare Vänsterpartiets krav. Vänsterpartiet
            hade dock i flera fall önskat mer kraftfulla insatser. Vår syn
            på några av de förslag som lagts fram av utredningarna presenteras
            nedan.
          </p>
          <p xml:id="i-SFkVtYP8X9M9AH3wwDzU2T">
            Det är samtidigt tydligt att utredningarna har begränsats av
            de direktiv de fått, vilket gjort att de inte kunnat adressera
            de viktigaste frågorna. Till exempel har de inte haft i uppdrag
            att se över rehabiliteringskedjan i sin helhet. Tydligast är det
            i utredningen En trygg sjukförsäkring med människan i centrum,
            där kritiken som utredningen presen­terar mot sjukförsäkringen
            inte motsvaras av de föreslagna åtgärderna, av den enkla anledningen
            att utredningen inte kunnat lägga vissa förslag.
          </p>
          <head xml:id="i-DPr8byu7wHSxV4ncUYSVzE" type="h2">
            8.1 Mer flexibel förläggning av arbetstid vid deltidssjukskrivning
          </head>
          <p xml:id="i-6rJAVKFa4aYQzQ3YyBYsk6">
            Vänsterpartiet menar att ersättning bör kunna ges i fler steg
            än dagens fyra. I dag kan ersättning ges för en nedsättning av
            arbetsförmåga på fyra nivåer: 25, 50, 75 eller 100 procent. Det
            är ett stelbent system, dåligt anpassat till verkligheten. Till
            exempel innebär det att den som arbetar 25 procent och känner
            att hen vill pröva att arbeta mer måste gå upp till minst 50 procent.
            Det kan vara ett för stort steg att klara utan att hälsan försämras,
            eller för stort för att alls ens våga ta. Arbetsförmågan kan också
            variera från vecka till vecka eller dag till dag under återgången
            från en sjukskrivning. Ett av för­slagen från utredningen En trygg
            sjukförsäkring med människan i centrum, som nu också är genomfört,
            förbättrar situationen något men ytterligare flexibilitet vore
            välkommet.
          </p>
          <p xml:id="i-LLZNNmVaHPQ9WiBWyrQfiu">
            Genom fler nivåer med mindre avstånd individanpassas sjukförsäkringen
            och det blir lättare och mindre riskabelt att pröva att börja
            arbeta igen. Möjligheten till en mer flexibel ersättningsmodell
            som tar hänsyn till den över tid varierande arbetsförmågan bör
            undersökas.
          </p>
          <p xml:id="i-BdFwZJXxXmJrWuXK17v3MG">
            Regeringen bör återkomma med förslag på mer flexibla regler avseende
            den möjliga omfattningen av en sjukskrivning enligt beskrivningen
            ovan. Detta bör riksdagen ställa sig bakom och ge regeringen till
            känna.
          </p>
          <head xml:id="i-uqGbBXX1zzmFFmpo8x3vW" type="h2">
            8.2 Villkoren för sjuk- och aktivitetsersättning
          </head>
          <p xml:id="i-UyEPwhHY3Ne6puXJ3wh4W8">
            I betänkandet En sjukförsäkring med prevention, rehabilitering
            och trygghet (SOU 2021:69) från utredningen om sjuk- och aktivitetsersättningen
            samt förmåner vid rehabilitering (dir. 2020:100) konstateras att
            det blivit allt svårare att beviljas sjuk­ersättning. Sedan 2008
            har det skett en nedgång i antalet personer som får sjukersättning
            och den andel dessa utgör av personer i arbetsför ålder. Minskningen
            kan inte förklaras av förändringar i demografi, hälsotillstånd
            eller förhållanden på arbetsmarknaden. Nybeviljandet av sjukersättning
            minskade kraftigt efter 2015 och avslagsfrekvensen ökade från
            43 procent 2014 till 70 procent 2019.
          </p>
          <p xml:id="i-79T5k2kR1MKmfFE2AbpDtv">
            Utredningens slutsats är att den varierande tillämpningen i första
            hand beror på Försäkringskassans förändrade tillämpning av regelverket,
            med en skärpning av kraven för att få sjukersättning fr.o.m. 2015.
            Skärpningen 2015 beror sannolikt på det mål regeringen formulerade
            i Försäkringskassans regleringsbrev. Utöver att Försäkrings­kassan
            skulle nå målet om 9,0 sjukpenningdagar per år till 2020 skulle
            antalet nybeviljade sjukersättningar inte överstiga 18 000 i genomsnitt
            per år under 2016–2020, ett mål som redan underskreds med råge
            2015. Då beviljades runt 11 000 personer och 2016 endast 9 000
            personer sjukersättning. 2019 beviljades drygt 5 400 personer
            sjuk­ersättning för första gången. Målet fanns inte kvar i Försäkringskassans
            reglerings­brev sedan 2019.
          </p>
          <p xml:id="i-6LS2csv5KnTmNfMndGLwbW">
            Kraven för att få sjukersättning – det som tidigare hette förtidspension
            – är i dag orimligt hårda. Efter de skärpningar som genomfördes
            av den borgerliga regeringen 2008 har Sverige numera de hårdaste
            kraven av alla OECD-länder för att bevilja sjukersättning. Riksrevisionen
            konstaterade i en granskning av Försäkringskassans beslut om sjuk-
            och aktivitetsersättning 2018, att myndigheten följer regelverket
            men att regelverket i sig är för snävt formulerat när det gäller
            den reella möjligheten att skaffa ett arbete.
          </p>
          <p xml:id="i-Wd1m7effcWQeW5ooibMkt8">
            Den tidsbegränsade sjukersättningen har avskaffats och kraven
            för att beviljas permanent sjukersättning har höjts. Nu krävs
            att arbetsförmågan bedöms vara nedsatt för all överskådlig framtid.
            Den sjuke måste därmed i princip kunna visa att arbets­förmågan
            är nedsatt permanent, något som naturligtvis är svårt även för
            många personer vars framtida möjligheter att återgå till arbete
            är mycket små. De hårda kraven och bristen på alternativ gör att
            människor som är för sjuka för att arbeta hänvisas till försörjningsstöd
            eller till att leva på sin partner. Det är en omänsklig ordning
            som måste åtgärdas.
          </p>
          <p xml:id="i-V7bpsDcb7sWo5TCjLNJZiw">
            Vänsterpartiet menar att regelverket för sjuk- och aktivitetsersättningen
            behöver reformeras. Det nuvarande systemet är inte värdigt ett
            välfärdsland som Sverige. Betänkandet En sjukförsäkring med prevention,
            rehabilitering och trygghet (SOU 2021:69) innehåller flera förslag
            som skulle utveckla regelverket i rätt riktning.
          </p>
          <p xml:id="i-UDVSWQJ6RkXVisWnRmYPg9">
            Bland annat föreslås att ett nytt varaktighetsbegrepp ”överskådlig
            tid” ska ersätta kriteriet ”stadigvarande”. Vid bedömningen av
            om arbetsförmågan är nedsatt under överskådlig tid ska inte beaktas
            tid bortom den tidpunkt då sjukersättning som längst kan utbetalas.
            Vänsterpartiet anser att förslaget är ett steg i rätt riktning,
            men precis som LO-TCO Rättsskydd, menar vi att kravet för att
            beviljas sjukersättning i stället bör baseras på de treårsperioder
            som löper mellan att rätten till ersättning prövas. Därmed skapas
            också en bättre koppling till systemet med sjukpenning.
          </p>
          <p xml:id="i-KQbRQjbrqsCitCnBNgjEe2">
            Regeringen bör återkomma med förslag om att kravet för att beviljas
            sjukersättning bör baseras på de treårsperioder som löper mellan
            att rätten till ersättning prövas. Detta bör riksdagen ställa
            sig bakom och ge regeringen till känna.
          </p>
          <p xml:id="i-6UKWXZ6GHpPBSpmf9jvPv6">
            Utredningen föreslår flera andra välkomna förslag, bl.a. att
            ett kodifierat beviskrav ska införas för prövningen av rätten
            till sjuk- och aktivitetsersättning, ökade möjligheter att arbeta,
            studera och ägna sig åt ideell verksamhet samtidigt som man uppbär
            sjuk- och aktivitetsersättning samt att ett nytt arbetsmarknadspolitiskt
            ramprogram inrättas för försäkrade som beviljats aktivitetsersättning
            och som har behov av insatser från Arbets­förmedlingen i syfte
            att få eller återfå arbetsförmåga.
          </p>
          <head xml:id="i-Vk92qQiEKV4S4mmbft6aHt" type="h2">
            8.3 Preventionsersättning och rehabiliteringspenning
          </head>
          <p xml:id="i-MNG2hU8p239AUR7U7ZzbpB">
            I betänkandet En sjukförsäkring med prevention, rehabilitering
            och trygghet (SOU 2021:69) föreslås också förändringar avseende
            förmåner vid rehabilitering. Förmånen förebyggande sjukpenning
            föreslås ersättas med en ny förmån kallad preventions­ersättning
            som ska bestå av preventionspenning, som beviljas en försäkrad
            för att ersätta inkomstförlust vid förebyggande behandling, och
            preventionsbidrag, som ersätter kost­naderna för behandlingen.
            Dagar med den nya förmånen preventionsersättning ska inte räknas
            som dagar i sjukfall och därmed heller inte som dagar i rehabiliteringskedjan.
          </p>
          <p xml:id="i-7f8fBY2DdEj2eme7nqd6Er">
            Förändringar föreslås även i rehabiliteringspenningen så att
            den kan beviljas steglöst för inkomstförlust motsvarande den tidsåtgång
            som rehabiliteringen tar i anspråk. Utred­ningen föreslår också
            att dagar med rehabiliteringspenning ska ingå i rehabiliterings­kedjan,
            men att arbetsförmågan inte ska bedömas mot de fasta tidsgränserna
            i kedjan. Därmed kommer den försäkrades arbetsförmåga fortsatt
            bedömas mot nuvarande arbete så länge rehabilitering i syfte att
            återgå till det pågår. Slutligen föreslår utredningen att Försäkringskassan
            ska se till att den försäkrades behov av rehabilitering klarläggs
            snarast, men senast dag 60 i sjukfallet. Vänsterpartiet välkomnar
            utredningens förslag och anser att regeringen snarast bör lägga
            dem på riksdagens bord.
          </p>
          <p xml:id="i-9TgyissqduuiATCEax4CqF">
            Regeringen bör återkomma med förslag baserade på betänkandet
            En sjukförsäkring med prevention, rehabilitering och trygghet
            (SOU 2021:69). Detta bör riksdagen ställa sig bakom och ge regeringen
            till känna.
          </p>
          <head xml:id="i-7bxr6NZmbq1P7Rg53uuMPA" type="h2">
            8.4 Bättre stöd i sjukskrivnings- och rehabiliteringsprocessen
          </head>
          <p xml:id="i-KqhyTvWZu9srW16S2ofFaV">
            Att genomgå en sjukskrivnings- och rehabiliteringsprocess medför
            krav på att själv administrera sin process. Individen ska bl.a.
            lämna relevant information samt efter bästa förmåga medverka i
            åtgärder som underlättar återgång i arbete. Det innebär att individen,
            för att processen ska fungera, behöver förmedla information mellan
            olika aktörer samt ansöka om förmåner i rätt tid och på rätt sätt.
          </p>
          <p xml:id="i-EwCdHwuiDRzj1iMkaZzhdH">
            Den som får rehabiliterande insatser samordnade av Försäkringskassan
            får stöd av Försäkringskassan att överföra information mellan
            berörda aktörer. För den som inte har behov av att rehabiliterande
            insatser samordnas finns inget sådant stöd. Konsekvenserna av
            att göra fel vid administration av sin sjukskrivning kan vara
            stora för dessa individer, varför ett sådant stöd bör införas.
            Stödet bör ges för förmedling av information och för att ansöka
            om förmåner i rätt tid och på rätt sätt till den individ som behöver
            det oavsett om individen har behov av att rehabiliteringsinsatser
            samordnas eller inte. Den natio­nella samordnaren för en välfungerande
            sjukskrivningsprocess rekommenderar att Försäkringskassan ges
            i uppgift att, inom ramen för sitt ansvar i 30 kap. SFB, bistå
            försäkrade som är i behov av stöd i kontakter med andra aktörer
            i sjukskrivnings- och rehabiliteringsprocessen. Vänsterpartiet
            instämmer i den bedömningen.
          </p>
          <p xml:id="i-63QDd9TwoG1qJ5CCk3uL7i">
            Regeringen bör ge Försäkringskassan i uppgift att, inom ramen
            för sitt ansvar i 30 kap. SFB, bistå försäkrade som är i behov
            av stöd i kontakter med andra aktörer i sjukskrivnings- och rehabiliteringsprocessen
            i enlighet med betänkandet Tillsammans för en välfungerande sjukskrivnings-
            och rehabiliteringsprocess (SOU 2020:24). Detta bör riksdagen
            ställa sig bakom och ge regeringen till känna.
          </p>
          <head xml:id="i-NreGxR1hU14hQyyjzz8DnB" type="h2">
            8.5 Utbyte av medicinska uppgifter
          </head>
          <p xml:id="i-VgoCh4YYLmL53M2KJos5w8">
            De aktörer som är ansvariga för rehabiliterings- och sjukskrivningsprocessen
            är beroende av medicinska uppgifter om individen för att genomföra
            sitt arbete. Att förse aktörerna med medicinska uppgifter tar
            stora resurser i anspråk från hälso- och sjukvården. Den enskilde
            riskerar att drabbas hårt när uppgifter inte kommer rätt aktör
            till del. Utbyte av medicinsk information är därmed viktigt i
            individärenden, men också en fråga som ställer stora krav på samverkan
            och i vissa fall skapar problem i samverkan mellan aktörerna.
            Att lämna medicinska uppgifter kräver samverkan både för själva
            över­föringen och för att komma överens om vilka uppgifter som
            ska lämnas.
          </p>
          <p xml:id="i-3xSX2Wy2hweqpEhBbxjxj2">
            Eftersom det ofta handlar om känsliga uppgifter krävs noggranna
            avvägningar kring hur utbytet av dem ska regleras med hänsyn till
            den individuella integriteten. Den nationella samordnaren rekommenderar
            att frågan utreds. Vänsterpartiet delar den bedömningen.
          </p>
          <p xml:id="i-MGFqgqNBLhihgbMoASN5Gt">
            Regeringen bör utreda hur hälso- och sjukvårdens lämnande av
            medicinska uppgifter inom ramen för sjukskrivnings- och rehabiliteringsprocessen
            kan underlättas. Detta bör riksdagen ställa sig bakom och ge regeringen
            till känna.
          </p>
          <head xml:id="i-SyueyYAqQD6mvuqpHnRCCL" type="h2">
            8.6 Stöd till de som utförsäkrats och uppbär försörjningsstöd
          </head>
          <p xml:id="i-2ySkc1BcU2jREpzgs6VUHk">
            Ett betydande antal människor som har utförsäkrats uppbär i dag
            försörjningsstöd, eftersom de saknar tillräcklig arbetsförmåga
            för att försörja sig genom arbete men i strid med läkarintyg har
            bedömts arbetsföra av Försäkringskassan. Hur många människor det
            handlar om är osäkert. Detta beskrivs närmare ovan. Vänsterpartiet
            anser att en kriskommission ska tillsättas för att ge upprättelse
            åt dem som drabbats av bristerna i sjukförsäkringen. Utöver det
            menar vi, precis som den nationella samordnaren, att de individer
            som saknar arbetsförmåga på grund av sjukdom, och som uppbär försörjnings­stöd,
            löper stor risk att inte få nödvändigt stöd för att kunna återgå
            i arbete. Ansvars­fördelning mellan socialtjänsten och Försäkringskassan
            riskerar att leda till att dessa individers behov av stöd att
            kunna återgå i, eller få, ett arbete inte identifieras.
          </p>
          <p xml:id="i-8nDnvSC6DsBvxQyZCPz194">
            Regeringen bör tillsätta en utredning med uppdrag att se över
            hur de individer som har medicinska begränsningar, saknar sjukpenninggrundande
            inkomst och uppbär försörjningsstöd kan få stöd att kunna återgå
            i, eller få, arbete. Detta bör riksdagen ställa sig bakom och
            ge regeringen till känna.
          </p>
          <head xml:id="i-MiSkpE9piA4dzVXA6xwe9Z" type="h1">
            9 Rehabiliteringskedjan
          </head>
          <p xml:id="i-VpgVYQ9zgE7oUwyTesCUmw">
            Systemet med den s.k. rehabiliteringskedjan som infördes 2008
            innebär fasta tids­gränser vid prövning av rätten till sjukpenning.
            Efter 90 dagar ska Försäkringskassan beakta om den sjukskrivne
            kan försörja sig efter omplacering till något annat arbete hos
            arbetsgivaren. Efter 180 dagar ska Försäkringskassan även beakta
            om personen kan försörja sig själv genom förvärvsarbete som är
            normalt förekommande på arbetsmark­naden eller något annat lämpligt
            arbete som är tillgängligt. Alla sjukperioder med mindre än 90
            dagars mellanrum ska räknas samman, vilket innebär att det kan
            räknas som dag 180, trots att sjukdomsfallet är nytt.
          </p>
          <p xml:id="i-EuxM4kMFMuHwNR4ZtNzh35">
            De fasta tidsgränserna i rehabiliteringskedjan har resulterat
            i att Försäkringskassan förlägger sina kontakter med den försäkrade
            utifrån dessa tidsgränser. Konsekvensen av detta är att handläggningen
            blir mindre närvarande och att handläggarna får en sämre helhetsbild
            av den försäkrades situation. I vissa fall kan också insatser
            försenas för att de planeras utifrån rehabiliteringskedjan och
            anpassas till en viss tidsgräns, trots att det funnits underlag
            för att genomföra insatsen långt tidigare.
          </p>
          <p xml:id="i-KcTqbtuuohtSzazEuMuHnc">
            Att utsättas för återkommande prövningar av arbetsförmågan, med
            hotet om att utförsäkras hängande över sig, kan påverka hälsan
            och tillfrisknandet negativt, särskilt för personer med vissa
            sjukdomstillstånd. För den gruppen vore det värdefullt med en
            möjlighet att beviljas sjukpenning för längre perioder utan återkommande
            prövning av arbetsförmåga. Med en mer transparent och förutsägbar
            process där tidsgränserna blir mindre styrande och Försäkringskassans
            handläggare kan vara mer närvarande ökar också förtroendet för
            myndighetens arbete och acceptansen för de beslut som fattas.
          </p>
          <p xml:id="i-FgteVPr2YG1ViW8QrVB3BV">
            Vänsterpartiet anser att det nuvarande systemet med en rehabiliteringskedja
            bör slopas och i stället ersättas av en individanpassad modell
            som möjliggör för Försäkrings­kassans handläggare att vara närvarande
            under hela processen. Den steg-för-steg-modell som gällde innan
            den dåvarande borgerliga regeringen införde rehabiliteringskedjan
            2008 fungerade på många sätt väl. Modellen består av sju steg
            som på flera sätt liknar den nuvarande rehabiliteringskedjan,
            med den avgörande skillnaden att modellen inte innehåller några
            tidsgränser. Det är i stället handläggaren, i samråd med den sjukskrivne
            och oftast vårdgivaren, som avgör när det är dags att pröva nästa
            steg. På så vis möjlig­görs en mer individanpassad handläggning
            med bättre avvägda insatser. Både hand­läggare och den sjukskrivne
            får större ägandeskap och det finns utökade möjligheter för andra
            aktörer – vårdgivare såväl som fackliga representanter – att medverka
            i processen. Modellen möjliggör också att tidigt planera hur och
            när de olika stegen ska tas i ett tidigt skede av sjukskrivningen.
            På så vis ökar förutsägbarheten. Det sjunde steget i modellen
            innebär en prövning av ifall den sjukskrivnes sjukpenning borde
            bytas mot sjuk- eller aktivitetsersättning. Därigenom skapas en
            tydligare koppling till systemet med sjuk- och aktivitetsersättning.
          </p>
          <p xml:id="i-6QWLRbB3CVTP71naS1au9c">
            Vänsterpartiet anser att en återgång till den steg-för-steg-modell
            som gällde innan införandet av rehabiliteringskedjan vore en bra
            utveckling för sjukskrivningsprocessen. Inför en sådan återgång
            bör modellen utredas och analyseras utifrån dagens förutsätt­ningar.
          </p>
          <p xml:id="i-9Bjx5gjY5xSochPSEMteG1">
            Flera förändringar som påverkar rehabiliteringskedjans funktion
            och hur de fasta tidsgränserna tillämpas har genomförts under
            den senaste tiden, och andra är på väg att genomföras. Vilka konsekvenser
            dessa förändringar får är alltjämt för tidigt att säga. Sommaren
            2022 tillsatte regeringen en utredning för att utvärdera dessa
            förändringar och vilken effekt de fått (dir. 2022:64). Utredningen
            ska vara klar 1 mars 2024. Vänster­partiet bedömer att det finns
            en stor risk att förändringarna kommer vara otillräckliga. Regeringen
            bör återkomma med förslag om att avskaffa rehabiliteringskedjan
            till förmån för en återgång till steg-för-steg-modellen, med nödvändiga
            ändringar. Detta bör riks­dagen ställa sig bakom och ge regeringen
            till känna.
          </p>
          <head xml:id="i-7wzC8bkrhGXY9ZGtBwQBQN" type="h1">
            10 Försäkrad i befintligt skick
          </head>
          <p xml:id="i-NMjR5xujE477q7vFJP8eRC">
            I dag utgår Försäkringskassan från en medicinsk bedömningsskala
            vid beslut om sjuk­skrivning, vilket gör att vissa aspekter missas
            eller glöms bort. En sjukförsäkring som ger trygghet måste anpassas
            utifrån individen. Det går inte att bedöma alla människor utifrån
            en och samma mall. Vänsterpartiet vill därför individanpassa sjukförsäkringen
            och bredda bedömningsgrunderna för rätten till sjukpenning och
            sjukersättning.
          </p>
          <p xml:id="i-4t4vN9CJmaiwVy1K4hxgYo">
            Vänsterpartiet vill att fler bedömningsgrunder ska vägas in vid
            beslut om sjuk­penning och sjukersättning. Sedan förändringarna
            i sjukförsäkringen 2008 får Försäkringskassan inte längre ta individuell
            hänsyn till faktorer såsom ålder, kön och tidigare arbetslivserfarenhet
            vid bedömning av arbetsförmågan, detta trots att sådana faktorer
            kan göra att samma sjukdom får helt olika konsekvenser för olika
            människors möjligheter att försörja sig genom arbete.
          </p>
          <p xml:id="i-URUKgL8Vjebvijh3TVuEEU">
            En grundläggande princip inom det försäkringsrättsliga området
            är att den för­säkrade är försäkrad i befintligt skick – en princip
            som slagits fast i flera tidigare utredningar (bl.a. SOU 2009:89
            och SOU 1995:49). Detta innebär att det är försäkrings­fallets
            betydelse för den försäkrade som ska bedömas. En försäkrad som
            saknar möjlig­heterna att tillgodogöra sig högre utbildning och
            som skadar sin kropp påverkas av naturliga skäl mer än en försäkrad
            som kan ställa om genom att genomgå ytterligare utbildning.
          </p>
          <p xml:id="i-AtjbHiwdsVfhnmH1u4zRMB">
            Sjukförsäkringen saknar, med nuvarande konstruktion, en spärr
            mot att försäkrade hänvisas till yrkesgrupper där avsaknaden av
            arbetsförmåga beror på den försäkrades befintliga skick. Vänsterpartiet
            anser att denna fråga bör regleras inom sjukförsäkringen snarare
            än arbetsmarknaden då det är arbetsoförmågan till följd av sjukdom
            som är försäkrad och att sjukförsäkringen inte ska ställa krav
            på omställning när sådan inte är möjlig. Med nuvarande ordning
            hamnar sjuka människor mellan sjukförsäkringen och arbetsmarknaden,
            vilket innebär att det i många fall blir kommunernas uppgift att
            genom försörjningsstöd försöka hjälpa dessa personer.
          </p>
          <p xml:id="i-Vu6dbEHrFpLybEdhGrzFCi">
            Analyser av den bestämmelse som gällde mellan 1997 och 2008 och
            som innebar att Försäkringskassan kunde ta hänsyn till andra faktorer
            – exempelvis i utredningen En trygg sjukförsäkring med människan
            i centrum (S 2018:05) – visar att den användes restriktivt för
            personer under 60 år. Vid en reform av sjukförsäkringen bör dessa
            analyser vägas in så att det ursprungliga syftet med bestämmelsen
            uppfylls.
          </p>
          <p xml:id="i-2PtPC1XPtunuhWkF8YKXy2">
            Regeringen bör återkomma med förslag om förändringar i sjukförsäkringen
            som gör det möjligt att bedöma arbetsförmågan hos den försäkrade
            utifrån dennes befintliga skick. Detta bör riksdagen ställa sig
            bakom och ge regeringen till känna.
          </p>
          <head xml:id="i-HR5dGBeCWxsooEuvKTcKjX" type="h1">
            11 Stärk rätten att överklaga sjukförsäkringsärenden
          </head>
          <p xml:id="i-LSMr5ihXPzZ1Csiq56rcNj">
            Få personer har möjlighet att få ekonomiskt stöd – rättshjälp
            – för att överklaga beslut som rör sjukförsäkringsärenden, trots
            att detta ökar chansen för den enskilde att få rätt i sak. Sedan
            mitten av 1990-talet har endast omkring 100 personer fått ekonomiskt
            stöd för att överklaga beslut som rör socialförsäkringen. För
            många underlättar det och har stor betydelse att få kvalificerad
            juridisk hjälp i sina mål. Ett ökat antal rättsprocesser kopplade
            till socialförsäkringarna skulle sannolikt uppmärksamma ytterligare
            brister i systemet och leda till en rättsutveckling inom området.
          </p>
          <p xml:id="i-65xpRq9jRcHBs5meAA7TP6">
            En anledning till att så få som ansöker får rätt till rättshjälp
            kan vara att inkomsttaket för att ta emot sådant stöd inte har
            räknats upp sedan 1999 och ligger på 260 000 kronor om året. Möjligheten
            att pröva sin sak rättsligt ökar chansen att fler som har rätt
            till t.ex. sjukpenning eller sjukersättning också får det. Vänsterpartiet
            menar därför att fler bör få möjlighet att driva sina mål rättsligt.
            Ett förslag är att göra en uppräkning av inkomst­taket för att
            kunna ta emot sådant stöd.
          </p>
          <p xml:id="i-D1zYUvLoKufmWFZqtW1Tcb">
            Regeringen bör återkomma med förslag om att stärka rätten till
            rättshjälp. Detta bör riksdagen ställa sig bakom och ge regeringen
            till känna.
          </p>
          <head xml:id="i-E7QYuLEsanALFuyYUTydvE" type="h1">
            12 Återbetalningsskyldighet vid felaktiga utbetalningar
          </head>
          <p xml:id="i-4hZsLquBwoioZ9k1kuGEdo">
            Riksdagen beslutade våren 2022, enligt proposition 2021/22:206
            Snabbare och enklare verkställighet av myndighetsbeslut, att förvaltningsmyndigheters
            beslut som avser betalningsskyldighet ska vara direkt verkställbara.
            Därmed behöver myndigheterna inte längre ansöka om betalningsföreläggande
            eller föra talan vid allmän domstol för att kunna vända sig till
            Kronofogdemyndigheten för verkställighet.
          </p>
          <p xml:id="i-5i7Tcm3vuhs94pCgVxmciK">
            Samtliga riksdagspartier stod bakom beslutet, men Vänsterpartiet
            lyfte i ett gemen­samt yttrande med Centerpartiet och Liberalerna
            risker med förslaget och skrev att vi kommer ”att bevaka dessa
            frågor och återkommer med förslag i andra sammanhang om det finns
            skäl för det”.
          </p>
          <p xml:id="i-84WmUixBJbCfQ9kAt8WisE">
            Beslutet har redan fått oönskade effekter då personer som fått
            felaktiga utbetalningar till följd av mindre oavsiktliga fel eller
            på grund av misstag från den utbetalande myndig­heten blivit återbetalningsskyldiga.
            Att överklaga denna typ av beslut är betydligt svårare än det
            var enligt den tidigare ordningen.
          </p>
          <p xml:id="i-Ao2DAFzYf7YuqCTvTRskEa">
            Vänsterpartiet anser att detta problem bör åtgärdas snarast.
            Ambitionerna att stoppa fusk kan inte få gå ut över de som sköter
            sig eller gör mindre misstag.
          </p>
          <p xml:id="i-VdW2DUiomgFM6MCEMAdG6z">
            Regeringen bör se över konsekvenserna av proposition 2021/22:206
            Snabbare och enklare verkställighet av myndighetsbeslut, och återkomma
            med förslag om hur de problem som uppstått kan åtgärdas. Detta
            bör riksdagen ställa sig bakom och ge regeringen till känna.
          </p>
          <head xml:id="i-DpPMc6Y3muNsY2fm6uvTeZ" type="h1">
            13 Rätten att studera och pröva annat arbete
          </head>
          <p xml:id="i-R5Sh2DcXptJY244JRyReVS">
            Tjänstemännens centralorganisation (TCO) visar i rapporten Studier
            – en väg från sjukskrivning till arbete både att det finns en
            stark efterfrågan på ökade möjligheter att pröva på studier under
            sjukskrivning bland långtidssjukskrivna tjänstemän och att det
            finns brister i nuvarande regelverk. Enligt TCO bedömer många
            tjänstemän att ökad möjlighet att pröva sin studieförmåga kan
            förkorta deras sjukskrivning. Tjänstemän som sjukskrivits på grund
            av psykisk ohälsa bedömer även i högre utsträckning än de som
            sjukskrivits av andra orsaker att ökade möjligheter att pröva
            studier under sjukskrivning kan hjälpa dem tillbaka till ett arbete
            där de kan ta till vara sin kompetens och erfarenhet.
          </p>
          <p xml:id="i-NeuXRhxdpZdtUGSZ1kyag">
            Det är redan i dag möjligt för sjukskrivna att studera med rehabiliteringspenning,
            men möjligheten är begränsad. Studierna får exempelvis inte vara
            en avslutning av tidigare utbildning eller början på en längre
            utbildning. TCO föreslår därför en utvidgning av nuvarande regelverk
            så att sjukskrivna som saknar arbetsförmåga för arbete inom sitt
            kompetensområde får möjlighet att studera i omställningssyfte
            med rehabiliteringspenning i högst 40 veckor. De föreslår också
            att sjukskrivna ska få möjlighet att studera även då studierna
            är en fortsättning på eller en avslutning av tidigare eftergymnasial
            utbildning eller en början på en eftergymnasial utbildning som
            är längre än 40 veckor.
          </p>
          <p xml:id="i-H1rrZSEcZMaQ3n1NCZsuEY">
            Vänsterpartiet delar TCO:s bedömning att ökad rätt att studera
            under rehabiliter­ingen kan underlätta återgången till arbete
            och vara positivt för den sjukskrivne. Det kan också underlätta
            ett karriärbyte som möjliggör ett längre och rikare arbetsliv.
          </p>
          <p xml:id="i-JsKXxyK199s3zL4NZYFVbM">
            Regeringen bör återkomma med förslag om utvidgad rätt till studier
            under rehabili­teringen. Detta bör riksdagen ställa sig bakom
            och ge regeringen till känna.
          </p>
          <p xml:id="i-PLSr95vwtDyNzpVG11H3oj">
            Möjligheterna att pröva nytt arbete för att komma ur en sjukskrivning
            bör också utökas. I dag finns begränsade möjligheter att prova
            ett nytt arbete som subventioneras genom s.k. nystartsjobb. Det
            kräver att man är arbetslös. Arbetsgivare kan vara ovilliga att
            anställa en person som kommer direkt från sjukskrivning. Om anställningen
            är subventionerad till en början skulle det kunna minska den oviljan.
            Ett alternativ är att se över möjligheten att prova på arbete
            med bibehållen sjukpenning eller införa en särskild ersättning
            i sjukförsäkringen för att pröva ett arbete under sjukskrivningen.
          </p>
          <p xml:id="i-LLWFtTM2i9BnULgyuiHW4L">
            Regeringen bör utreda hur återgången till arbete efter sjukskrivning
            kan underlättas genom anställningar med statligt stöd enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-TbWXxFBUh5vC4Ej9Y8Nkaz" type="h1">
            14 Arbetsgivarens ansvar att förebygga och rehabilitera
          </head>
          <p xml:id="i-M4Lpzirk5W5uBVH3EXtuFo">
            Arbetsgivaren har en nyckelroll både i att förhindra att anställda
            blir sjuka och tvingas till sjukskrivning och i rehabiliteringen
            och återgången till arbete. Det är från arbetet man sjukskrivs
            och till arbetet man ska rehabiliteras.
          </p>
          <p xml:id="i-Gi6jvuG66ZAytJY8AA2ZC6">
            Enligt socialförsäkringsbalken, arbetsmiljölagen och lagen om
            anställningsskydd är arbetsgivaren skyldig att vidta omfattande
            åtgärder för att rehabilitera anställda som förlorat arbetsförmågan
            på grund av sjukdom. Dessa bestämmelser efterlevs generellt bristfälligt
            ute på de enskilda arbetsplatserna. En av förklaringarna är att
            arbetsgivare saknar tydliga drivkrafter att agera för att hålla
            nere sjukfrånvaron eftersom de inte bär några direkta kostnader
            för långtidssjukfrånvaro. Arbetsgivarnas bristande incitament
            för att motverka sjukskrivningar har slagits fast i ESO-rapporten
            Sjukskrivningarnas anatomi (2016:2) och en OECD-rapport från 2009.
          </p>
          <p xml:id="i-Syv7gb3V6cUf6E2rPQDf6i">
            Regeringen bör återkomma med förslag om att stärka arbetsgivarnas
            drivkrafter för att hålla sjukfrånvaron nere. Detta bör riksdagen
            ställa sig bakom och ge regeringen till känna.
          </p>
          <head xml:id="i-BTNUNcXgG6C7bMvbXDVZZS" type="h2">
            14.1 Behovet av en fungerande företagshälsovård
          </head>
          <p xml:id="i-H8d5ohwJrswsAT8D9XsGjG">
            Företagshälsovården är en viktig aktör i välfärdssamhället, till
            nytta för såväl arbets­givare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livs­kvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företags­hälsovård som alla arbetstagare har tillgång till en
            investering som kan ge positiv utdelning också statsfinansiellt.
          </p>
          <p xml:id="i-GwEAHrAQpmtD4o49mBpnnj">
            Vänsterpartiets politik avseende företagshälsovård utvecklas
            ytterligare i vår motion Arbetstid och arbetsmiljö (2022/23:57).
          </p>
          <head xml:id="i-RYyA2tkwactktW9aD9pn4" type="h2">
            14.2 Möjligheter till vite och sanktioner mot arbetsgivare
          </head>
          <p xml:id="i-SBBJGN7d1dtYDoWAUBY4A7">
            Den första juli 2018 trädde nya regler i kraft gällande arbetsgivarens
            ansvar för rehabili­tering. Reglerna innebär att arbetsgivaren
            måste upprätta en plan för återgång i arbete inom 30 dagar för
            en anställd som kan antas ha helt eller delvis nedsatt arbetsförmåga
            under minst 60 dagar. En plan behöver inte upprättas om det klart
            framgår att den försäkrade inte kan återgå till arbetet eller
            om arbetstagaren kan återgå i arbete utan några särskilda insatser.
            Planen ska så långt som möjligt upprättas tillsammans med den
            försäkrade och det är arbetsgivarens ansvar att den följs och
            vid behov uppdateras. Arbetsgivare som inte uppfyller sina skyldigheter
            och krav kan drabbas av sanktioner. Arbetsmiljöverket kan som
            tillsynsmyndighet besluta om ett föreläggande eller ett förbud
            mot den skyddsansvarige.
          </p>
          <p xml:id="i-TvNmdziKawMbh25HExqW1j">
            Den nationella samordnaren för en välfungerande sjukskrivningsprocess
            har genomfört en avgränsad granskning av lagändringen. I betänkandet
            Tillsammans för en välfungerande sjukskrivnings- och rehabiliteringsprocess
            (SOU 2020:24) beskriver samordnaren några brister i den nuvarande
            ordningen. Bland annat är det ett problem att Försäkringskassan
            inte kan begära ut en arbetsgivares plan för återgång i arbete
            endast i syfte att utöva tillsyn. Enligt nuvarande regelverk får
            myndigheten endast begära ut dem som underlag till handläggning
            av den enskildes ersättning. Det finns också brister i den blankett
            som Försäkringskassan tagit fram tillsammans med arbetsgivarorganisationer
            och otydligheter kring krav på att använda denna blankett, som
            snarare är att betrakta som ett stöd.
          </p>
          <p xml:id="i-Ca4EKJsrZaG8wNLwuYkJSq">
            Samordnaren konstaterar slutligen att det inte går att dra några
            långtgående slutsatser av granskningen. Inspektionen för socialförsäkringen
            (ISF) presenterade resultaten av en mer omfattande granskning
            i november 2021, i rapporten 2021:9 Förstärkt rehabiliter­ing
            för återgång i arbete. ISF landar i slutsatsen att reformen inte
            har blivit genomförd på det sätt som regeringen tänkte. Det beror
            både på att arbetsgivare och Försäkrings­kassan inte har tagit
            sitt ansvar, och på att det finns brister i hur regeringen utformade
            reformen. ISF rekommenderar regeringen att ta fortsatta initiativ
            för att se till att arbets­givare tar sitt rehabiliteringsansvar,
            se över bidraget till arbetsgivare för att köpa arbets­plats­inriktat
            rehabiliteringsstöd och att utreda hur Försäkringskassans tillsynsansvar
            bör vara utformat. Vänsterpartiet anser att regeringen bör fortsätta
            reformarbetet utifrån ISF:s rekommendationer.
          </p>
          <p xml:id="i-479P2s8Y3VJxSLFVZNVXFv">
            Regeringen bör återkomma med förslag utifrån ISF:s granskning.
            Detta bör riks­dagen ställa sig bakom och ge regeringen till känna.
          </p>
          <head xml:id="i-QQmWFaLaYCS3BmCfwYfQr3" type="h2">
            14.3 Expertkonsultation vid återgång i arbete
          </head>
          <p xml:id="i-2D2pcVAVrejb5YPU3XjQyu">
            I sitt betänkande Tillsammans för en välfungerande sjukskrivnings-
            och rehabiliterings­process (SOU 2020:24) gör den nationella samordnaren
            för en välfungerande sjuk­skrivningsprocess bedömningen att det
            arbetsplatsinriktade stödet för återgång i arbete behöver stärkas.
            Samordnaren konstaterar att mellan 16 och 35 procent av sjukskrivna
            individer med en anställning bedöms få otillräckligt arbetsplatsinriktat
            stöd.
          </p>
          <p xml:id="i-6pm6tURHh28FHh3qmd3DDi">
            Arbetsgivare har ansvaret för arbetsplatsinriktat stöd för återgång
            i arbete och ska ta hjälp av företagshälsovård eller annan expertresurs
            i de fall den egna kompetensen är otillräcklig. Internationella
            och nationella kunskapsöversikter betonar betydelsen av arbetsplatsinriktat
            stöd för återgång i arbete och för en kortare sjukfrånvaro.
          </p>
          <p xml:id="i-NfkbcSGhW6ewtFGFpu6mD4">
            Samordnaren rekommenderar mot den bakgrunden att arbetsgivaren,
            när en plan för återgång i arbete tas fram, ska konsultera en
            expertresurs inom områdena arbetsmiljö och rehabilitering som
            stöd i en kvalificerad bedömning av vilka insatser som behöver
            genomföras på arbetsplatsen för att ge individen stöd att återgå
            i arbete. Arbetsgivarens skyldighet att konsultera en expertresurs
            bör regleras i 30 kap. 6 § SFB. Genom ökade krav på konsultation
            av expert förväntas fler stödjande insatser utformas med utgångs­punkt
            i kunskap och erfarenhet. Vänsterpartiet instämmer i den nationella
            samordnarens bedömning.
          </p>
          <p xml:id="i-EyFZhGVmutDCe6v7m3XhK9">
            Regeringen bör återkomma med förslag om att stärka arbetsgivarens
            skyldighet att konsultera en expertresurs vid återgång i arbete
            genom reglering i 30 kap. 6 § SFB enligt betänkandet Tillsammans
            för en välfungerande sjukskrivnings- och rehabiliter­ingsprocess
            (SOU 2020:24). Detta bör riksdagen ställa sig bakom och ge regeringen
            till känna.
          </p>
          <head xml:id="i-6oywvUi5EKrAcMJLXWt8DB" type="h2">
            14.4 Samlad kunskap om stöd för återgång i arbete
          </head>
          <p xml:id="i-621ASyekpsaW1KTejxJcp5">
            Kunskap om vilka insatser och vilket stöd som har bäst effekt
            för återgång i arbete är centralt för en effektiv utformning av
            arbetsplatsinriktat stöd till individen. Den nationella samordnaren
            konstaterar att det i dag inte finns någon aktör med ansvar för
            att samla in, sammanställa och sprida kunskap inom området. Samordnaren
            menar därför att en aktör med sådant ansvar skulle öka möjligheterna
            för aktörerna i sjukskrivnings- och rehabiliteringsprocessen att
            använda sig av vetenskapligt förankrad kunskap om återgång i arbete,
            vilket skulle stärka stödet till individen.
          </p>
          <p xml:id="i-3zonuinFsTHY748tFZGnPb">
            Samordnaren föreslår därför att Myndigheten för arbetsmiljökunskap
            ges i uppdrag att samla in, sammanställa och sprida kunskap om
            arbetsplatsinriktat stöd för återgång i arbete. Vänsterpartiet
            instämmer i den nationella samordnarens bedömning av behovet av
            ökad kunskap och hur det kan tillgodoses.
          </p>
          <p xml:id="i-AXsoZ5TEjWewPdZ38pPHDG">
            Regeringen bör ge Myndigheten för arbetsmiljökunskap i uppdrag
            att samla in, sammanställa och sprida kunskap om arbetsplatsinriktat
            stöd för återgång i arbete. Detta bör riksdagen ställa sig bakom
            och ge regeringen till känna.
          </p>
          <head xml:id="i-9qAfkdngvo6NobvwFxDqa" type="h1">
            15 Försäkringskassans ansvar
          </head>
          <p xml:id="i-N6BmHsiFWcq9eEg8dtt4aq">
            Vänsterpartiet anser att Försäkringskassan ska återgå till en
            mer aktiv handläggning och erbjuda personer inom sjukskrivningsprocessen
            möten med handläggare för att meddela beslut och beslutsgrunder.
            Myndighetens samordningsansvar måste också stärkas.
          </p>
          <head xml:id="i-6e5Z8hgaWDLhAt1UGe9DMZ" type="h2">
            15.1 Ge Försäkringskassan en samordningsskyldighet
          </head>
          <p xml:id="i-KNqzew7bmtdbmGgtkWA6A8">
            Ett av de återkommande problemen med sjukförsäkringsprocessen
            som uppmärk­sam­mas av drabbade är att sjukskrivna hamnar mellan
            stolarna då de anses arbetsföra av Försäkringskassan, men inte
            tas emot av Arbetsförmedlingen som gör en annan be­dömning i sina
            arbetsförmågeutredningar. Detta leder till att människor förlorar
            sin ersättning och sin sjukpenninggrundande inkomst (SGI).
          </p>
          <p xml:id="i-TPbAzdzGWzKTu17g4JNdpq">
            Försäkringskassan är den naturliga aktören för samordning av
            sjukskrivnings­processen och ansvaret ligger därför på myndigheten.
            För att underlätta den sjukskrivnes återgång i arbete organiserar
            Försäkringskassan möten där den sjukskrivne, Försäkrings­kassan
            och en arbetsgivare, samt i vissa fall vårdgivare, träffas. Arbetsförmedlingen
            är en viktig aktör när den enskilde saknar arbete. Dessa s.k.
            avstämningsmöten har en avgörande betydelse för rehabiliteringen
            av den som är sjukskriven.
          </p>
          <p xml:id="i-YF8LKe2hY5D1z6YrSbeLMC">
            Mellan 2014 och 2018 halverades antalet sådana avstämningsmöten,
            vilket har mött kritik från såväl regeringen som fackförbundet
            ST och LO. Mot denna bakgrund menar Vänsterpartiet att Försäkringskassans
            ansvar för samordningen bör stärkas och formuleras om till en
            samverkansskyldighet. Skyldigheten ska inkludera att Försäkringskassan
            blir skyldig att kalla Arbetsförmedlingen, arbetsgivaren, den
            försäkrade, den behandlande läkaren och den fackliga organisationen
            till ett övergångsmöte innan eventuellt beslut om att dra in den
            enskildes sjukpenning fattas.
          </p>
          <p xml:id="i-BJiZta4toDQSFQoViTKSaL">
            För att sjukpenningen ska dras in bör det också säkerställas
            att Arbetsförmedlingen tar emot individen och bedömer hen som
            arbetsför och att det finns ett samförstånd mellan Försäkringskassan
            och Arbetsförmedlingen kring kommande steg. Arbets­förmedlingen
            ska därmed inte längre kunna skriva in dessa personer som arbetssökande
            med förhinder, vilket leder till förlorad SGI. Ingen ska kunna
            förlora sin SGI på grund av bristande samordning mellan myndigheter.
          </p>
          <p xml:id="i-873DM5y68VQJcEeKU2YyqJ">
            Regeringen bör återkomma med förslag om att ändra Försäkringskassans
            samord­ningsansvar till en samordningsskyldighet enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-J1T7CPYUhJoGLtQsP2hBCj" type="h2">
            15.2 Försäkringskassans samverkan med hälso- och sjukvården
          </head>
          <p xml:id="i-XaGZ17UJux7QrrAgt3gLFu">
            Den politiska styrningen av Försäkringskassan mot minskade antal
            sjukskrivningar har lett till spänningar mellan Försäkringskassan
            och läkarkåren. I juni 2017 gav regeringen Försäkringskassan i
            uppdrag att kartlägga omfattningen av begärda kompletteringar
            av läkarintyg då den sjukskrivnes arbetsförmåga ska bedömas. Syftet
            var att få ökad klarhet i den pågående diskussionen mellan Försäkringskassan
            och hälso- och sjuk­vården om kvaliteten i läkarintyg – en diskussion
            som präglas av ett misstroende dem emellan.
          </p>
          <p xml:id="i-Xvyf5GstPBVskXYZnc7Pzm">
            Försäkringskassan har redovisat uppdraget och arbetar vidare
            med frågan. Vänster­partiet välkomnar regeringens initiativ, men
            mer behöver uppenbarligen göras eftersom grundproblemet finns
            kvar. Läkare vittnar om att Försäkringskassan ifrågasätter sjuk­intyg
            från vården på oklara och märkliga grunder och anställda på Försäkringskassan
            om att deras roll blivit att leta fel i läkarintygen i myndighetens
            jakt på sänkta sjuktal.
          </p>
          <p xml:id="i-HLH3qLG1A9RBczbTMB9yR8">
            I dag tycks Försäkringskassans verksamhet inte styras av människors
            behov av trygghet, eller deras arbetsförmåga, utan av mål om hur
            många människor som ska tillåtas vara sjukskrivna.
          </p>
          <p xml:id="i-NyqC1M3CdVhS7B6cV8j4hn">
            ISF har granskat Försäkringskassans bedömningar vid tidsgränserna
            90 dagar respektive 180 dagar och landar i slutsatsen att två
            tredjedelar av de granskande bedöm­ningar som Försäkringskassan
            gör inte håller tillräcklig kvalitet vid 90 dagar. En tredje­del
            håller inte tillräcklig kvalitet vid 180 dagar. Bristerna handlar
            framför allt om att Försäkringskassan i dialog med arbetsgivaren
            inte ser till att arbetsanpassa arbets­platsen.
          </p>
          <p xml:id="i-CTJYeBkBoCWceR13hsdE6f">
            Vänsterpartiet menar att Försäkringskassan måste återgå till
            att göra bättre utredningar av den försäkrades tillstånd och involvera
            fler relevanta aktörer i processen. Läkarintyg ska väga tyngre
            och en bättre dialog behövs generellt mellan Försäkringskassan
            och hälso- och sjukvården.
          </p>
          <p xml:id="i-SS1uLHRchD5cUuUtuM7XmQ">
            Regeringen bör återkomma med förslag om att behandlande läkares
            bedömningar och läkarintyg från denne ska uppvärderas och att
            samordningen mellan sjukvården och Försäkringskassan ska förstärkas.
            Detta bör regeringen ställa sig bakom och ge regeringen till känna.
          </p>
          <head xml:id="i-7HbvbJJ6WjmrN8KXSnnxc2" type="h1">
            16 Stärkta ekonomiska villkor
          </head>
          <p xml:id="i-NAfrQCxTGFpEFvaQLZeaj">
            För allt för många människor i Sverige är sjukdom synonymt med
            fattigdom. Antingen till följd av att de inte får den ersättning
            de har rätt till eller för att ersättningsnivåerna är för låga.
            Så ska det inte behöva vara. Att ersättningsnivåerna inte höjs
            i samma takt som löneutvecklingen leder till att klyftorna i samhället
            ökar. Sämst ekonomisk standard har de som lever på sjuk- eller
            aktivitetsersättning. Denna grupp uppbär i regel ersättningen
            under en längre tid varför levnadsstandarden ofta är ansträngd.
          </p>
          <p xml:id="i-7g8tCny2e1uDeaqC1cPeJD">
            För att stärka socialförsäkringens inkomstutjämnande effekt anser
            Vänsterpartiet att ersättningarna i den bör vila på ett antal
            principer som varierar beroende på typ av ersättning. Vänsterpartiet
            anser att de inkomstrelaterade ersättningarna, inkluderat tak
            och grundnivåer ska inkomstindexeras på sikt. Kostnadsrelaterade
            ersättningar, såsom barnbidrag och bostadsbidrag ska prisindexeras
            och fasta belopp ska endast användas undantagsvis. Vidare anser
            vi att ersättningsnivåer och tak bör utformas så att 80 procent
            av löntagarna får 80 procent av lönen i ersättning. Dessa principer
            vägleder Vänsterpartiets politik avseende tak och nivåer på ersättningar
            inom socialförsäkringen. Vi föreslår att indexeringen tillämpas
            fr.o.m. 2026, efter att vi höjt nivåerna i flera ersättningssystem.
          </p>
          <p xml:id="i-WG4EyDdUjfxq3d4GvvX1SY">
            Regeringen bör återkomma med förslag om att indexera tak och
            ersättningsnivåer i socialförsäkringen enligt principerna ovan
            fr.o.m. 2026. Detta bör riksdagen ställa sig bakom och ge regeringen
            till känna.
          </p>
          <p xml:id="i-8UivPDiY8hysdKk6cyngAr">
            Allmän löneavgift räknas i dagligt tal till de sociala avgifterna,
            men i både ekono­misk och rättslig mening är det en skatt. Den
            allmänna löneavgiften infördes 1995 och uppgick då till 1,5 procent
            av bruttolönen. Under senare år har löneavgiften använts i allmänt
            budgetförstärkande syfte och uppgår 2021 till 11,62 procent av
            lönesumman. Sedan 2003 har sjukförsäkringsavgiften, räknat som
            andel av lönesumman, minskat från 11,8 procent till 3,55 procent
            2021, till följd av låga ersättningsnivåer, de stränga regel­verken
            och den strikta tillämpningen av dem som beskrivs i denna motion.
          </p>
          <p xml:id="i-VE9kX1fbEpDk1Qwa2cixSD">
            I sammanhanget bör det framhållas att sjukförsäkringsavgiften
            är ett löneutrymme som löntagarna avstått ifrån mot att i utbyte
            via det allmänna få ett inkomstskydd vid sjukskrivning. Vänsterpartiet
            menar att det skifte som har skett och lett till en urholk­ning
            av socialförsäkringen och särskilt sjukförsäkringen är en central
            förklaring bakom den växande ojämlikheten. Detta skifte behöver
            synliggöras och debatteras för att öka kunskapen om hur systemet
            faktiskt fungerar i dag. Arbetsgivaravgiften bör ligga kvar på
            samma nivå som i dag, men en större del av den bör användas till
            sitt ursprungliga syfte, att finansiera socialförsäkringarna.
          </p>
          <p xml:id="i-Bk4BKsNw3abchTpWKzU1Pu">
            Vänsterpartiets uppfattning är vidare att lika skatt ska betalas
            vid lika inkomst, oavsett varifrån inkomsten kommer. I vår budgetmotion
            (2022/23:1299) föreslår vi en skattepolitik i den linjen.
          </p>
          <head xml:id="i-jreHWQQL1KdKndLTecWaN" type="h2">
            16.1 Höj taken och ersättningsnivåerna
          </head>
          <p xml:id="i-Lst6nJi7Ay3JjJM8YCDauD">
            Vänsterpartiet anser att inkomstbortfallsprincipen i sjukförsäkringen
            måste stärkas. I dag har omkring 40 procent av de sjukförsäkrade
            inkomster över inkomsttaket i försäkringen. 1992 hade endast 14
            procent av männen och 2 procent av kvinnorna en inkomst över taket.
            Ersättningsnivåerna måste höjas och det bör ske stegvis.
          </p>
          <p xml:id="i-2UdTGzBeqPsVtRa7gHWUKS">
            Den 1 januari 2022 höjdes taket i sjukpenningen återigen till
            10 prisbasbelopp. Taket i sjukersättningen ligger på 8 prisbasbelopp,
            medan föräldraförsäkringen ligger på 10 prisbasbelopp och graviditetspenning
            och tillfällig föräldrapenning på 7,5 prisbas­belopp. Vänsterpartiet
            anser att taken i transfereringssystemen bör vara enhetliga och
            utformas så att 80 procent av löntagarna får 80 procent av lönen
            i ersättning. Att höja taket i samtliga delar av socialförsäkringen
            innebär att det offentliga sparandet minskar med dryg 1 miljard
            kronor per år. Höjningen bör genomföras 2024.
          </p>
          <p xml:id="i-VRAPAFJPy3DuegxviY5DCy">
            Taken i sjukförsäkringen bör höjas 2024 så att 80 procent av
            löntagarna har inkomster under taket. Detta bör riksdagen ställa
            sig bakom och ge regeringen till känna.
          </p>
          <head xml:id="i-VCMFhQhdaGWBLs2KzBQi6F" type="h2">
            16.2 Höj taket i sjukpenning för arbetssökande
          </head>
          <p xml:id="i-F3EjUtFHFx627QEZQbsyC">
            Taket i sjukpenningen för arbetssökande anges i ett fast belopp
            i socialförsäkrings­balken. I dag uppgår det till 543 kronor per
            dag, sedan det höjdes 2015 från 486 kronor per dag. Om det hade
            inkomstindexerats 2015 hade det uppgått till 664 kronor per dag.
            Omkring 40 000 individer beräknas beröras av förslaget på så sätt
            att de får en ökad individuell disponibel inkomst 2023. Den offentligfinansiella
            effekten av förslaget innebär ökade kostnader med 100 miljoner
            kronor 2023, 200 miljoner kronor 2024, 300 miljoner kronor 2025
            och 400 miljoner kronor 2026.
          </p>
          <p xml:id="i-D8LAzupEdS6KzPjKVgMMRa">
            Regeringen bör återkomma med förslag om att höja taket i sjukpenningen
            för arbetssökande till 664 kronor per dag och inkomstindexera
            det. Detta bör riksdagen ställa sig bakom och ge regeringen till
            känna.
          </p>
          <head xml:id="i-4H3WkyYCwWzdf7YgD2pued" type="h2">
            16.3 Avskaffa sjukpenning på fortsättningsnivå
          </head>
          <p xml:id="i-7dWgNNzT6aksV4JSwxm7WX">
            Efter ett år med sjukpenning övergår sjukpenningen till sjukpenning
            på fortsättnings­nivå. Det innebär att ersättningsnivån sänks
            från 80 procent till 75 procent av SGI. Levnadskostnaderna minskar
            inte efter ett års sjukskrivning. Vänsterpartiet ifrågasätter
            föreställningen att lägre ersättning skulle göra människor friskare
            genom att öka driv­kraften att komma tillbaka i arbete. Vi anser
            därför att bestämmelserna om sjukpenning på fortsättningsnivå
            bör avskaffas så att man kan ha sjukpenning i över ett år på samma
            nivå som från början. Omkring 100 000 personer beräknas få en
            högre individuell disponibel inkomst som en följd av förslaget
            2023.
          </p>
          <p xml:id="i-FNUEysMw54HZDByuN8mdzB">
            Regeringen bör återkomma med förslag om att avskaffa bestämmelserna
            om sjuk­penning på fortsättningsnivå så att den som har sjukpenning
            i över ett år fortsatt får 80 procent av SGI. Detta bör riksdagen
            ställa sig bakom och ge regeringen till känna.
          </p>
          <head xml:id="i-85yQneTieCyLFprcQvvm4f" type="h2">
            16.4 Sjukpenning i särskilda fall
          </head>
          <p xml:id="i-Bknzys1T2FDA991Sw2D6Sh">
            Den som har haft aktivitetsersättning t.o.m. månaden innan hen
            fyllt 30 år eller tids­begränsad sjukersättning, och har låg eller
            ingen sjukpenninggrundande inkomst (SGI), kan få sjukpenning i
            särskilda fall. Under 2021 var det omkring 800 som övergick från
            aktivitetsersättning till sjukpenning i särskilda fall. Sjukpenning
            i särskilda fall kan beviljas på olika nivåer, med maxbeloppet
            160 kronor om dagen. Beloppet anges nominellt i socialförsäkringsbalken.
          </p>
          <p xml:id="i-LXv362Eu25BcXKYQQpcPKd">
            Vänsterpartiet anser att ersättningar i socialförsäkringen bör
            indexeras så att de följer den ekonomiska utvecklingen. De bör
            också gå att leva på. Sjukpenningen i särskilda fall lever inte
            upp till något av de kraven.
          </p>
          <p xml:id="i-unBHSfyZSiMyxaW5rJoVP">
            Regeringen bör se över och indexera nivåerna på sjukpenning i
            särskilda fall. Detta bör riksdagen ställa sig bakom och ge regeringen
            till känna.
          </p>
          <head xml:id="i-Y5hi1FKa2cmZSGqkwah9Ax" type="h2">
            16.5 Höj ersättningsnivån i sjuk- och aktivitetsersättningen
          </head>
          <p xml:id="i-Wogm44WkdWcKo79Mjtn3Wd">
            Sjuk- och aktivitetsersättning kan ges som inkomstrelaterad eller
            på garantinivå. Den inkomstrelaterade ersättningen ska enligt
            lagen ersätta upp till 64,7 procent av förlorad arbetsinkomst,
            men i praktiken ersätter den betydligt mindre, omkring 31 procent
            av den tidigare lönen. Detta beror delvis på att den inkomstrelaterade
            sjukersättningen bygger på en s.k. antagandeinkomst.
          </p>
          <p xml:id="i-PK6tWfxpLqMjZooDyhtG9x">
            Antagandeinkomsten beräknas som ett genomsnitt av den försäkrades
            historiska inkomster, oftast under en treårsperiod. Under denna
            period har den försäkrade ofta lägre inkomster, från exempelvis
            sjukpenning eller andra ersättningar. Dessutom räknas ersättningen
            upp med prisbasbelopp i stället för inkomstbasbelopp. Detta gör
            att klyftan mellan de med inkomstrelaterad sjukersättning och
            löntagare växer.
          </p>
          <p xml:id="i-D54grwymChzJaqVXGCVgkQ">
            Vänsterpartiet har under lång tid föreslagit en översyn av hur
            antagandeinkomsten beräknas. Vi välkomnar därför att regeringen
            nu tillsatt en sådan översyn, men ersätt­ningsnivåerna behöver
            också höjas.
          </p>
          <p xml:id="i-LmzyfrN8877yxTfdjY4tD">
            Vänsterpartiet anser att ersättningsnivån i sjuk- och aktivitetsersättningen
            bör höjas till 80 procent av antagandeinkomsten. Förslaget beräknas
            ge omkring 130 000 personer en högre individuell disponibel inkomst
            2023.
          </p>
          <p xml:id="i-GoQPkcFBcbWz5G2FGo2Zcs">
            Regeringen bör återkomma med förslag om att höja ersättningsnivån
            i sjuk- och aktivitetsersättningen till 80 procent av antagandeinkomsten.
            Detta bör riksdagen ställa sig bakom och ge regeringen till känna.
          </p>
          <head xml:id="i-WD6ZjoKHrU5d5KAnVAtRcw" type="h2">
            16.6 Justera kommunala avgifter
          </head>
          <p xml:id="i-VbncmKRaF6NEpZ9dZFiGkj">
            För en del av de personer som fick höjd sjuk- eller aktivitetsersättning
            när garantinivån höjdes den första januari 2022, tack vare Vänsterpartiet,
            höjdes de kommunala avgifterna, till följd av de ökade inkomsterna.
            Därmed ledde den höjda ersättningen inte till någon högre disponibel
            inkomst för denna grupp. Vänsterpartiet var inte med och förhandlade
            detaljerna i förslaget varför vi inte hade möjlighet att påverka
            den exakta utformningen av det.
          </p>
          <p xml:id="i-424CEjNa8rDDMpsctQpRrY">
            Vänsterpartiet är mycket kritiskt till att regeringen inte tog
            fram någon lösning på detta problem i samband med att den lade
            fram förslaget. Det är orimligt att denna grupp inte ska få någon
            höjd disponibel inkomst. En liknande effekt uppstod när garantipensionen
            höjdes i augusti 2022. Regeringen bör åtgärda detta problem samlat
            för båda dessa förmåner.
          </p>
          <p xml:id="i-D5TukKmpXzESRU1QFSXwxC">
            Regeringen bör återkomma med förslag om att höjd garantinivå
            i sjuk- och aktivitets­ersättningen inte ska leda till höjda kommunala
            avgifter för den enskilde. Detta bör riksdagen ställa sig bakom
            och regeringen till känna.
          </p>
        </div>
        <div xml:id="i-PhshPcbvC8N1HM7E5YdPYh" type="motSignatures">
          <list xml:id="i-VVrkxyV8bmdg5PpmNYusN4">
            <item xml:id="i-2mBuB7keDXdvtzGmzfkzhe" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-GeRWfNoVQsExnpbVfDXecR" who="i-Xte2hVf6qgEgJA6sWB1cDH">
              Malcolm Momodou Jallow (V)
            </item>
            <item xml:id="i-DthbvC9Z7tZbhyvhiR4Rrg" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-Tz45mdQkXPeDs4zSrmNcvs" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-7Q7dhg4FsqktK49zhnKSWe" who="i-Xbq1HVkxhCYVmfPLN63HRo">
              Daniel Riazat (V)
            </item>
            <item xml:id="i-C8sWxLLje22DehsmLMwgVL" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-XijWxeUxKPtWBZ5zfGnvLD" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
