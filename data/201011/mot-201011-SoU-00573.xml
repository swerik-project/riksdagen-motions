<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-SoU-00573">
  <teiHeader>
    <fileDesc>
      <titleStmt>
        <title>En jämlik hälso- och sjukvård</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En jämlik hälso- och sjukvård</title>
          <idno type="rdwebb">GY02So573</idno>
          <rs type="number">So573</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GY02So573/text</ref>
          <ref type="dokument_url_html">http://data.riksdagen.se/dokument/GY02So573</ref>
          <ref type="dokumentstatus_url_xml">http://data.riksdagen.se/dokumentstatus/GY02So573</ref>
          <ref type="doc">http://data.riksdagen.se/fil/9C24C912-E6DA-4147-952D-6BA49519F1F6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Pe2HcKA8zGip4dAowRwRQS" type="signed"/>
        <correspContext corresp="i-Pe2HcKA8zGip4dAowRwRQS">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction type="numbering" xml:id="i-LGDmTmyoaP8JHYwD4FAsLJ">
          <date when="2010-10-29"/>
        </correspAction>
        <correspAction type="submission" xml:id="i-H3rzNpq1XXJZyz7MB4UF2r">
          <date when="2010-10-27"/>
        </correspAction>
        <correspAction type="transfer" xml:id="i-9sUPAL1e4zFGV8NNtfhWqV">
          <date when="2010-10-24"/>
        </correspAction>
        <correspAction type="assigned" xml:id="i-DEYKcUFxoE87pZPKuXkc7o"/>
        <correspContext corresp="i-DEYKcUFxoE87pZPKuXkc7o">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-EfbasedrcgqnJ7eUL5qu4Y">
            1 Förslag till riksdagsbeslut
          </head>
          <list style="ol">
            <item xml:id="i-E36duYjDL6K3N2vTP4vkuo">
              Riksdagen tillkännager för regeringen som sin mening vad som
              anförs i motionen om att ett system med en journal per patient
              bör tas fram.
            </item>
            <item xml:id="i-LjEcououvYDa6XiCp5GYsM">
              Riksdagen tillkännager för regeringen som sin mening vad som
              anförs i motionen om att regeringen bör se över möjligheten med
              personliga hälsokonton.
            </item>
            <item xml:id="i-H3sBU6npf8JxJBUHod9B4x">
              Riksdagen tillkännager för regeringen som sin mening vad som
              anförs i motionen om att en ny lag om medborgarnas valfrihet i
              vård och omsorg bör utformas.
            </item>
            <item xml:id="i-NGDnEJCJdozZRRa24Zk3Rd">
              Riksdagen tillkännager för regeringen som sin mening vad som
              anförs i motionen om att en utredning bör tillsättas med uppdrag
              att undersöka möjligheten att främja ett utökat utbud och ett
              utökat inflytande av personal, brukare och medlemsbaserade organisationer
              när det gäller att utveckla hälso- och sjukvården och omsorgen.
            </item>
            <item xml:id="i-EKsZXHJAigXgyNMHeXNjCY">
              Riksdagen tillkännager för regeringen som sin mening vad som
              anförs i motionen om att ändra lagen om offentlig upphandling
              (LOU) genom att ta bort hälso- och sjukvård samt omsorg från det
              lagen i dag omfattar. 1
            </item>
            <item xml:id="i-LG3iAssmNDinMSwYMHoF9v">
              Riksdagen tillkännager för regeringen som sin mening vad som
              anförs i motionen om att det inte bör vara tillåtet att sälja,
              privatisera eller stycka upp universitets- och regionalsjukhus.
            </item>
            <item xml:id="i-Jks7DX6foJ9qw2BuZvJJH8">
              Riksdagen tillkännager för regeringen som sin mening vad som
              anförs i motionen om att gräddfiler för privatbetalande patienter
              inte ska vara tillåtet i den offentligt finansierade vården.
            </item>
            <item xml:id="i-9MEHuuRLTFpQVV6nmfd36f">
              Riksdagen tillkännager för regeringen som sin mening vad som
              anförs i motionen om att ett nationellt stöd för korrekt och säker
              läkemedelshantering som minskar läkemedelsskador, biverkningar
              och överförskrivningar bör införas.
            </item>
            <item xml:id="i-A6Xgosc1ev5nqkGekireUL">
              Riksdagen tillkännager för regeringen som sin mening vad som
              anförs i motionen om att alla offentligt finansierade vårdgivare
              aktivt ska medverka i forskning och utbildning.
            </item>
            <item xml:id="i-JHSiuq7fsAL3nThbdfwjYR">
              Riksdagen tillkännager för regeringen som sin mening vad som
              anförs i motionen om att nationella riktlinjer, liksom vissa läkemedelsrekommendationer,
              bör utformas så att de kan göras obligatoriska i vården.
            </item>
            <item xml:id="i-Xu3tBnr7VyPSifKGtwxBh5">
              Riksdagen tillkännager för regeringen som sin mening vad som
              anförs i motionen om att äldre multisjuka bör få en personlig
              läkare med helhetsansvar för behandlingar och läkemedel samt utförandet
              av regelbundna läkemedelsgenomgångar.
            </item>
            <item xml:id="i-3fGXkCx46VbpidHdLRhE8r">
              Riksdagen tillkännager för regeringen som sin mening vad som
              anförs i motionen om att huvudmannaskapet för all hemsjukvård
              och äldreomsorg bör ligga hos kommunen.
            </item>
            <item xml:id="i-15YjFUv6LQfKcdvdApEShY">
              Riksdagen tillkännager för regeringen som sin mening vad som
              anförs i motionen om att tillsätta en utredning för att se över
              om och hur kommunerna kan ges möjlighet att anställa läkare för
              att bedriva hemsjukvård.
            </item>
            <item xml:id="i-LcWxc6s7yNX6QzjA2WWUqc">
              Riksdagen tillkännager för regeringen som sin mening vad som
              anförs i motionen om att geriatrik, gerontologi och demenskunskap
              bör ingå på samtliga grundutbildningar inom vård och omsorg. 2
            </item>
            <item xml:id="i-Mka3F4FBMSoRxkw7b8UKwB">
              Riksdagen tillkännager för regeringen som sin mening vad som
              anförs i motionen om att införa en lägsta kompetensnivå för att
              arbeta med sköra äldre.
            </item>
            <item xml:id="i-WpbHddDdv2onbZDiDQQD31">
              Riksdagen tillkännager för regeringen som sin mening vad som
              anförs i motionen om att en praktisk handbok för äldre och mat
              bör utarbetas.
            </item>
            <item xml:id="i-5J6zQ5YRpx769kQ86FXvXq">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              se över sina riktlinjer angående läkemedel med hänsyn till multisjuklighet
              och ålder.
            </item>
            <item xml:id="i-G8s9RadPmC3YULEEiciYz7">
              Riksdagen tillkännager för regeringen som sin mening vad som
              anförs i motionen om att en systematisk uppföljning samt en skärpt
              kontroll och tillsyn bör införas när det gäller antibiotikaförskrivningen.
            </item>
            <item xml:id="i-5yYzwwKZnYTcWMGnAKudzT">
              Riksdagen tillkännager för regeringen som sin mening vad som
              anförs i motionen om att en kommission för läkemedelssäkerhet
              bör tillsättas för att kartlägga omfattning och orsaker till felaktig
              läkemedelsanvändning.
            </item>
            <item xml:id="i-2LdooPMHFqNxFZvXvWCieA">
              Riksdagen tillkännager för regeringen som sin mening vad som
              anförs i motionen om att införa en lex Gulli med anmälningsskyldighet
              vid misstanke om läkemedelsvanvård.
            </item>
            <item xml:id="i-GAofAcAseFBmZFr55kQdNx">
              Riksdagen tillkännager för regeringen som sin mening vad som
              anförs i motionen om att hänsyn ska tas till miljökonsekvenser
              vid godkännande av läkemedel.
            </item>
            <item xml:id="i-2yxDjb3y8LFcBmito559fc">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              se över möjligheterna för ett ökat producentansvar för avloppsrening
              och insamling av överblivna läkemedel.
            </item>
            <item xml:id="i-46iv6JyjinwWiGhxV1GgAb">
              Riksdagen tillkännager för regeringen som sin mening vad som
              anförs i motionen om att personligt ombud bör inrättas över hela
              landet.
            </item>
            <item xml:id="i-QkMt4M4uvzEPpmBghgZuAN">
              Riksdagen tillkännager för regeringen som sin mening vad som
              anförs i motionen om att det i varje kommun ska finnas samverkansmodeller
              för barn och ungdomar med problem.
            </item>
            <item xml:id="i-DUu1eRWVVY5hEXWGVWfG2b">
              Riksdagen tillkännager för regeringen som sin mening vad som
              anförs i motionen om att Socialstyrelsens riktlinjer för skolhälsovården
              ska gälla för alla skolor. 2
            </item>
            <item xml:id="i-3kEFPhT1Bnx4SWdYxnSgJ5">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              se över förutsättningarna för att bygga broar mellan konventionella
              och komplementärmedicinska behandlingar.
            </item>
            <item xml:id="i-4Y2XJaeVR75y3cskHCDKJR">
              Riksdagen tillkännager för regeringen som sin mening vad som
              anförs i motionen om att en nationell genomförandeplan för jämställd
              sjukvård bör tas fram.
            </item>
            <item xml:id="i-5CtQMP62K2Af9ShD6cyNSL">
              Riksdagen tillkännager för regeringen som sin mening vad som
              anförs i motionen om ett ökat fokus på jämställdhet och genus
              på vårdutbildningarna. 2
            </item>
            <item xml:id="i-9DfntJq8rCkfmrWWf2aqX5">
              Riksdagen tillkännager för regeringen som sin mening vad som
              anförs i motionen om könsuppdelad vårdstatistik och att jämställd
              vård ska vara ett eget uppföljningsområde i de nationella jämförelserna.
            </item>
            <item xml:id="i-9hLRyDqfXNtqGreigTwWDJ">
              Riksdagen tillkännager för regeringen som sin mening vad som
              anförs i motionen om att det ska vara obligatoriskt för landstingen
              att säkerställa mammografi i enlighet med Socialstyrelsens riktlinjer.
            </item>
            <item xml:id="i-WxVbGVzjixLz8tbDqVTnAk">
              Riksdagen tillkännager för regeringen som sin mening vad som
              anförs i motionen om att varje landsting bör analysera vilka kvinnor
              som inte deltar i screeningprogrammen och varför samt utforma
              strategier för riktade insatser mot dem som inte deltar.
            </item>
          </list>
          <p xml:id="i-9HPAzp4EugEgWntFGxJhB3">
            1 Yrkande 5 hänvisat till FiU.
          </p>
          <p xml:id="i-AqLxh91khkYgkEEjfxH8uD">
            2 Yrkandena 14, 25 och 28 hänvisade till UbU.
          </p>
        </div>
        <div type="motContent">
          <head type="h1" xml:id="i-VPdxugvCGWssybGYqjTXt3">
            2 Motivering
          </head>
          <p xml:id="i-V7J1eMGpWNR6hQqKJUnNkC">
            En jämlik hälso- och sjukvård är en av grundvalarna i den svenska
            välfärden. Alla människor i Sverige ska ha lika rätt till bra
            kvalitet och god tillgänglighet till vården, oavsett var man bor,
            vem man är, vad man tjänar eller vilket kön eller religion man
            tillhör. Det är patienter med störst behov som ska prioriteras
            först inte de med störst plånbok. Det krävs ett tydligt politiskt
            ledarskap för att prioritera vården för de sjukaste och sköraste.
            Hälso- och sjukvården ska därför styras demokratiskt och finansieras
            gemensamt och solidariskt.
          </p>
          <p xml:id="i-3oQs8GkEf7r319J6gKCC1Q">
            Studier och olika jämförelser visar att svensk hälso- och sjukvård
            håller hög kvalitet samtidigt som kostnaderna är måttliga. Men
            det finns fortfarande omotiverade köns- och klasskillnader i den
            svenska vården. Kvinnor och män behandlas olika. Social bakgrund
            och tillhörighet har stor betydelse för vilken vård man får och
            vilka resurser man får tillgång till. Det finns också brist på
            kunskap om hbt-personers situation inom hälso- och sjukvården
            och psykia-trin.
          </p>
          <head type="h1" xml:id="i-HGDENX2ALPcb3HUawwcW8g">
            3 Politik för en modern IT-strategi i vården
          </head>
          <p xml:id="i-33hZamZGt33t5o3gAoifAg">
            Det finns enorma möjligheter att med hjälp av informations- och
            kommunikationsteknik förbättra och utveckla vården för patienterna.
            En väl utvecklad IT-infrastruktur leder till att vårdpersonalen
            kan ägna mer tid åt patienterna och anpassa vården till varje
            patients behov. När IT används som ett strategiskt verktyg i alla
            delar av vården kan de samlade vårdresurserna utnyttjas på ett
            mer effektivt sätt. Men för att detta ska bli verklighet krävs
            en nationell och uthållig kraftsamling.
          </p>
          <p xml:id="i-73m2viWFwDX1699ry6TToz">
            Den nuvarande regeringen har inte prioriterat arbetet med den
            nationella IT-strategin. Många bra förslag som skulle kunna underlätta
            och effektivisera arbetet både för personal och för patienter
            har inte fullföljts. Det finns alltför många olika IT-system inom
            vården som inte är kompatibla med varandra, och utvecklingen går
            mot att det blir än fler.
          </p>
          <p xml:id="i-8BkYy2KmA6jpyTnEidiLdx">
            Det ofullbordade IT-arbetet har istället för att rationalisera
            vården inneburit tidstjuvar och merarbete. Det är samtidigt viktigt
            att inte låsa in sig i stora dyra system där kostnaderna kan löpa
            iväg på grund av monopolsituationer. Därför bör användandet av
            öppna standarder vara norm. Syftet ska vara att förenkla och effektivisera
            både tidsmässigt och ekonomiskt. Den nationella IT-strategin måste
            moderniseras och uppdateras för att sedan omgående sjösättas.
          </p>
          <p xml:id="i-QJaBpn1LYCknDroXamL1cR">
            Journalerna är i dag splittrade och svåröverskådliga. Olika personalkategorier
            för var sin journal med dubbelarbete som följd. All information
            om en patient ska samlas på ett ställe så att patienten slipper
            berätta sin sjukdomshistoria vid varje ny vårdkontakt. Patienten
            ska ha tillgång till sin egen journal. Det administrativa arbetet
            minskar, tid sparas och patientsäkerheten ökar. Mot denna bakgrund
            anser vi att ett system med en journal per patient bör tas fram.
            Detta bör riksdagen som sin mening ge regeringen till känna.
          </p>
          <p xml:id="i-2P9QiV7g1WZRXVp2bLX6b1">
            Många människor, oavsett ålder, behöver hjälp med att hålla ordning
            på information som har med den egna hälsan att göra. Det är svårt
            att minnas vilken antibiotika läkaren ordinerade sist, vilka vaccinationer
            som är gjorda eller vilket knä som smärtade för tio år sedan.
            På samma sätt som de flesta människor i dag har ett bankkonto
            på Internet kan man ha ett säkert konto för att samla information
            som rör hälsan. Hälsokontot ska vara individuellt. Ingen annan
            än den som har hälsokontot ska ha tillgång till informationen.
            Kontot ska vara lika säkert som ett bankkonto. Ett hälsokonto
            kan t.ex. innehålla den egna journalen, kortfattad information
            från vårdcentraler, sjukhus och hemsjukvård, information från
            apoteket, tandläkaren, optikern, vaccinationer, utlandsvård etc.,
            läkemedelsförteckning, personliga minnesanteckningar. På sikt
            ska det också finnas möjlighet att ha direktkontakt med vården.
            Vi anser därmed att regeringen bör se över möjligheten för alla
            som vill att ha ett eget hälsokonto för hälsoinformation på nätet.
            Detta bör riksdagen som sin mening ge regeringen till känna.
          </p>
          <p xml:id="i-AdMQxnj8J3UrhGDEmB8Uk3">
            Sjukvårdsrådgivningen driver en hemsida på Internet som heter
            1177.se. Vi vill att hälsokontot ska kunna nås via denna hemsida.
            1177.se kommer i framtiden att bli mer interaktivt för medborgarna,
            man ska kunna boka tider i vården, förnya recept etc.
          </p>
          <head type="h1" xml:id="i-6CHvhqMoaLMyM99iyxUqiZ">
            4 En hälsofrämjande, jämställd och jämlik vård
          </head>
          <p xml:id="i-2C1Waz9zJ9E1cop1XaVTqT">
            Primärvården har en central betydelse för det sjukdomsförebyggande
            hälsoarbetet och för en jämlik och jämställd hälsa. Internationell
            forskning visar att en bra primärvård är den del av sjukvården
            som har störst betydelse för folkhälsan. Utan en bra primärvård
            utnyttjas inte den samlade hälso- och sjukvårdens resurser på
            bästa sätt. Men det är inte bara primärvården som bär ansvar för
            ett sjukdomsförebyggande hälsoarbete. Även sjukhus har en viktig
            hälsofrämjande roll.
          </p>
          <p xml:id="i-P2PN8FxSfv3iD87qKmxsYh">
            Att vårdkedjor fungerar väl, och att människor har vetskap om
            att sjukhusvården finns tillgänglig, med god kompetens och hög
            kvalitet den dag de själva eller anhöriga behöver har i sig en
            viktig hälsofrämjande funktion. Hur vården ges och personalens
            bemötande har stor betydelse, men även sådant som lokalernas utformning,
            väntetider och den mat som serveras. Helt centralt är huruvida
            sjukhusen ser sin roll som inte bara åtgärdande utan också hälsofrämjande.
            Det får tydliga konsekvenser. Det gäller t.ex. hur mycket man
            arbetar med livsstilsråd, uppföljning efter inläggning, kontakter
            med primärvården och samhället i övrigt.
          </p>
          <p xml:id="i-5ngTEw6nS6B5vNc3GBsUCU">
            Vi anser att resurserna ska styras dit där behoven är störst.
            Ersättningssystemets utformning styr vårdens prioriteringar, och
            därför får man olika effekter av vårdvalssystem beroende på hur
            systemet ser ut. Ersättningssystemen inom primärvården ska utformas
            så att hälsans bestämningsfaktorer tillsammans med sjuklighet
            och vårdtyngd styr resurserna. Ersättningssystemen bör premiera
            hälsofrämjande och sjukdomsförebyggande insatser för alla åldersgrupper,
            teamarbete och hög tillgänglighet.
          </p>
          <p xml:id="i-MRoNdh1Qc7C4mBtDp2rJYR">
            Arbetet med att omvandla vårdcentraler till hälsocentraler ska
            främjas. Det innebär exempelvis att vårdcentraler bör erbjuda
            insatser för rökavvänjning, alkoholrådgivning, kostrådgivning,
            samt skadeförebyggande arbete inom äldreomsorgen och läkemedelsgenomgångar.
            I de fall man vet att livsstilsförändringar ger lika eller större
            effekt som läkemedel och då läkaren bedömer att det är möjligt
            bör detta i första hand prövas och följas upp. På ett antal platser
            i landet har Fysisk Aktivitet på Recept (FAR) framgångsrikt prövats.
            I samarbete med andra aktörer inom friskvårdsområdet kan arbetet
            med motion på recept utvecklas och förbättras. Teamarbete mellan
            olika personalgrupper är en nödvändig förutsättning för ett arbete
            som utgår från en helhetssyn på människan och möjlighet att möta
            mångskiftande vårdbehov och socialmedicinsk problematik. Därför
            anser vi att förebyggande arbete tydligt ska ingå i primärvårdens
            uppdrag.
          </p>
          <p xml:id="i-WeMBetxpsjVZ7QT3DQboCS">
            Vi vill även på andra sätt stödja och tydliggöra en utveckling
            mot hälsofrämjande sjukvård. Vi överväger att föra in ett förtydligande
            i hälso- och sjukvårdslagen (HSL) om att ersättningssystemen i
            vården ska utformas så att hälsofrämjande och sjukdomsförebyggande
            insatser med jämlikhetsperspektiv premieras.
          </p>
          <p xml:id="i-NzLL1DASkXbBVgHcyCXzu6">
            Människor ska ha inflytande över sin hälso- och sjukvård. Medborgare
            ska ha rätt att välja vårdcentral och läkare. Den svenska sjukvården
            kan och ska bli bättre på detta. De lokala och regionala lösningarna
            kan variera och andra aktörer än offentliga kan bidra.
          </p>
          <p xml:id="i-YQ9P6crHkvSuqeqWnXyis9">
            Regeringen har infört ny lagstiftning för valfrihet som innebär
            valfrihet för vårdföretag. Landstingens möjlighet att säkerställa
            att alla medborgares vårdbehov kan tillgodoses har starkt begränsats.
            Vi menar att de gällande lagarna LOV och lagen om vårdval har
            stora och avgörande brister. Lagarna innebär fri etablering för
            företag inom välfärdsområdet och hindrar därmed landstingen/regionerna
            att utforma och utveckla modeller för en god primärvård utifrån
            medborgarnas behov. Det kommunala självstyret sätts ur spel.
          </p>
          <p xml:id="i-SCmFpbDtxy8cgDX7pMYjbk">
            Fri etablering innebär att landstingen/regionerna blir tvungna
            att tillåta vårdföretag att etablera sig där de finner det mest
            lönsamt. Det finns en risk att utbudet av primärvårdsenheter blir
            lägre i mer kostnadskrävande områden. Det är oacceptabelt att
            marknadsmekanismer ska sätta spelreglerna för en behovsstyrd verksamhet.
            Vi avvisar lagstiftning om fri etablering för vårdföretagen. Det
            är inte rimligt att privata vårdföretag har fri tillgång till
            skattebetalarnas pengar utan att politiska beslut har fattats.
          </p>
          <p xml:id="i-459cof36CzMbV5msYwZZDb">
            LOV möjliggör även för privata utförare att sälja tilläggstjänster.
            Vi motsäger oss bestämt en hälso- och sjukvård där de som har
            råd tillåts köpa extra tjänster inom den offentliga verksamheten.
            Det öppnar för en tudelning av vården som leder till att det blir
            plånboken och inte behoven som styr. Det kommer även på sikt att
            leda till att den offentligt finansierade vården urholkas. Risken
            är stor att det skapas en lägsta nivå som alla har tillgång till
            och den som vill (och har råd) kan köpa tjänster eller behandlingar
            utöver detta.
          </p>
          <p xml:id="i-5ZfiiA1MMEVcYKUYfbUCqc">
            En demokratiskt styrd och solidariskt finansierad vård som ges
            efter behov är en grundläggande del av den svenska välfärden.
            Det är viktigt att medborgarna har valmöjlighet. Det är medborgarna
            som ska ha rätt att välja vårdgivare, inte vårdföretagen som ska
            få välja patienter.
          </p>
          <p xml:id="i-pfCY4y7GiXVheeq1x2fEA">
            Mot bakgrund av detta bör därför en ny lag om medborgarnas valfrihet
            i vård och omsorg utformas i enlighet med ovan. Detta bör riksdagen
            som sin mening ge regeringen till känna.
          </p>
          <head type="h1" xml:id="i-6viVUpFP1oj5SBhgzSFbz6">
            5 Ökat inflytande och ett utvecklat utbud
          </head>
          <p xml:id="i-6B4RvQ3zk5sfbvQ9sycvkr">
            Människor är olika, och innehållet i vård och behandlingsformer
            måste kunna se olika ut för att passa så många människors behov
            som möjligt. Vårdverksamhet som ägs och utvecklas nära patienter
            och brukare eller genom medlemsbaserade organisationer kan bidra
            till ett utökat utbud som ökar delaktighet och ansvar.
          </p>
          <p xml:id="i-XM9vknXp6EGaqnmRLBeGDA">
            Den snabba ökningen av privat driven men offentligt finansierad
            hälso- och sjukvård och omsorg har dock i huvudsak skett genom
            kommersiella vårdföretag. Omfattningen av sjukvård och omsorg
            utförda av idéburna vårdgivare har varit i stort sett oförändrad.
            Det kan bero på att den ideella sektorn har varit missgynnad och
            inte har kunnat hävda sig på lika villkor som de privata aktörerna.
          </p>
          <p xml:id="i-3uytDFrbKVWqX4EWqapjtV">
            Det är viktigt att villkoren är sådana att ideella och idéburna
            organisationer kan och får utföra kompletterande verksamhet till
            den offentliga sektorn. Vi vill se över mindre aktörers möjlighet
            att verka inom vård och omsorgsområdet utan att de tvingas in
            i en modell som är utformad efter stora privata företags vinstintressen
            och kommersiella villkor. Det är viktigt att beakta den särart
            som de ideella och idéburna organisationerna har. Det är också
            viktigt att hålla isär rollerna mellan den ideella basverksamheten
            och den verksamhet som de ideella och idéburna organisationerna
            utför på uppdrag av offentliga instanser. Frivilliga krafter inom
            den ideella sektorn får aldrig bli ett sätt för samhället att
            få gratis välfärd.
          </p>
          <p xml:id="i-8qTZXL6wVxffA3mgU5yfBc">
            Hälso- och sjukvården och äldreomsorgen ska vara gemensamt och
            solidariskt finansierad. Det finns utrymme för nya idéer och arbetssätt
            som kan utveckla den offentligt finansierade vården och äldreomsorgen.
            Enligt vår mening är det särskilt viktigt att värna drivkrafter
            för kvalitet och delaktighet i verksamheten framför vinstintresse
            som grundläggande drivkraft.
          </p>
          <p xml:id="i-X9LAaRfxaxnpLzyYnoqEd8">
            Vi är bekymrade över både etableringsfriheten och den minskade
            möjligheten för den politiskt valda majoriteten att styra vilka
            som har möjlighet att etablera sig och var. De valmöjligheter
            som i realiteten erbjuds medborgarna i stor utsträckning är större
            aktörer med överordnat vinstintresse. Detta utan att det innebär
            valfrihet i vårdutbud eller innehåll i verksamheten.
          </p>
          <p xml:id="i-WvbdRRfQHFkK8tqXUNrmJr">
            Därför bör en utredning tillsättas med uppdrag att undersöka
            möjligheten att främja ett utökat utbud och ett utökat inflytande
            av personal, brukare och medlemsbaserade organisationer när det
            gäller att utveckla hälso- och sjukvården och omsorgen. Detta
            bör riksdagen som sin mening ge regeringen till känna.
          </p>
          <p xml:id="i-2N3emoGXVQhxwVhhkB5JHg">
            Likaså bör lagen om offentlig upphandling (LOU) ändras genom
            att ta bort hälso- sjukvård och omsorg från det lagen i dag omfattar.
            Detta bör riksdagen som sin mening ge regeringen till känna.
          </p>
          <p xml:id="i-KhQfUTCwzbvMH9F4a6kNqG">
            Universitets- och regionsjukhusen har central betydelse för att
            ge högkvalitativ vård och jämlik vård över hela landet. Samverkan
            mellan dessa sjukhus är viktig för hela sjukvårdens infrastruktur.
            Att bryta ut och avhända sig ansvaret för sjukhusen riskerar att
            slå sönder vårdkedjor för patienter och försämra samverkan mellan
            olika delar i vården. Sjukhusen har en avgörande betydelse för
            landstingens möjlighet att leva upp till lagstadgat ansvar för
            vården, vilket gör dem olämpliga att privatisera. Det är landstingen
            och regionerna som ansvarar för hur sjukvården ska organiseras,
            och det är där de olika politiska alternativen ställs mot varandra.
            Universitets- och regionsjukhusen har central betydelse för utbildning
            och praktik för hälso- och sjukvårdens personal. Därför ska det
            inte vara tillåtet att sälja, privatisera eller stycka upp universitets-
            och regionsjukhus. Detta bör riksdagen som sin mening ge regeringen
            till känna.
          </p>
          <p xml:id="i-A343vBJSY5ovvbuzp3gBFU">
            Alla människor i Sverige ska ha lika rätt till bra kvalitet och
            god tillgänglighet till vården, oavsett var man bor, vem man är,
            vad man tjänar eller vilket kön eller religion man tillhör. Det
            är patienter med de största behoven som ska prioriteras först.
            En grundläggande förutsättning för att så ska ske är att privata
            sjukförsäkringar inte ska blandas in i den offentliga vården.
            Att använda den offentliga finansieringen som bas och i samma
            vårdföretag erbjuda tilläggstjänster med privat finansiering är
            inte acceptabelt. Kvaliteten riskerar att urholkas i den verksamhet
            som finansieras med skattemedel. Viljan att betala skatt minskar.
            Det skapar klyftor mellan de som kan betala och de som inte kan.
            Därför ska gräddfiler för privatbetalande patienter inte vara
            tillåtet i den offentligt finansierade vården. Detta bör riksdagen
            som sin mening ge regeringen till känna.
          </p>
          <head type="h1" xml:id="i-XAH7MYHiCgh7iy3LeEF7ZB">
            6 Politik för kvalitet och säkerhet i hälso- och sjukvården
          </head>
          <p xml:id="i-WjxnSk24kkMvsP8uqVgTAe">
            Alla patienter ska vara säkra på att de får vård av god kvalitet
            oavsett var i landet de bor eller vilken sjukdom de söker för.
            Säker vård av hög kvalitet är grundläggande för den svenska vården.
            Ändå drabbas runt 100 000 patienter varje år av vårdskador i Sverige
            och för cirka 3 000 patienter kan vårdskadan ha varit en bidragande
            dödsorsak. Vårdskador kostar samhället ca 2 miljarder kronor varje
            år. Rapporter visar också att det finns stora skillnader i vård
            och behandling beroende på vem du är eller var du bor.
          </p>
          <p xml:id="i-2EXnAtR3rLmTkWPei6DZwk">
            Det är oacceptabelt att det fortfarande finns tydliga klass-
            och könsskillnader i vilken vård som ges. Ojämlikheten inom vården
            kommer till uttryck exempelvis i avsevärt högre dödstal i så kallad
            åtgärdbar dödlighet för utlandsfödda och för grupper med lägre
            utbildningsnivå. Dessa grupper tas också i betydligt högre utsträckning
            in på sjukhus för tillstånd som är åtgärdbara inom den öppna vården.
            Läkemedelsbehandlingen vid vissa större folkhälsosjukdomar för
            lågutbildade personer och personer födda utanför EU följer i mindre
            utsträckning riktlinjer. Skillnader i primärvårdens tillgänglighet
            kan också bidra till en ojämlik tillgång till hälso- och sjukvården.
            Kvinnliga patienter drabbas oftare av kvalitetsbrister och problem
            i vården, inte bara inom öppenvården utan även inom slutenvård
            där kvinnliga och manliga patienter är ungefär lika många. För
            oss är det en själklarhet att alla patienter ska bli bemötta på
            ett respektfullt sätt inom vården. Diskriminering, oavsett vilken
            grund, är oacceptabelt.
          </p>
          <p xml:id="i-Xzv5fsbos8uwydUnKPL3Xc">
            Läkemedel är i dag den vanligaste behandlingsmetoden inom sjukvården.
            Samtidigt är problemen med felaktig läkemedelsanvändning stora.
            Beräkningar visar att det kostar samhället runt 10 miljarder kronor
            om året i extra kostnader. Läkemedel står i dag för en stor del
            av sjukvårdens skador. Många, inte minst äldre, har i dag för
            många läkemedel eller läkemedel som inte passar ihop med varandra.
            Överförskrivning av läkemedel påverkar både patientsäkerheten
            och miljön negativt och kostar samhället alltför stora resurser.
            Mot denna bakgrund bör därför ett nationellt stöd för korrekt
            och säker läkemedelshantering som minskar läkemedelsskador, biverkningar
            och överförskrivningar införas. Detta bör riksdagen som sin mening
            ge regeringen till känna.
          </p>
          <p xml:id="i-RFXsRHEny32RgsvfnHq5so">
            Brister och skillnader i patientsäkerhet och kvalitet är oacceptabla
            oavsett vilken behandlingsmetod det gäller. Det är bra att öppna
            jämförelser och kvalitetsregister blir mer tillgängliga och utvecklade.
            Vi vill medverka till att kvaliteten i vården blir mer synlig
            och jämförbar för medborgarna samt underlätta jämförelser med
            sjukvården i andra länder, för att lära av andra. Men, att enbart
            ge individen möjlighet att välja och söka sig till den bästa vården
            räcker inte. Medborgarna har rätt att förvänta sig att samhället
            förvissar sig om att vården håller hög kvalitet och säkerhet.
            Det är särskilt viktigt när medborgarna har många vårdgivare att
            välja mellan. Det kan aldrig vara den enskilde patientens ansvar
            att välja en vårdgivare som uppfyller högt ställda kvalitets-
            och säkerhetskrav. Alla patienter ska känna sig trygga med att
            den bästa möjliga vården ges oavsett vem man är eller var man
            bor eller vilken vårdgivare man väljer. Statens insatser för att
            säkerställa kvalitet och säkerhet är i dag i alltför hög grad
            fokuserade på tillsyn när något händer. Men, det räcker inte att
            rätta till saker i efterhand. Vi vill säkerställa att det blir
            rätt från början. Om en vårdgivare bryter mot hälso- och sjukvårdslagen
            händer i praktiken ingenting. Därför ska alla offentligt finansierade
            vårdgivare aktivt medverka i forskning och utbildning. Detta bör
            riksdagen som sin mening ge regeringen till känna.
          </p>
          <p xml:id="i-7ua1vttsHtrN8xVNUjkL7k">
            Sjukvård är en riskfylld och komplex verksamhet. Sjukvården måste
            därför hela tiden arbeta med patientsäkerhet och lära av sina
            misstag för att förbättra och utveckla kvaliteten och bekämpa
            ojämlikheter i vården. För att all personal ska känna sig trygg
            med att rapportera in avvikelser är det viktigt att misstag och
            tillbud används i lärande och förebyggande syfte och inte för
            att peka ut syndabockar. Det bör genomföras regelbundna vårdskadeundersökningar
            inom hälso- och sjukvården där data presenteras köns- och åldersuppdelat.
            Alla vårdskadeundersökningar ska åtföljas av särskilda åtgärdsprogram.
            Arbetet kräver naturligtvis flera insatser och bygger på att det
            bedrivs ett aktivt arbete över hela landet och i alla delar av
            vården. Det arbete som bedrivs i dag med nationella riktlinjer
            och öppna jämförelser är ett bra första steg. Dock bör nationella
            riktlinjer, liksom vissa läkemedelsrekommendationer, utformas
            så att de kan göras obligatoriska i vården. Detta bör riksdagen
            som sin mening ge regeringen till känna.
          </p>
          <p xml:id="i-RfKZW1fai6oJ89VqHuTSqf">
            Det finns i dag brist på flera läkar- och sjuksköterskespecialiteter.
            Tillgången till läkare ser olika ut över landet. Läget kommer
            att förvärras eftersom stora pensionsavgångar är att vänta i vården
            inom loppet av ett par år. Det är därför angeläget att hitta nya
            lösningar för att möta denna utmaning. Vi vill långsiktigt säkerställa
            kompetensförsörjningen i vården genom specialistutbildning av
            sjuksköterskor och undersköterskor och öka dimensioneringen av
            läkarutbildningen.
          </p>
          <p xml:id="i-WRTzMFrGbdgxEESKmNW44e">
            I dag ägnar läkare och sjuksköterskor endast cirka 35 procent
            av sin tid åt direkt patientarbete. Dokumentation och administration
            är nödvändigt men tar orimligt mycket tid. Kvalificerad vårdpersonal
            använder för mycket tid åt att vänta på resultat eller varandra,
            att leta efter journaler eller annat, att boka om och sköta logistik.
            Vi vill systematiskt minimera den del av vårdpersonalens arbete
            som helt enkelt går åt till fel saker. Det är därför viktigt att
            personalens kompetens används på rätt sätt och att vården inte
            fastnar i stelbenta hierarkier.
          </p>
          <p xml:id="i-SmsQpdQJdvLp5hxLxSFH29">
            Vi anser att staten bör ta initiativ till att tillsammans med
            sjukvårdshuvudmännen utveckla ett handlingsprogram för att systematiskt
            minska den tid vårdpersonalen måste ägna åt administrativa arbetsuppgifter
            och annat som inte är till direkt nytta för patienterna och vårdarbetet.
          </p>
          <p xml:id="i-Lin3yYdDLopxXrDimu8fdV">
            Med utgångspunkt i det arbete som i dag pågår i vården, vid Socialstyrelsen
            och Sveriges Kommuner och Landsting nationella riktlinjer, register,
            indikatorer för god vård, öppna jämförelser och utvärderingar
            etc. anser vi att kvalitets- och patientsäkerhetsarbetet bör skärpas
            och intensifieras. Vi vill medverka till hög patientsäkerhet och
            sammanhängande processer inom och mellan olika sjukvårdsenheter
            och sektorer för patienten samt garantera tydliga kommunikationsvägar
            för patienter som blivit felbehandlade eller skadade av vården.
          </p>
          <p xml:id="i-3BN6uXtC5fiet7269cTWbm">
            Vi anser att det bör utvecklas ett system för att sätta kvalitetsarbetet
            i fokus och garantera högt ställda krav på kvalitet och patientsäkerhet
            i hälso- och sjukvården. Vi vill kontinuerligt och systematiskt
            efterfråga brukarnas bedömning av de olika välfärdsverksamheterna.
          </p>
          <head type="h1" xml:id="i-D2vykhTrRT5doTWr6Mj6Mf">
            7 Sjuka äldre
          </head>
          <p xml:id="i-QiadsqL9E3NNhRPpmn61Sv">
            Vården för de mest sjuka äldre har i dag stora brister och är
            en prioriterad fråga för oss. Den grundläggande förutsättningen
            för att de allra svagaste och sköraste patientgrupperna i samhället
            ska få tillgång till vård är att vården ges på lika villkor, efter
            behov och finansieras gemensamt.
          </p>
          <p xml:id="i-Tgm4m2ZjkL3owC7DsC7GJQ">
            De klasskillnader som finns i yrkeslivet blir inte mindre påtagliga
            vid pensioneringen. Arbetslöshet, dåliga arbetsvillkor, otillräcklig
            utbildning, svag ekonomi och otrygghet tidigare i livet präglar
            livsvillkoren som äldre. Det finns en stor grupp äldre, framför
            allt kvinnor, som lever under knappa förhållanden och med stor
            ohälsa. Utmaningen blir att garantera och klara av en vård och
            omsorg av hög kvalitet för alla äldre på lika villkor oavsett
            bakgrund, även om de äldre successivt blir så många fler.
          </p>
          <p xml:id="i-XbrcgUfV9pQDCdEGWPHsmM">
            Ett minskat offentligt åtagande har hittills resulterat i privatisering
            av vård och omsorg. För lågutbildade äldre har det resulterat
            i anhörigvård. För högutbildade äldre har det arbetet kunnat delas
            på dels en ökning av anhörigvård, dels en ökning av privat köpt
            omsorg. Det är en utveckling som i sig vidgar samhällsklyftorna
            både ur ett klass- och ett könsperspektiv. Anhörigvårdarna är
            främst medelålders döttrar, särskilt utomnordiskt födda, och särskilt
            till lågutbildade äldre.
          </p>
          <p xml:id="i-DHDsRiKZ9cXoL7GHW2hHxq">
            Om 1520 år kommer antalet äldre över 80 år att öka markant. Det
            blir en utmaning att klara finansiering och personalförsörjning
            inom vård och omsorg. Detta är ingen omöjlig uppgift. Vi måste
            redan nu ställa om samhället för denna demografiska förändring.
            Vänsterpartiet, tillsammans med Socialdemokraterna och Miljöpartiet,
            påbörjade detta arbete genom att riksdagen år 2006 fattade beslut
            om en tioårig nationell utvecklingsplan för vård och omsorg om
            äldre.
          </p>
          <p xml:id="i-JLtDhEAw2HdApNDp5ieNfG">
            Äldre och multisjuka människor slussas ofta mellan kommuner och
            landsting och kan ibland hamna i kläm när avvägningar kring vårdbehovet
            avgörs. Kommuner och landsting bör gemensamt utveckla samarbete
            och organisation för vården av äldre för att primärvård, socialtjänst
            och slutenvård ska skapa gemensamma rutiner för att bättre ta
            hand om mycket gamla och multisjuka patienter som ofta behöver
            sjukhusvård. För att säkra kvaliteten i vården för denna grupp
            bör multisjuka äldre få en personlig läkare med helhetsansvar
            för behandlingar och läkemedel samt utförandet av regelbundna
            läkemedelsgenomgångar. Detta bör riksdagen som sin mening ge regeringen
            till känna.
          </p>
          <p xml:id="i-6vdQyc4mvv7GUcT2GW9BqF">
            I hälften av landets kommuner är det fortfarande två olika organisationer
            för vården och omsorgen om äldre som vårdas hemma. Det betyder
            att först kommer kommunens hemtjänst och någon timme senare kommer
            landstingets omvårdnadsteam. Det blir många olika personer att
            lära känna och stor risk att den ena inte vet vad den andra gör.
            Äldre är värda en bättre omvårdnad. Kommunen har ansvar för hemsjukvården
            för alla dem som bor i ett särskilt boende. I hälften av landets
            kommuner är det kommunen som är ansvarig för hemsjukvården även
            för dem som bor i eget boende och så bör det vara i alla kommuner.
            Vårdens organisation måste förändras för att utgå från den multisjuka
            äldre istället för att organiseras utifrån diagnoser eller organ.
            Därför bör huvudmannaskapet för både hemsjukvård och äldreomsorg
            samlas hos kommunen för att bättre kunna samverka och integrera
            insatserna. Detta bör riksdagen som sin mening ge regeringen till
            känna.
          </p>
          <p xml:id="i-PM5dyzsZDoN6HSvL3xsWjr">
            Likaså bör en utredning tillsättas för att se över om och hur
            kommunerna kan ges möjlighet att anställa läkare för att bedriva
            hemsjukvård. Detta bör riksdagen som sin mening ge regeringen
            till känna.
          </p>
          <p xml:id="i-RFWH8TANoB56oaUbXB9c7Y">
            I så stor utsträckning som möjligt ska äldres behov hanteras
            i den nära hälso- och sjukvården. Utöver fler utbildade och bättre
            tillgång till geriatriker och specialistutbildade sjuksköterskor
            inom äldrevård på vårdcentralerna måste alla allmänläkare ha utbildning
            och kunskap om äldres sjukdomar och behov. Ersättningssystemen
            måste utformas så att det blir möjligt för allmänläkaren att följa
            sin patient och ta ett helhetsansvar.
          </p>
          <p xml:id="i-Bu5jkERmSYkXzXPE5ESYfn">
            Personalens kompetensnivå är en av de viktigaste nycklarna för
            att höja kvaliteten för vården och omsorgen om de äldre. Utbildad
            vårdpersonal med rätt kompetens är en förutsättning för att svårt
            sjuka personer med nedsatt autonomi ska få rätt vård och behandling.
            Vi anser att en bred kompetenssatsning bör göras för att öka spetskompetens
            hos alla yrkesgrupper som arbetar inom demensvården. Geriatrik,
            gerontologi och demenskunskap bör ingå på samtliga grundutbildningar
            inom vård och omsorg. Detta bör riksdagen som sin mening ge regeringen
            till känna.
          </p>
          <p xml:id="i-D5FBLrupefYWcvLnr1aCrf">
            För att markera att arbetet med sköra äldre är ett ansvarsfullt
            och viktigt jobb bör det införas en lägsta kompetensnivå för en
            anställning. Detta bör riksdagen som sin mening ge regeringen
            till känna
          </p>
          <p xml:id="i-TeXiuYbY4VvefZnoZ4m6Xz">
            Det är viktigt att diagnos ställs i ett tidigt skede av sjukdomen
            så att patienten bemöts med värdighet och respekt. Vi anser att
            fler geriatriker bör utbildas samt att undersköterskor ska kunna
            specialisera sig till t.ex. rehabiliteringsundersköterska eller
            demensundersköterska och att dessa specialiseringar bör vara nationella.
          </p>
          <head type="h1" xml:id="i-HjSsBJLArXAwvzzPepFo9R">
            8 God mats betydelse för livskvalitet
          </head>
          <p xml:id="i-47HsuLRu3oY9TwRkSywGCi">
            Många äldre får i dag inte den näring de behöver för att kunna
            leva ett bra liv. Det spelar heller ingen roll hur näringsriktig
            maten är om den serveras i oaptitliga plastlådor. Den låt-gå-mentalitet
            som fått prägla utvecklingen av vår matkultur har skapat stora
            konsekvenser, bl.a. i form av ohälsa och miljöförstöring. Lagstiftning
            och styrmedel uppmuntrar i dag till långa transporter snarare
            än lokal tillagning och behöver därför ses över. Gällande lagstiftning
            är inte tillräckligt känd i verksamheterna. Det finns missuppfattningar
            om vad man får och inte får göra när det gäller äldre och mat,
            t.ex. hur upphandling får göras eller hur regler för tillagningskök
            ser ut. En praktisk handbok för äldre och mat bör därför utarbetas
            som tydliggör gällande lagstiftning på området. Detta bör riksdagen
            som sin mening ge regeringen till känna.
          </p>
          <p xml:id="i-WdpcZL3dRsM7fmsB69d4ok">
            Det är inte aptitligt att sjukhus och äldrevård ger äldre och
            sjuka mat som uppenbart är gjord på så undermåliga råvaror att
            tiotal e-nummer (tillsatser) ska kamouflera innehållet. De äldres
            aptit kan helt förtas av att den trista maten serveras i ännu
            tråkigare plastlådor. Det är som om någon glömt bort att riktig
            mat trots allt är helt grundläggande för människors välbefinnande.
            Doften av nylagad mat, serverad i en lugn och skön miljö utan
            stress borde vara något alla får uppleva till vardags.
          </p>
          <p xml:id="i-AwH9Kqv6YJSZ5hAEMdRtDa">
            Vi anser att ett äldrematslyft bör genomföras för att öka kvaliteten
            på maten till de äldre genom såväl ökad kunskap om upphandling
            som satsningar på utbildning. Exempelvis kan utvecklad kunskap
            om möjligheterna att laga mat även i mindre kök göra att man kan
            laga mat på plats i verksamheten och minska behovet av frysmat
            och långa transporter. Dietisterna har en viktig roll att spela
            i arbetet med att ta fram mat som smakar gott, matsituationen
            och att maten uppfyller alla krav på näringsriktighet.
          </p>
          <p xml:id="i-X2yUCh3L8Feh38zSpAkveZ">
            Det behövs mer forskning om hur maten och måltiden påverkar människors
            hälsa och välbefinnande. Erfarenheterna är tydliga och ett antal
            utländska undersökningar visar på ett samband mellan god mat och
            hälsa. Dessutom vet man att god och näringsrik mat har stor betydelse
            för tillfrisknandet hos sjuka. Men det behövs mer forskning om
            hur sambanden ser ut när det gäller äldre och om hur maten kan
            förbättras.
          </p>
          <head type="h1" xml:id="i-RwQ1zrszJ95n8EboQqW1N6">
            9 Läkemedelsgenomgångar
          </head>
          <p xml:id="i-KJJNpmqeVveoejHJ2wFA9Q">
            Det är naturligtvis en framgång att många nya och verksamma mediciner
            utvecklas, men läkemedel utgör ett stort och växande problem.
            Många, framför allt multisjuka äldre, har för många eller felaktigt
            kombinerade läkemedel. Vi menar att det behövs regelbundna och
            obligatoriska läkemedelsgenomgångar och enhetlig definition av
            vad som avses med läkemedelsgenomgång för dessa patienter och
            att alla äldre patienter som behöver det bör få tillgång till
            en läkare med ett helhetsansvar för den medicinska behandlingen
            och läkemedlen. Vi anser att personal i vård och omsorg ska erbjudas
            utbildning i effektiv och säker läkemedelshantering.
          </p>
          <p xml:id="i-DifsEYUthuBwxsxdmtoZ7o">
            Det finns behov av forskning och information om läkemedel som
            är helt oberoende av intressen från läkemedelsindustrin. Behovet
            av oberoende läkemedelsinformation har ökat dramatiskt sedan apoteksmarknaden
            avreglerades. Tidigare hade apoteken ett uppdrag om oberoende
            läkemedelsinformation. Nu ligger det ansvaret på Läkemedelsverket.
            Det innebär att tillgängligheten till oberoende information för
            kunden kraftigt har försämrats.
          </p>
          <p xml:id="i-5MxHXqcTHXZa6mRwixvSNN">
            Det är viktigt att läkemedel utprovas även på kvinnor och män
            över 65 år. Det finns alltför många exempel då gamla och sköra
            personer har farit illa på grund av att de har fått för många
            läkemedel, läkemedel som inte fungerar ihop eller alltför stora
            doser av läkemedel. När ett läkemedel har introducerats i vården
            är det ytterst angeläget att systematiskt följa upp användningen
            framför allt i de äldre åldersgrupperna. Kunskapen om läkemedlen
            är ofta begränsad vid introduktion då godkännandet görs på avgränsade
            och kontrollerade patientgrupper. Uppföljning skapar förutsättningar
            för att patienter ska få rätt läkemedel och rätt dos. Socialstyrelsen
            bör få i uppdrag att se över sina riktlinjer med hänsyn till multisjuklighet
            och ålder. Detta bör riksdagen som sin mening ge regeringen till
            känna.
          </p>
          <p xml:id="i-JfgQLDjToEM1tWxYFCMLML">
            Läkemedel bör även följas upp efter introduktion i vården framför
            allt med avseende på de äldre åldersgrupperna. Läkemedel bör dessutom
            i större utsträckning utprövas på äldre personer.
          </p>
          <p xml:id="i-14rs7iQozxoeE45avRUA4y">
            Felaktig och överdriven användning av antibiotika leder till
            att allt fler bakterier blir motståndskraftiga mot läkemedlet
            och inte kan behandlas. Förutom fler dödsfall kommer många rutiningrepp
            inte längre att vara möjliga. Mot bakgrund av detta bör systematisk
            uppföljning samt en skärpt kontroll och tillsyn införas när det
            gäller antibiotikaförskrivningen till hela befolkningen, men med
            särskild inriktning på personer över 75 år. Detta bör riksdagen
            som sin mening ge regeringen till känna.
          </p>
          <p xml:id="i-LnFbfKcC4GRQqi5L9Y5pjw">
            Utan effektiva antibiotika kommer sjukvården att stå handfallen
            inför en rad bakteriella infektionssjukdomar som lunginflammation,
            blodförgiftning och tuberkulos. Det blir också riskabelt att genomföra
            operationer, t.ex. byte av höftleder eller hjärtklaffar och organtransplantationer.
          </p>
          <p xml:id="i-GNxvjjy93msJszrMtX1svP">
            Läkemedelsindustrin prioriterar inte utveckling av nya antibiotika
            som klarar resistenta bakterier eftersom det inte är tillräckligt
            lönsamt. Frågan om hur antibiotikaresistens ska motverkas kräver
            en politisk lösning. En kommission för läkemedelssäkerhet bör
            därför tillsättas för att kartlägga omfattning och orsaker till
            felaktig läkemedelsanvändning. Detta bör riksdagen som sin mening
            ge regeringen till känna.
          </p>
          <p xml:id="i-9yViB9Nz2T6mUESKULHJ4t">
            I Sverige ökar problemen med resistenta bakterier. Särskilt oroande
            är utvecklingen hos äldre personer. Hela 36 procent av alla personer
            över 80 år fick minst en antibiotikakur under 2008. Förmodligen
            är antibiotikaanvändningen bland de äldre ännu högre eftersom
            en stor del av användningen på sjukhus och äldreboenden inte registreras
            per åldersgrupp. Mycket tyder på att förskrivningen av läkemedel
            många gånger är dåligt underbyggd och inte följer gällande rekommendationer.
            Många äldre utreds inte på ett korrekt sätt, vilket gör att det
            saknas en tydlig diagnos. Det leder till att en stor del av läkemedelsanvändningen
            är symtombehandling. På äldreboenden ställer läkare ofta diagnos
            och ordinerar antibiotika per telefon. De äldre riskerar att få
            fel antibiotika eller att behandlas helt i onödan. Äldre är extra
            känsliga för antibiotikas biverkningar. De tillhör också dem som
            drabbas mest av antibiotikaresistens. Därför bör en lex Gulli
            med anmälningsskyldighet vid misstanke om läkemedelsvanvård, där
            även anhöriga kan anmäla, införas. Detta bör riksdagen som sin
            mening ge regeringen till känna.
          </p>
          <p xml:id="i-Dj2APb3BxbktZi18TFZHNQ">
            Även en systematisk insamling av brukares erfarenheter och användning
            av läkemedel bör införas.
          </p>
          <head type="h1" xml:id="i-SPBkGsXLKDCjVSxg3R9kMU">
            10 Läkemedlens påverkan på miljön
          </head>
          <p xml:id="i-7Z9KG694Df3xfoDAcuX4An">
            Läkemedel och miljö har uppmärksammats allt mer på senare tid
            efter att läkemedelsrester har spårats i naturen. Rester har hittats
            i bl.a. avloppsvatten och dricksvatten. Läkemedel är oftast mer
            vattenlösliga än andra miljögifter och sprids främst via vatten.
            Till slut når de våra sjöar och hav. De är gjorda för att vara
            biologiskt aktiva och ge effekt på oss människor, men när läkemedelsrester
            når naturen kan även djur och växter påverkas av dem. Utsläpp
            av antibiotika i naturen ökar t.ex. risken för att bakterier utvecklar
            resistens. Vid godkännande av läkemedel ska därför hänsyn tas
            till miljökonsekvenser. Detta bör riksdagen som sin mening ge
            regeringen till känna.
          </p>
          <p xml:id="i-V4y8sXMLC7at1Kdb3KTAHL">
            Ett annat exempel är hormonet östrogen som kan medföra feminisering
            av fiskhanar. Vi anser att Läkemedelsverket bör utforma underlag
            för att förse kommunerna med kunskap om hur avloppsreningen kan
            effektiviseras med avseende på läkemedelsrester. Det bör även
            tillsättas en utredning som får till uppdrag att se över möjligheterna
            för ett ökat producentansvar för avloppsrening och insamling av
            överblivna läkemedel. Detta bör riksdagen som sin mening ge regeringen
            till känna.
          </p>
          <head type="h1" xml:id="i-UXj7hKh5Lz3kd6Mt1iPS2j">
            11 Psykiskt sjuka
          </head>
          <p xml:id="i-NGf24hLuzTENyod2mg1fw8">
            Psykisk sjukdom är mycket utbrett. Trots detta har de kroppsliga
            sjukdomarna alltid haft företräde framför de psykiska inom vården.
            Vården för personer med psykisk sjukdom och psykisk funktionsnedsättning
            har stora brister. En resursförstärkning inom psykiatrin är nödvändig,
            men än viktigare är en långsiktig och hållbar ambitionshöjning.
            Vi vill bygga upp det som gått förlorat i förtroende. Människor
            i Sverige har rätt att känna sig trygga med att den psykiatriska
            vården och försäkringarna finns där när man behöver. Vi vill skapa
            fler vård- och sviktplatser. Det har skett en kraftig minskning
            av antalet vårdplatser under ganska många år.
          </p>
          <p xml:id="i-2zAX3T42dmB8vh6F87dpER">
            Många människor med psykisk sjukdom kan tack vare olika former
            av behandling under långa perioder leva vanliga liv. Men när sjukdomen
            slår till ska var och en ha inflytande över sitt eget liv och
            den behandling som ges. Vi vill skapa förutsättningar för människor
            att själva bestämma hur de ska bli behandlade när de drabbas av
            psykisk sjukdom. I ett vårdkontrakt kan den som drabbas av psykisk
            sjukdom teckna ner hur han eller hon vill bli behandlad under
            sjukdomsperioderna. Vi vill säkerställa tillgången till olika
            behandlings- och terapimetoder. Vi är olika som människor och
            reagerar olika på olika behandlingar. Vi anser också att personer
            med psykisk funktionsnedsättning bör ha rätt till arbete och sysselsättning.
          </p>
          <p xml:id="i-QRwtMkqHCnNHvDhLZ62f91">
            Personliga ombud är en mycket välriktad reform genom att det
            kommer psykiskt sjuka och psykiskt sjuka med funktionshinder direkt
            till del. Vi anser att personliga ombud ska finnas i alla kommuner.
            Ombuden hjälper brukarna att få tillgång till den hjälp de har
            rätt att få från kommunen, landstinget och olika stödenheter.
            Ombuden har som funktion att de arbetar nära brukaren och helt
            på dennes uppdrag. Utvärderingar visar bra resultat genom minskat
            antal vårddagar, och de som får denna hjälp har upplevt det mycket
            konkret och positivt.
          </p>
          <p xml:id="i-8sJ3qzihez3VesbN3FCcqd">
            I en del kommuner har man valt att dra ned på verksamheten. Det
            finns också kommuner som inte har några ombud alls. På en del
            ställen har man lagt ut verksamheten på brukarorganisationer,
            vilket vi anser har stora fördelar. Då finns inte något inbyggt
            beroendeförhållande till den huvudman man eventuellt kommer att
            rikta kritik mot. Vi vill också att man ser över en konstruktion
            för ökat oberoende genom ändrat huvudmannaskap, stärkt roll för
            brukarorganisationerna och koppling regionalt till länsstyrelserna.
            Det är viktigt att alla som behöver har tillgång till ombud oavsett
            var man bor. Personliga ombud bör därför inrättas över hela landet.
            Detta bör riksdagen som sin mening ge regeringen till känna.
          </p>
          <p xml:id="i-V2MGmKoxhUurSLRuxnfvQe">
            Vi vill satsa på barn och unga. I varje kommun ska det finnas
            en barnens räddningstjänst en kommunal åtgärdsplan för barn och
            unga med svårigheter. Ansvarsfördelningen ska vara tydlig så att
            det inte råder några oklarheter om till vem man ska vända sig
            och vem som ansvarar för vad. I varje kommun ska det därför finnas
            samverkansmodeller för barn och ungdomar med problem (samverkan
            skola, socialtjänst, BUP, ungdomsmottagning). Detta bör riksdagen
            som sin mening ge regeringen till känna.
          </p>
          <p xml:id="i-L7QAwt9mzi9xuLpuDA8hkf">
            Det krävs även satsningar på skolhälsovård. Vi föreslår att skolhälsovården
            byggs ut med en speciell satsning på mottagningstiderna så att
            elevvårdspersonalen får mer tid för det direkta mötet med eleverna.
            För att upprätthålla en jämn och hög kvalitet på skolhälsovården
            ska Socialstyrelsens riktlinjer gälla för alla skolor. Detta bör
            riksdagen som sin mening ge regeringen till känna.
          </p>
          <head type="h1" xml:id="i-H2pyiYu1ygQvZnJ685Awbt">
            12 Integrativ medicin
          </head>
          <p xml:id="i-DQ62HRiftRiR2ndws8UNLo">
            En stor del av befolkningen använder sig av komplementära eller
            alternativmedicinska metoder vid sidan av besök i sjukvården.
            Det kan t.ex. gälla besök hos kiropraktorer, naprapater eller
            akupunktörer. Människor gör ibland dessa besök i stället för besök
            hos traditionell vård, ibland görs parallella besök. Det är inte
            alltid människor berättar om dessa behandlingar i vården, eftersom
            man utgår från att det är separata världar.
          </p>
          <p xml:id="i-ro2a7kWdCHsPDUgAm3t2h">
            Det är problematiskt både för patienter och för sjukvården. För
            patienter eftersom olika behandlingar kan påverka varandra och
            förändra effekterna av dessa. Sjukvårdspersonal behöver för att
            få en helhetssyn på en patients hälsotillstånd och behandling
            veta vilka komplementära eller alternativa metoder som patienten
            eventuellt använder. Samtidigt vill man kunna bidra till behandlingar
            som ger största möjliga sammantagna effekt för patienten.
          </p>
          <p xml:id="i-2cEiZpfMDqgYvWLboTvsDB">
            Det finns behov av en diskussion om hur konventionella och komplementära
            metoder vid behov kan integreras på ett bättre sätt. Det brukar
            uttryckas med begreppet integrativ medicin. Kravet är att all
            sjukvård ska vila på vetenskap och beprövad erfarenhet. Förutsättningarna
            för att bygga broar mellan konventionella och komplementärmedicinska
            behandlingar bör därför utredas och en av flera viktiga aspekter
            som ska belysas i en sådan utredning är patientsäkerheten. Detta
            bör riksdagen som sin mening ge regeringen till känna.
          </p>
          <head type="h1" xml:id="i-A1pEGXjELM6ZrDUVHBhQhY">
            13 Jämställd vård
          </head>
          <p xml:id="i-Unv4PrRDxZtb78BnanSoiW">
            Män och kvinnor ges inte hälso- och sjukvård på likvärdiga villkor.
            Det kan handla om att kvinnor får sämre behandlingar, ges äldre
            billigare mediciner eller att de oftare får felaktiga diagnoser.
            Orsakerna till detta är flera. Även om kvinnor drabbas oftare
            av kvalitetsbrister i vården visar forskningen att även män i
            flera avseenden drabbas negativt när vården påverkas av föreställningar
            om kön. Detta är en av vårdens stora utmaningar för att höja kvalitetsnivån
            inom hälso- och sjukvården för alla. Att nå ökad jämställdhet
            i vården kräver ett brett och långsiktigt arbete med sikte på
            forskning, behandlingsmetoder och attityder. Kvinnor och män ska
            utifrån sina behov behandlas likvärdigt i sjukvården när det gäller
            resurser och insatser.
          </p>
          <p xml:id="i-8KZr41suau2zWDREK5HtQt">
            En nationell genomförandeplan för jämställd sjukvård bör därför
            tas fram med inriktning på hur man kan öka och sprida kunskap
            om hur könsfaktorer påverkar vården. Detta bör riksdagen som sin
            mening ge regeringen till känna.
          </p>
          <p xml:id="i-98MT4AtU2mRU9SmQQ12fZJ">
            Det krävs även mer forskning på området. Vi anser att forskning
            som fokuserar på vilka könsskillnader som finns och hur de uppkommer
            bör utökas. För att vården ska bli jämställd krävs det att ämnet
            integreras mer i utbildningarna. Därför behövs det ett ökat fokus
            på jämställdhet och genus på vårdutbildningarna på gymnasiet och
            högskolan, samt i vidareutbildningar för personal inom hälso-
            och sjukvården. Detta bör riksdagen som sin mening ge regeringen
            till känna.
          </p>
          <p xml:id="i-2kuPLwp39ZWYGH3Z66392C">
            Likaså ska arbetet med könsuppdelad vårdstatistik fortsätta och
            jämställd vård ska vara ett eget uppföljningsområde i de nationella
            jämförelserna. Detta bör riksdagen som sin mening ge regeringen
            till känna.
          </p>
          <p xml:id="i-GPz1iS2LaHEEw33pcQt9p8">
            Överlevnaden i bröstcancer har ökat. Den förbättrade överlevnaden
            beror dels på mammografiscreening som gör att tumörer upptäcks
            tidigare, dels på förbättrade behandlingsmetoder. Dock varierar
            överlevnadsgraden kraftigt mellan olika samhällsgrupper. Kvinnor
            som lever under sämre socioekonomiska förhållanden deltar i mindre
            utsträckning i mammografi än andra kvinnor. Detta är en avgörande
            förklaring till de stora skillnaderna i överlevnad. Vi vill skapa
            bättre förutsättningar för att fler kvinnor deltar i mammografi
            och screening för livmoderhalscancer. Ju tidigare cancer upptäcks
            desto bättre förutsättningar för en lyckad behandling. Landstingen
            ska erbjuda alla i åldern 4074 år mammografiscreening enligt Socialstyrelsens
            bedömning av det tillgängliga vetenskapliga underlaget. Det ska
            därför vara obligatoriskt för landstingen att säkerställa mammografi
            i enlighet med Socialstyrelsens riktlinjer. Detta bör riksdagen
            som sin mening ge regeringen till känna.
          </p>
          <p xml:id="i-E6fzkMz9NqAazxJdhZEoWr">
            Landstingen måste också öka ambitionerna för regelbunden gynekologisk
            cellprovtagning för kvinnor mellan 23 och 60 år. Det är även här
            avgörande att nå så stora grupper i den aktuella befolkningsgruppen
            för att förebygga och minska dödligheten.
          </p>
          <p xml:id="i-W1p6McmY87afmGEdnnwgxH">
            För att få betydligt fler kvinnor att genomgå mammografiscreening
            och gynekologisk cellprovtagning är det viktigt att arbeta för
            att kraftigt öka tillgängligheten. Detta gäller inte minst var
            och när man ges möjlighet att undersökas. Likaså är det viktigt
            att andra trösklar så som t.ex. höga avgifter och bristande information
            på andra språk än svenska arbetas bort. Varje landsting bör därför
            analysera vilka kvinnor som inte deltar i screeningprogrammen
            och varför. Utifrån dessa underlag bör sedan strategier utformas
            och särskilt riktade insatser mot dem som inte deltar riktas.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-HjQQjaPfb9TYni9eQqvfmf" who="i-du5LHNwBWrCH1am94GCk1">
              Eva Olofsson (V)
            </item>
            <item xml:id="i-CNaQ5fyoHER8Vz9G3snbue" who="i-CpDe8Ez4j6HcFbBfHMRKAE">
              Bengt Berg (V)
            </item>
            <item xml:id="i-3nFhvFxS9HkN2Zw16731eN" who="i-JxxHuvwXWsJTZYTnBZLHj">
              Marianne Berg (V)
            </item>
            <item xml:id="i-G93m1hx47rVEdXDDmgjkMA" who="i-7Gy2xwC7Jyimjy9QTKnQEf">
              Rossana Dinamarca (V)
            </item>
            <item xml:id="i-VPEsircyvaySDun7J8Mfuw" who="i-548HUVvKe8n48M3pQmFeUC">
              Amineh Kakabaveh (V)
            </item>
            <item xml:id="i-TMVeWQXzNdZk5EsMd86DWZ" who="i-6MWLY5JdykMGLLUo96skfp">
              Lena Olsson (V)
            </item>
            <item xml:id="i-8w2jRjPrTCTsUUkNuzeMmx" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
