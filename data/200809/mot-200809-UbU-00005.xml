<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-UbU-00005">
  <teiHeader>
    <fileDesc>
      <titleStmt>
        <title>med anledning av prop. 2008/09:50 Ett lyft för forskning och innovation</title>
        <author corresp="i-548HUVvKe8n48M3pQmFeUC">av Amineh Kakabaveh m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2008/09:50 Ett lyft för forskning och innovation</title>
          <idno type="rdwebb">GW02Ub5</idno>
          <rs type="number">Ub5</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/GW02Ub5/text</ref>
          <ref type="dokument_url_html">http://data.riksdagen.se/dokument/GW02Ub5</ref>
          <ref type="dokumentstatus_url_xml">http://data.riksdagen.se/dokumentstatus/GW02Ub5</ref>
          <ref type="doc">http://data.riksdagen.se/fil/A49BAC5F-63F2-495E-8FFD-FAC28A93A3DE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-K9DPvfSMUixx1GhGt5N4UV"/>
        <correspContext corresp="i-K9DPvfSMUixx1GhGt5N4UV">
          <ref>Proposition 2008/09:50</ref>
        </correspContext>
        <correspAction xml:id="i-HV7rMM6gvMPipYYpz5RXtt" type="signed"/>
        <correspContext corresp="i-HV7rMM6gvMPipYYpz5RXtt">
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-6MWLY5JdykMGLLUo96skfp"/>
        </correspContext>
        <correspAction type="dismissal" xml:id="i-F64tiK338A4yuTMFJHwDwF">
          <date when="2008-11-17"/>
        </correspAction>
        <correspAction type="dismissal" xml:id="i-WS9s8o1vves23dJhBuiFuN">
          <date when="2008-11-17"/>
        </correspAction>
        <correspAction type="transfer" xml:id="i-SvrTL4jWyjYijWBCCbY6ng">
          <date when="2008-11-14"/>
        </correspAction>
        <correspAction type="submission" xml:id="i-PUGHP7ATnbPYwNejjhfGX5">
          <date when="2008-11-14"/>
        </correspAction>
        <correspAction type="referral" xml:id="i-DbLvpzktRRdWf87mqkrJV3">
          <date when="2008-11-18"/>
        </correspAction>
        <correspAction type="assigned" xml:id="i-J5XToZVjaxbM6tq3JN7o3G"/>
        <correspContext corresp="i-J5XToZVjaxbM6tq3JN7o3G">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-FKC5X235gvHsTS2d7mxuLm">
            1 Sammanfattning
          </head>
          <p xml:id="i-HgzaRZ27U8UehmgJ46MpJB">
            I motionen framhåller Vänsterpartiet vikten av en fri forskning
            som varken styrs av politiska eller kommersiella intressen. Som
            en följd av detta anser vi att riksdagen bör avslå regeringens
            förslag till ändring av högskolelagen om att det ska ingå i högskolans
            uppdrag att verka för att forskningsresultat kommer till nytta
            dvs. att de ska kommersialiseras. Det är oklart vilka konsekvenser
            en sådan lagändring får för den forskning som inte är kommersialiserbar.
            Nyttiggörande av forskning är dessutom redan en del av högskolans
            verksamhet eftersom utbildningen ska vara forskningsanknuten och
            högskolan ska samverka med det omgivande samhället.
          </p>
          <p xml:id="i-A5fW3RmqrHjSDEtxgGmtyQ">
            Även om vi har tagit initiativ till frågan om prestationsbaserad
            tilldelning av forskningsanslag avvisar vi regeringens förslag
            till ny modell för omfördelning av forskningsresurser. Vi menar
            att det behöver utarbetas kriterier som bättre speglar bredden
            och mångfalden i högskolornas forskning. Den övergripande inriktningen
            i regeringens förslag till strategiska forskningsområden är en
            fortsättning av de prioriteringar som Vänsterpartiet gjorde tillsammans
            med Socialdemokraterna och Miljöpartiet under förra mandatperioden,
            men vi avvisar den detaljerade politiska styrning av anslagen
            som föreslås i propositionen.
          </p>
          <p xml:id="i-CVsMzZDttvKoAw28v97G3E">
            Vi föreslår en omfördelning och förstärkning av resurserna till
            humanistisk forskning, genusforskning, arbetslivsforskning och
            utbildningsvetenskaplig forskning. Forskarutbildningen bör förstärkas
            och vi föreslår att alla som antas till forskarutbildningen också
            ska anställas som doktorander. För att öka den fria tillgången
            till forskningsresultat föreslår vi åtgärder för att öka Open
            Access-publiceringen.
          </p>
        </div>
        <div type="TOC" xml:id="i-9UepicvzX99eShrEAZGsyJ">
          <head xml:id="i-8K2oavGTwXeaWQquFpDwMN">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 3
            </item>
            <item>
              4 Forskning och forskningspolitik 4
            </item>
            <item>
              5 Resursfördelningssystemet 5
            </item>
            <item>
              5.1 Externa medel 6
            </item>
            <item>
              5.2 Publicering och citering 7
            </item>
            <item>
              5.3 Utvärdering och utredning 8
            </item>
            <item>
              6 Tillstånd att utfärda examina på forskarnivå 9
            </item>
            <item>
              7 Strategiska forskningsområden 9
            </item>
            <item>
              7.1 Medicinsk forskning 10
            </item>
            <item>
              7.1.1 Klinisk forskning 10
            </item>
            <item>
              7.2 Teknisk forskning 11
            </item>
            <item>
              7.3 Klimatforskning 11
            </item>
            <item>
              7.4 Övrig strategisk forskning 12
            </item>
            <item>
              7.5 Förstärkning av den humanistiska forskningen 12
            </item>
            <item>
              8 Genusforskning 13
            </item>
            <item>
              9 Arbetslivsforskning 14
            </item>
            <item>
              9.1 Professur i juridik och rättsvetenskap i socialt arbete eller
              socialrätt 16
            </item>
            <item>
              10 Utbildningsvetenskaplig forskning 17
            </item>
            <item>
              10.1 Lärarutbildningarnas forskningsanknytning 17
            </item>
            <item>
              10.2 Utbildningsvetenskapliga kommittén 18
            </item>
            <item>
              10.3 Lärares behörighet till forskarutbildningen 19
            </item>
            <item>
              10.4 Skolornas huvudmän och den vetenskapliga forskningen 20
            </item>
            <item>
              11 Forskning inom det konstnärliga området Unga Klara 20
            </item>
            <item>
              12 Forskarutbildningen 21
            </item>
            <item>
              12.1 Förbjud stipendier på forskarutbildningen 21
            </item>
            <item>
              12.2 Fler doktorandtjänster 22
            </item>
            <item>
              13 Forskningsbaserad innovation 23
            </item>
            <item>
              13.1 Innovationskontor 23
            </item>
            <item>
              13.2 Såddfinansiering 24
            </item>
            <item>
              13.3 Små och medelstora företag 24
            </item>
            <item>
              13.4 Skatteavdrag för forskning 24
            </item>
            <item>
              13.5 Offentliga aktörer 25
            </item>
            <item>
              14 Vetenskaplig informationsförsörjning och Open Access 25
            </item>
            <item>
              15 Fördelning av medel i budgetpropositionen 26
            </item>
          </list>
        </div>
        <div type="motProposal" subtype="förslag">
          <head xml:id="i-NCfKdz1umxqopPjZoujBw2">
            3 Förslag till riksdagsbeslut
          </head>
          <list style="ol">
            <item xml:id="i-JiawLH7c31dud172iEENsZ">
              Riksdagen tillkännager för regeringen som sin mening vad som
              anförs i motionen om att Södertörns högskola ska tilldelas resurser
              enligt samma premisser som andra lärosäten.
            </item>
            <item xml:id="i-TKEyFXw2ew2TQpF8ecbXQH">
              Riksdagen tillkännager för regeringen som sin mening vad som
              anförs i motionen om en ny modell för fördelning av forskningsresurser
              till universitet och högskolor.
            </item>
            <item xml:id="i-UTJmhwrFjvUU8o5JqUEpCJ">
              Riksdagen tillkännager för regeringen som sin mening vad som
              anförs i motionen om att utreda ytterligare kriterier för fördelning
              av resurser.
            </item>
            <item xml:id="i-CfM99EyzfPk93CFQfLADmN">
              Riksdagen tillkännager för regeringen som sin mening vad som
              anförs i motionen om utvärdering av den nya modellen för fördelning
              av forskningsresurser.
            </item>
            <item xml:id="i-U4KNMC9QMtG77KhvJboqaP">
              Riksdagen tillkännager för regeringen som sin mening vad som
              anförs i motionen om tillstånd att utfärda examina på forskarnivå.
            </item>
            <item xml:id="i-Mecuq3f4eAAHZ4nP5DhjbT">
              Riksdagen tillkännager för regeringen som sin mening vad som
              anförs i motionen om fördelning av medel till forskning inom de
              strategiska forskningsområdena.
            </item>
            <item xml:id="i-Au9ReUswFwVt5J5oBrKefu">
              Riksdagen tillkännager för regeringen som sin mening vad som
              anförs i motionen om en bred överenskommelse om den kliniska forskningen.
            </item>
            <item xml:id="i-Tz3U7EGDKFYyoWNsA9bJLq">
              Riksdagen tillkännager för regeringen som sin mening vad som
              anförs i motionen om ökade anslag till humanistisk forskning.
            </item>
            <item xml:id="i-SwPGRYSbgWsmTF66tKviER">
              Riksdagen tillkännager för regeringen som sin mening vad som
              anförs i motionen om medel till genusforskning.
            </item>
            <item xml:id="i-GoYnWoESX9wjKZ2hWsFtBp">
              Riksdagen tillkännager för regeringen som sin mening vad som
              anförs i motionen om medel till genusprofessurer.
            </item>
            <item xml:id="i-PRA8cbg8Uk1VbbogzHseGw">
              Riksdagen tillkännager för regeringen som sin mening vad som
              anförs i motionen om infrastrukturen för genusforskning.
            </item>
            <item xml:id="i-B58JcShVXd7kabRZtRZMxh">
              Riksdagen tillkännager för regeringen som sin mening vad som
              anförs i motionen om en ny struktur för arbetslivsforskning.
            </item>
            <item xml:id="i-SZKqoCw9qj2Af1mLFx9JUf">
              Riksdagen tillkännager för regeringen som sin mening vad som
              anförs i motionen om en professur i juridik och rättsvetenskap
              i socialt arbete eller socialrätt.
            </item>
            <item xml:id="i-5SiSfaNsivFPHhVscoRJQt">
              Riksdagen tillkännager för regeringen som sin mening vad som
              anförs i motionen om lärosätenas medfinansiering av projekt beviljade
              av Vetenskapsrådets utbildningsvetenskapliga kommitté.
            </item>
            <item xml:id="i-2wBRFsfkyEcFAEKKRqvtGj">
              Riksdagen tillkännager för regeringen som sin mening vad som
              anförs i motionen om att tillsätta en utredning om forskning och
              forskarutbildning i anslutning till lärarutbildningen.
            </item>
            <item xml:id="i-Xz4ejbo7zBWMTzepLZbr8s">
              Riksdagen tillkännager för regeringen som sin mening vad som
              anförs i motionen om kravet på samverkan mellan minst ett universitet
              och minst en högskola vid projekt beviljade av Vetenskapsrådets
              utbildningsvetenskapliga kommitté.
            </item>
            <item xml:id="i-K5uVsKZ1A7MvhQHHsyE1ei">
              Riksdagen tillkännager för regeringen som sin mening vad som
              anförs i motionen om ansvaret för den utbildningsvetenskapliga
              forskningen.
            </item>
            <item xml:id="i-EiPJ2NVQCPPU1w1fL3Zt7r">
              Riksdagen tillkännager för regeringen som sin mening vad som
              anförs i motionen om att Forskningsrådet för arbetsliv och socialvetenskap
              (FAS) bör få i uppdrag att finansiera utbildningsvetenskaplig
              forskning.
            </item>
            <item xml:id="i-Toyb2EQMyHtAt5w4Jmtk6K">
              Riksdagen tillkännager för regeringen som sin mening vad som
              anförs i motionen om forskningssamverkan inom den utbildningsvetenskapliga
              forskningen.
            </item>
            <item xml:id="i-4rtaK5HAPhZBYxYgFmLfex">
              Riksdagen tillkännager för regeringen som sin mening vad som
              anförs i motionen om att tilldela Unga Klara ett nationellt ansvar
              för forskning och utvecklingsarbete inom barn- och ungdomsteater.
            </item>
            <item xml:id="i-7e3Y55JxK2ZkSMpm4csSZd">
              Riksdagen avslår regeringens förslag till lag om ändring av högskolelagen
              (1992:1434).
            </item>
            <item xml:id="i-CXg2MAF968YSSsNpUN8mGv">
              Riksdagen tillkännager för regeringen som sin mening vad som
              anförs i motionen om placeringen av innovationskontor.
            </item>
            <item xml:id="i-RN1sC4AM6eCBbS7QUPH5Rr">
              Riksdagen tillkännager för regeringen som sin mening vad som
              anförs i motionen om ett forskningspolitiskt råd.
            </item>
            <item xml:id="i-Pfj3dJ4Xsh3bg3wr71ZZ9V">
              Riksdagen tillkännager för regeringen som sin mening vad som
              anförs i motionen om en innovationspolitisk skrivelse.
            </item>
            <item xml:id="i-NGANaFGo8VrC6RJSLkc8q">
              Riksdagen tillkännager för regeringen som sin mening vad som
              anförs i motionen om att forskning som finansieras av forskningsråden
              ska göras fritt tillgänglig.
            </item>
          </list>
        </div>
        <div type="motContent">
          <head type="h1" xml:id="i-NkB3axNNbHiDPJpLMrT3Xf">
            4 Forskning och forskningspolitik
          </head>
          <p xml:id="i-ST26CmoarvScLqjcQBiCTt">
            I enlighet med traditionell forskningsetik skiljer sig forskaren
            från politikern genom att den ena talar om hur något förhåller
            sig och den andra talar om hur det bör förhålla sig. Men denna
            gränslinje kan vara svår att dra. Forskare kan å ena sidan mycket
            väl ge sig in i normativa diskussioner, särskilt vad gäller filosofiska
            och etiska frågor. Politiker kan å andra sidan söka sanningen
            i sig utan hänsyn till partiegoistiska intressen. Ändå måste en
            strävan vara att skilja våra roller åt. Relationen mellan vetenskapen
            och politiken får aldrig bli av det slaget att misstankar kan
            uppstå att forskningen utnyttjas i ett politiskt taktiskt syfte
            som gör forskarna till politiska verktyg och underleverantörer.
          </p>
          <p xml:id="i-9WdYBAqSPkoD4xzp2XF57i">
            Lika viktigt är att dra tydliga rågångar mellan forskning och
            kommersiella intressen. Den samverkan som högskolan enligt högskolelagen
            är skyldig att ha med det omgivande samhället, däribland näringslivet,
            får inte leda till att högskolans forskare frånsäger sig rätten
            att formulera problem, ställa frågor, välja metoder och publicera
            forskningsresultat. Donationer och uppdragsforskning får inte
            ersätta statliga anslag, som är den grundläggande förutsättningen
            för en oberoende forskning.
          </p>
          <p xml:id="i-4uU9Z4X3Y9CyU4Gg3nzQch">
            Forskningsuppdrag kan och bör aldrig vara en lösning på aktuella
            politiska problem och dilemman. Forskarens frihet att själv formulera
            och söka svaren på sina vetenskapliga frågeställningar är en viktig
            princip i svensk forskningspolitik. Både forskningens kvalitet
            och nytta är beroende av att forskaren själv får välja ämnesområde,
            inriktning, avgränsning, metod osv. Forskning är därför ett verksamhetsområde
            där det måste finnas klara gränser för såväl den politiska styrningen
            och för vad politiska organ ska besluta om som vilket inflytande
            kommersiella intressen ska tillåtas ha.
          </p>
          <p xml:id="i-EjTiL82e1dyBvMVXqLQyCE">
            Regeringens forskningspolitik i den forskningspolitiska propositionen,
            Ett lyft för forskning och innovation (prop. 2008/09:50), innebär
            att den svenska forskningen blir mindre fri och mer styrd av såväl
            politiska som ekonomiska intressen. Nyttan är det som hädanefter
            ska vara vägledande för forskningen enligt regeringens ideal.
            I första hand handlar det om ekonomisk nytta och att forskningen
            ska inriktas mot områden som har relevans för näringslivet. Det
            finns också en tydlig ambition hos högerregeringen att forskningen
            ska kunna tjäna politiska syften i högre grad än tidigare.
          </p>
          <p xml:id="i-Hgc2QLZQwS3qhXKUMGPy5x">
            Med sin forskningsproposition bygger regeringen vidare på sin
            politiska paradox: en ökad marknadsliberalism kombinerad med ett
            ökat statligt inflytande och en starkare kontroll. Det är en politik
            som kommer att ha lika negativa effekter på forskningen som den
            har haft inom övriga samhällsområden.
          </p>
          <head type="h1" xml:id="i-85rScoJ2CFcBP8bnsqNN7Y">
            5 Resursfördelningssystemet
          </head>
          <p xml:id="i-3iXbCCcnTSWmxKSAXa1TLy">
            Vänsterpartiet väckte 2002 frågan om hur de fasta forskningsresurserna
            ska fördelas till universitet och högskolor när vi i en motion
            till riksdagen föreslog att principerna för resurstilldelningen
            borde utredas. Förslaget ledde till att en utredning tillsattes,
            och i slutbetänkandet Resurser för kvalitet (SOU 2007:81) lämnas
            förslag till ett nytt system för fördelning av de fasta forskningsresurserna.
            Förslaget i korthet är att varje högskola ska tilldelas en basresurs
            baserad på antalet studenter på grundnivå och avancerad nivå och
            övriga medel fördelas utifrån indikatorerna kvalitetsutvärderingar,
            fältnormaliserade citeringar, externa medel, antal disputerade
            lärare och antal kvinnliga professorer. Störst vikt i detta system
            skulle kvalitetsutvärderingarna få, och de skulle utgöra indikator
            för 50 procent av de fördelade medlen.
          </p>
          <p xml:id="i-WGbeJ63XDFzaZGvuqcRAvY">
            I regeringens förslag till nytt resursfördelningssystem återfinns
            endast delar av utredningens modell, vilket är mycket olyckligt
            eftersom det kommer att få negativa effekter bl.a. på forskningens
            bredd, men även på dess form och innehåll. För att börja med det
            positiva med regeringens förslag så ska varje lärosäte tilldelas
            en basresurs för forskning med 8 000 kr per helårsstudent på grundnivå
            och avancerad nivå, vilket är något högre tilldelning än vad som
            föreslogs i utredningen. Det ligger helt i linje med vad Vänsterpartiet
            tidigare har föreslagit och ger utökade möjligheter till forskning
            vid många högskolor samt ger förutsättningar att stärka forskningsanknytningen
            inom utbildningen. Vi förutsätter att högskolorna vid fördelningen
            av dessa medel har de utbildningar i åtanke där forskningsanknytningen
            i dag är svag, t.ex. vård- och lärarutbildningar. Södertörns högskola
            ska emellertid inte tillföras forskningsresurser baserat på studentantalet
            eftersom regeringen anser att Södertörn förfogar över tillräckliga
            forskningsresurser genom Östersjöstiftelsen. Medel från denna
            stiftelse ska finansiera forskning med anknytning till Östersjöregionen
            och Östeuropa men givetvis finns ett behov av forskning även inom
            andra områden, bl.a. för att garantera forskningsanknytningen
            vid grundutbildning och avancerad utbildning inte minst med tanke
            på att Södertörn har ett särskilt uppdrag att bredda rekryteringen.
            Södertörns högskola ska därför tilldelas forskningsresurser enligt
            samma premisser som andra lärosäten. Detta bör riksdagen som sin
            mening ge regeringen till känna.
          </p>
          <p xml:id="i-6hniJHStK2k22d7F3YCy2q">
            Det finns anledning att rikta kritik mot de övriga delarna i
            regeringens förslag, som innebär att medel ska fördelas i konkurrens.
            Ett stort problem är att det endast finns två fördelningsindikatorer,
            som därmed får väldigt stor inverkan. Ett annat problem är att
            regeringen påstår att man med hjälp av dessa två indikatorer kan
            fördela medel utifrån vetenskaplig kvalitet. Tyvärr har regeringen
            missat att definiera begreppet kvalitet trots att det är ymnigt
            förekommande i propositionstexten. I stället menar man att de
            valda indikatorerna är de som tydligast kan kopplas till vetenskaplig
            kvalitet, dvs. metoden för att mäta kvalitet blir det som får
            definiera kvaliteten. Därför är det besynnerligt att det på annat
            ställe i propositionen står: Det finns en generell risk att indikatorerna
            får en så styrande verkan att lärosätena på sikt riskerar att
            inrikta sig mot att uppfylla indikatorerna i stället för att arbeta
            för ökad kvalitet. Hur är det möjligt att kvalitetsindikatorer
            inte innebär kvalitet när de uppfylls?
          </p>
          <p xml:id="i-2x8nUYsoXsHoaqmT8reMTF">
            De två indikatorer som ska användas är externa medel respektive
            vetenskaplig produktion och citeringar. Givetvis bör sådana indikatorer
            kunna ingå i ett resurstilldelningssystem, men de bör varken definieras
            eller användas på det sätt som regeringen föreslår.
          </p>
          <head type="h2" xml:id="i-3QF3DmB9V6TBrWD3qxMb2Z">
            5.1 Externa medel
          </head>
          <p xml:id="i-JunQi5BBa13jaynjzfFtUx">
            Hälften av de konkurrensutsatta anslagen ska fördelas utifrån
            indikatorn externa medel, vilket är ett mått på hur mycket pengar
            till forskning som flyter in från utomstående källor. Ingen hänsyn
            tas till att skillnader i lärosätenas nuvarande storlek, som har
            historiska orsaker, gör att de har olika förutsättningar att ansöka
            om externa anslag. Ej heller spelar det någon roll att tillgängliga
            medel att söka skiljer sig åt beroende på vetenskapsområde. Det
            finns exempelvis mindre pengar att söka för humanistisk forskning
            än för medicinsk dito.
          </p>
          <p xml:id="i-PRzHSEaUt2P7x8WYp2U1LV">
            Både resursutredningen och propositionen föreslår att alla externa
            medel ska ingå i indikatorn. Det innebär att medel som har sökts
            och erhållits i konkurrens med andra forskare efter oberoende
            vetenskaplig prövning jämställs med uppdrags- och beställningsforskning.
            Resursutredningen diskuterar detta och menar att det kan vara
            svårt att dra tydliga gränser och att icke konkurrensutsatta medel
            är ett mått på samverkan med det omgivande samhället. Utredningen
            öppnar dock för att medel från vissa finansiärer, t.ex. om de
            utdelas i internationell konkurrens, bör ges en större tyngd i
            framtiden. I propositionen framhålls också att vissa externa medel
            återspeglar lärosätenas samverkansuppgift.
          </p>
          <p xml:id="i-63nkabsNyMd6aXixMeBsks">
            En naturlig invändning blir då att indikatorn externa medel inte
            utgör något enhetligt eller entydigt mått på kvalitet. Att få
            konkurrensutsatta medel kan ses som ett mått på förmågan att formulera
            relevanta problem och ställa nya frågor och på så sätt flytta
            fram forskningsfronten. Detta kan knappast jämföras med den samverkan,
            som andra medel indikerar, även om båda faktorerna i högsta grad
            är relevanta för att bedöma lärosätenas verksamhet och hur de
            uppfyller sitt samhällsuppdrag. Det hade varit bättre att skilja
            dessa två indikatorer åt eftersom de mäter helt olika saker.
          </p>
          <p xml:id="i-P6Do4aL8wGxBCgr9X4JE56">
            Att söka och få externa anslag innebär också kostnader för universitet
            och högskolor eftersom många externa finansiärer kräver motfinansiering
            för att bevilja medel till forskning. Ur den synvinkeln är det
            motiverat att de lärosäten som drar till sig externa medel på
            något sätt får kompensation för de ökade kostnader som detta innebär.
            Fast det innebär samtidigt att fördelningen utgår från behov.
          </p>
          <head type="h2" xml:id="i-9FobvKtQpsQ6ShuaXihcgB">
            5.2 Publicering och citering
          </head>
          <p xml:id="i-7o5E2gBVPLRyjNE6QRRG75">
            Den andra hälften av de direkta anslagen till universitet och
            högskolor, som ska fördelas i konkurrens, ska bestämmas med hjälp
            av områdesjusterad vetenskaplig produktion och fältnormaliserade
            citeringar av publikationer i databasen Web of Science. Vetenskapliga
            publikationer och citeringar kan under vissa omständigheter vara
            utmärkta för att jämföra den vetenskapliga produktionen och forskningsresultatens
            användbarhet. Det sker också i stor utsträckning i många ämnen,
            särskilt inom medicinsk och teknisk forskning.
          </p>
          <p xml:id="i-2vyR3ZrA6NDFjT8GnWyStZ">
            Visserligen innebär den metod som ska användas, att jämförelser
            sker inom avgränsade områden så att humanister jämförs med humanister
            och samhällsvetare med samhällsvetare och att deras produktion
            relateras till en normalproduktion. Det ger dock ingen rättvis
            bild av forskningen i de ämnen där de viktiga forskningsresultaten
            nästan uteslutande publiceras i monografier. När publiceringar
            och citeringar får så stort genomslag finns en uppenbar risk att
            forskarna känner sig tvingade att förändra sitt sätt att förmedla
            forskningsresultat. I stället för monografier som bygger på gedigna
            källstudier, teoretiskt underbyggda analyser och utförlig argumentation,
            vilket ger generaliserbara forskningsresultat, riskerar forskningen
            att förvandlas till pilotstudier som redovisar hypoteser. I stället
            för att tvinga in den humanistiska och samhällsvetenskapliga forskningen
            i en kostym som inte passar bör det utvecklas kvalitetskriterier
            utifrån de särskilda premisser som gäller för dessa forskningsfält.
          </p>
          <p xml:id="i-KKbKW2SJwh9Tk5SMxkMvqZ">
            För humanister och samhällsvetare, i första hand, är språket
            också ett viktigt redskap. Det måste därför finnas utrymme för
            att även i fortsättningen kunna presentera sin forskning på modersmålet
            utan att det får negativa ekonomiska effekter. Vi vill också att
            det ska finnas en vetenskaplig diskussion på svenska oavsett ämnesområde
            eftersom det finns behov av svenska begrepp och termer för att
            forskningen ska kunna få praktisk relevans och för att fler ska
            kunna ta del av den.
          </p>
          <p xml:id="i-XUHhtNXuYV2Ne7Mt2Aw8UK">
            Dessutom missgynnas den forskning och utveckling, oavsett vetenskapsområde,
            som tar sin utgångspunkt i specifika lokala, regionala och nationella
            problem och försöker lösa dem eftersom det ofta inte finns något
            behov av internationell publicering i dessa fall. Det innebär
            att den forskning som är till direkt nytta kan komma att generera
            minst pengar. I indikatorn externa medel framhålls samverkansuppgiften
            som lika viktig som att erhålla forskningsanslag i internationell
            konkurrens. Varför är inte det lika viktigt att sprida forskningsresultat?
          </p>
          <p xml:id="i-4hfodJfXrBtAuuxfVxaU8D">
            Regeringen erkänner i propositionen att viss forskning kommer
            att missgynnas och föreslår därför att vissa vetenskapsområden
            ska ges större vikt vid fördelningen av medel. Så länge formerna
            för publicering av forskningsresultat inom t.ex. humaniora ser
            ut som de gör innebär detta ingen större förbättring. Exempelvis
            var samtliga 74 avhandlingar i humaniora vid Uppsala universitet
            2001 monografier. Det spelar då ingen roll att vetenskapsområdet
            humaniora och samhällsvetenskap ges vikten 2 eftersom 2 gånger
            0 är lika med 0. Förslaget att ge vetenskapsområdet olika vikt
            kan även ge andra konstiga effekter. Exempelvis kan likartad teknisk
            forskning ges olika vikt beroende på om den bedrivs vid naturvetenskaplig
            eller teknisk fakultet.
          </p>
          <p xml:id="i-JV3kKKgvuXKU3aXx5j4enu">
            Genom att avisera en ny utredning om ytterligare fördelningsprinciper
            erkänner regeringen de stora brister som finns i det liggande
            förslaget. Det vore därför lämpligare att avvakta med att införa
            det nya systemet tills alla kriterier är klara och en mer fullständig
            modell för resursfördelning kan sjösättas. Detta bör riksdagen
            som sin mening ge regeringen till känna.
          </p>
          <head type="h2" xml:id="i-YRbMdVqbacRMoPn3NgEZDF">
            5.3 Utvärdering och utredning
          </head>
          <p xml:id="i-U8Tfetcgp8HMqtgAQBce34">
            I den aviserade utredningen om ytterligare resursfördelningsindikatorer
            bör dessutom ytterligare kriterier övervägas, utöver utvärderingar
            och samverkan som regeringen föreslår. I resursutredningen föreslogs
            att antalet kvinnliga professorer skulle påverka resursfördelningen,
            vilket åter bör tas i beaktande och utvecklas tillsammans med
            andra mått på jämställdhet. Det kan vidare handla om ett kriterium
            på lärosätenas förmåga att ställa nya frågor och sätta forskningsagendan
            inom ett eller flera forskningsområden. Ett annat kriterium borde
            vara hur väl forskarutbildningen fungerar. Ytterligare ett skulle
            kunna vara om det finns en gemensam vision vid lärosätena och
            hur den får genomslag i forskningen bl.a. i form av tvärvetenskaplighet.
            Utredningen bör också överväga hur en del av forskningsresurserna
            kan vara behovsstyrda. I det föreslagna resursfördelningssystemet
            finns inga incitament till nyskapande forskning eller utrymme
            för risktagande. Det kan därför behövas ett särskilt stöd till
            ämnen och miljöer m.m. som har potential att utvecklas. Detta
            bör riksdagen som sin mening ge regeringen till känna.
          </p>
          <p xml:id="i-DBbf3dET2fUpnJAMBkG1aw">
            Regeringen har åtminstone för avsikt att följa och utvärdera
            vilka effekter det nya resurstilldelningssystemet kommer att få.
            Man har dessvärre glömt att inkorporera vilka effekter förslaget
            kan komma att få på de enskilda lärosätena i uppdraget till Vetenskapsrådet.
            Det finns en risk att lärosätena övertar statens principer för
            resursfördelning när de själva ska fördela anslagen internt. Den
            underskattning av den humanistiska och samhällsvetenskapliga forskningen
            som finns inbyggd i systemet skulle då kunna få konsekvensen att
            resurserna till den forskningen minskar drastiskt. Lärosätenas
            interna fördelning av anslagen måste därför ingå i Vetenskapsrådets
            utvärdering och kvalitetssäkring. I uppdraget till Vetenskapsrådet
            bör även ingå att prognostisera hur forskningsanslagen kommer
            att fördelas på lärosätena på längre sikt. Detta bör riksdagen
            som sin mening ge regeringen till känna.
          </p>
          <head type="h1" xml:id="i-K9ZiJggBCuV3Z5ya8NkXcT">
            6 Tillstånd att utfärda examina på forskarnivå
          </head>
          <p xml:id="i-Jv3VjcvtpdxBJa8yAiU72Z">
            Det är mycket positivt att alla högskolor får fasta resurser
            för forskning. Som en konsekvens av detta avser regeringen återkomma
            med ett förslag om att det ska vara möjligt för Högskolverket
            att utfärda examenstillstånd på forskarnivå för forskningsområden,
            som ska vara smalare definierade än vetenskapsområden. Detta för
            att de högskolor som i dag saknar vetenskapsområde ska få större
            möjlighet att utfärda examina på forskarnivå. Vänsterpartiet anser
            att det behövs en viss bredd i såväl utbildningen som forskningen
            på en högskola och att specialiseringen inte får bli för snäv.
            Vi uppmanar därför regeringen att ta detta i beaktande vid beredningen
            av förslaget och att man noga överväger vilka konsekvenser det
            kan få för forskning och utbildning på grundnivå, avancerad nivå
            och forskarnivå. Detta bör riksdagen som sin mening ge regeringen
            till känna.
          </p>
          <head type="h1" xml:id="i-LnDyDwQtnNUwV9hbnJcpKH">
            7 Strategiska forskningsområden
          </head>
          <p xml:id="i-8xL33M1kQq5fdsrJBnJJuz">
            Under riksdagens förra mandatperiod skrev de fyra borgerliga
            partierna en gemensam motion med anledning av den forskningspolitiska
            propositionen, Forskning för ett bättre liv (prop. 2004/05:80),
            som ett resultat av Vänsterpartiets samarbete med Socialdemokraterna
            och Miljöpartiet. I motionen skriver de borgerliga partierna:
          </p>
          <p xml:id="i-9Vp5heoehQjRffVqucgjk9">
            Alliansen anser att Sverige behöver återgå till den princip som
            tidigare var självfallen: att de politiska organen endast skall
            göra övergripande, värderingsgrundade bedömningar, medan universitet,
            högskolor och forskningsfinansierande myndigheter skall svara
            för vetenskapliga och professionella bedömningar samt den närmare
            uppläggningen av verksamheten.
          </p>
          <p xml:id="i-Vdf5gUXsyymvLAxfyev63R">
            Det som de borgerliga partierna främst vände sig emot var att
            tre övergripande forskningsområden prioriterades: medicin, teknik
            och hållbar utveckling. I den forskningspolitiska proposition
            som nu föreligger gör regeringen i princip samma övergripande
            prioritering som tidigare Vänsterpartiet, Socialdemokraterna och
            Miljöpartiet gjorde. Men högerpartierna går dessutom flera steg
            längre i sin iver att styra forskningen. De låter sin ideologi
            och politiska agenda styra ända ned till forskarnas frågeställningar.
            Den satsning som presenteras i forskningspropositionen tycks främst
            vara ägnad att tillfredsställa de enskilda ministrarnas önskemål.
          </p>
          <p xml:id="i-ASZ2tXAMFUSgGcTCYc4gXK">
            Det är viktigt att forskningspolitiken utformas med respekt för
            både det fria sökandet efter kunskap, de inomvetenskapliga bedömningarna
            och samhällets behov och prioriteringar. Regering och riksdag
            har ansvar för att insatser som avser övergripande samhällsfrågor
            uppmärksammas och att de statliga medlen används på bästa sätt
            och för rätt ändamål.
          </p>
          <p xml:id="i-VY3J272RMo8HPGZHUqiEib">
            Förutom inskränkning av forskningens frihet finns det också andra
            nackdelar med regeringens detaljstyrning av resurserna. De fasta
            ramarna för mindre forskningsfält kan innebära att större projekt
            kanske inte kan finansieras fullt ut eller att större satsningar
            inte kan genomföras alls. Snävt indelade forskningsområden främjar
            inte tvärvetenskap, som behövs inom alla de övergripande områden
            som regeringen pekar ut. Fler specialinriktade utlysningar riskerar
            också att fördyra forskningsrådens verksamhet.
          </p>
          <p xml:id="i-GykXbn97e96iNvikLnRKyX">
            Vänsterpartiet kan acceptera en prioritering av de övergripande
            strategiska forskningsområdena medicin, teknik och klimat (med
            vissa justeringar som presenteras nedan) eftersom det ligger i
            linje med våra tidigare politiska ställningstaganden. Däremot
            tillbakavisar vi regeringens detaljerade fördelning av medel inom
            dessa områden. Detta bör riksdagen som sin mening ge regeringen
            till känna.
          </p>
          <head type="h2" xml:id="i-6smuxLEjde62HRAxyi4WDb">
            7.1 Medicinsk forskning
          </head>
          <p xml:id="i-HpFCGGwEdPQiX4ES1gCsfk">
            Trots att vi tillbakavisar regeringens detaljerade styrning av
            resurserna har vi i sak inget att invända mot de områden inom
            medicin och livsvetenskaper som regeringen pekar ut som angelägna
            att forska om.
          </p>
          <p xml:id="i-XTGt2g2TNCjrm8d8FHy9sz">
            Vänsterpartiet anser dock att vårdvetenskapen behöver uppmärksammas
            mer, både genom att man satsar mer resurser på exempelvis forskarskolor
            men också genom att man utvecklar strukturen för forskningen,
            där t.ex. den medicinska forskningen, som ofta ingår som en del
            av tjänsten, kan tjäna som en förebild. Vi ser därför positivt
            på förslaget att omvandla ämnesrådet för medicin inom Vetenskapsrådet
            till ämnesrådet för medicin och hälsa samt att inrätta platser
            i styrelsen för personer med kompetens från vårdområdet.
          </p>
          <p xml:id="i-H5hbhWgBECqXNUbKPbMUgi">
            Angående satsningar på psykiatrisk forskning så kan det påpekas
            att den nationella psykiatrisamordnaren i sitt slutbetänkande,
            Ambition och ansvar Nationell strategi för utveckling av samhällets
            insatser till personer med psykiska sjukdomar och funktionshinder
            (SOU 2006:100), föreslog att anslaget till Vetenskapsrådet för
            psykiatrisk forskning skulle öka med 100 miljoner kronor per år.
            Dessutom föreslogs att ytterligare 100 miljoner kronor årligen
            skulle gå till utvecklingsinsatser av nationell betydelse inom
            psykiatriområdet.
          </p>
          <head type="h3" xml:id="i-XhckPRLMshTezdL5cdVgQ6">
            7.1.1 Klinisk forskning
          </head>
          <p xml:id="i-WajiA4VVE3oUU7Aktaw46s">
            Den kliniska forskningen har stor betydelse för utveckling av
            hälso- och sjukvård. Den bidrar också till utveckling av kommersiell
            verksamhet inom exempelvis läkemedels- och bioteknikindustrin.
            De senaste åren har dock den kliniska forskningen fått sämre förutsättningar.
            Vänsterpartiet tillsammans med Socialdemokraterna och Miljöpartiet
            uppmärksammade detta redan i propositionen Forsknings för ett
            bättre liv (prop. 2004/05:80). För att stärka den framtida kliniska
            forskningen behövs ett mer långsiktigt synsätt och agerande. Det
            vore därför önskvärt med en bred politisk uppgörelse i syfte att
            samla samtliga inblandade aktörer inom såväl offentlig som privat
            sektor i en överenskommelse om den kliniska forskningen. Detta
            bör riksdagen som sin mening ge regeringen till känna.
          </p>
          <p xml:id="i-A27LobpLx5vy6kmVhvRSt8">
            Den tilltagande privatiseringsivern inom hälso- och sjukvården
            riskerar att ytterligare försämra förutsättningarna för den kliniska
            forskningen. Vårdföretagen är inriktade mot att leverera vård
            till så låg kostnad som möjligt, och då satsas inga resurser på
            forskning och utveckling. Marknadsliberaliseringen av vården riskerar
            också att leda till schablonartade ersättningsmodeller där de
            verkliga kostnaderna för forskning och utveckling inte är inräknade.
            Det är särskilt viktigt att försvara den offentliga kontrollen
            över universitetssjukhusen och de miljöer för avancerad vård,
            utbildning, forskning och utveckling som dessa utgör. Vi anser
            därför att det bör lagstiftas om att universitetssjukhus varken
            ska kunna privatiseras eller läggas ut på entreprenad. Detta bör
            riksdagen som sin mening ge regeringen till känna.
          </p>
          <head type="h2" xml:id="i-9rRQerkLTCtu5gRYYePDpg">
            7.2 Teknisk forskning
          </head>
          <p xml:id="i-TfCAFcYBjdRpUKvP14ppi5">
            Även vad gäller den tekniska forskningen delar vi i stort regeringens
            uppfattning om vilka områden som är intressanta ur forskningssynpunkt.
            Vi vill dock påpeka att i en beskrivning av angelägen forskning
            bör stå att fordons- och transportforskningen behöver breddas
            till att i större utsträckning omfatta tyngre fordon, som för
            närvarande står för den största ökningen av utsläpp. Det bör också
            tilläggas att e-vetenskap och forskning och utveckling inom IT
            kan bidra till effektivare resursutnyttjande i samhället.
          </p>
          <head type="h2" xml:id="i-T66V7MA8Uxxu7DGxTnCEuk">
            7.3 Klimatforskning
          </head>
          <p xml:id="i-2Lo8S8UvZSE31q2Vv5NjrN">
            Det finns starka skäl för en ökad samordning och fokusering av
            den svenska klimatforskningen. I dag sker klimatforskningen bl.a.
            på Forskningsrådet för miljö, areella näringar och samhällsbyggande
            (Formas), SMHI:s Rossby Centre samt Stockholms internationella
            miljöinstitut. Energiforskningen administreras av Energimyndigheten.
            Formas har sedan flera år tillbaka visat på behovet av att samordna
            den svenska klimatforskningen. Vänsterpartiet har därför i samband
            med budgetpropositionen för 2009 föreslagit att det ska inrättas
            ett nytt klimatsekretariat för samordning av klimatforskningen
            och har höjt anslaget till Formas med 60 miljoner kronor per år
            för detta ändamål.
          </p>
          <p xml:id="i-Wx6wumTud9MBqwDmUa1i7U">
            Sekretariatet ska utforma förslag till prioriterade forskningsprogram
            och samordna befintliga forskningsprogram, skapa mötesplatser
            för forskare från olika discipliner nationellt och internationellt
            samt kommunicera kunskap och behov av kunskap till nationella
            intressenter. Sekretariatet ska även initiera samarbete med andra
            organisationer samt vara ett forum för dialog mellan skilda intressenter
            även utanför forskningen såsom myndigheter, näringsliv och internationella
            kontakter. Sekretariatet kan även arbeta för ett utökat forskningssamarbete
            inom klimatkonventionen som kan ge ökad kunskaps- och tekniköverförning
            till utvecklingsländerna .
          </p>
          <head type="h2" xml:id="i-4cSKm6AQshJNQPUuGmY7g6">
            7.4 Övrig strategisk forskning
          </head>
          <p xml:id="i-JhaWBrN2ev2FvKS2ADkNnL">
            Regeringen föreslår vidare att ytterligare tre områden ska ingå
            i de strategiska forskningsområdena. Det är säkerhet och krisberedskap,
            forskning om förutsättningar för tillväxt samt politiskt viktiga
            geografiska regioner. Inom alla tre områden är det regeringens
            politiska ställningstaganden snarare än samhälleliga eller vetenskapliga
            behov av ny kunskap som har styrt dessa satsningar. Vi anser att
            de medel som regeringen avsätter inom ramen för dessa forskningsområden
            bör ingå i en bred satsning på humanistisk forskning i stället.
          </p>
          <head type="h2" xml:id="i-AgSD9ywTj55nfdEvvq5KS6">
            7.5 Förstärkning av den humanistiska forskningen
          </head>
          <p xml:id="i-TWtsirf4zaoPw25Cg8ynPQ">
            I debatten om vad unga människor känner till om andra världskriget,
            Förintelsen och stalinismens brott har humanioras, och särskilt
            historieämnets, tillbakagång i skolsystemet tydliggjorts. Det
            borde vara dags för alla politiska krafter i Sverige att inse
            värdet av en stark och oberoende humanistisk bildningstradition.
            Humanistisk forskning och undervisning kan bara i mycket begränsad
            utsträckning motiveras med rent praktiska eller samhällsekonomiska
            argument: det gäller då främst sådana i och för sig viktiga specialämnen
            som datalingvistik, användbar i modern datorkommunikation.
          </p>
          <p xml:id="i-7zdmY9erdFoJamv688cC4n">
            De flesta humanistiska ämnen måste dock, liksom konsten och litteraturen,
            motiveras på helt annorlunda vis. Vi behöver dessa ämnen, inte
            för att bli rikare i materiell mening utan för att leva ett rikare,
            mer insiktsfullt liv. Vi behöver humaniora för att kunna begripa
            våra egna och andra människors grundläggande värderingar, tankesystem,
            kulturella egenart och sätt att relatera till omvärlden. Studiet
            av humaniora ger oss överblick och sammanhang i tillvaron, fördjupar
            vår förståelse av etiska och estetiska värden, vidgar våra perspektiv
            på den egna tillvaron genom att öka vår kunskap både om våra egna
            rötter och om andra människors kulturförhållanden. Det bidrar
            till en kritisk granskning av samhället och utvecklar demokratin.
          </p>
          <p xml:id="i-T8mVLuVt1548YCwC9UBk4V">
            En utarmning av humaniora leder på längre sikt till andlig utarmning
            för den enskilde och en nedmontering av vår världsbild och den
            svenska kulturen jämfört med andra kulturer. Sammanhangen blir
            otydliga, synkretsen snävare, människors intressen och kunskaper
            alltmer begränsade till det ytliga, dagsaktuella och i dålig mening
            kommersiella. Därför är det nödvändigt att göra en omprioritering
            inom utbildning och forskning. Humanistisk forskning och utbildning
            på alla nivåer måste stärkas. I skolsystemet och vid högskolorna
            måste historia, litteratur och andra humanistiska ämnen få ett
            ökat utrymme.
          </p>
          <p xml:id="i-Jq1LTLrxUEsEkJxWPYVgVL">
            Att humaniora har nedprioriterats det senaste decenniet framgår
            tydligt av en rapport från Institutet för studier av utbildning
            och forskning (SISTER). Om humanistisk forskning Nutida villkor
            och framtida förutsättningar (arbetsrapport 2008:81). I rapporten
            konstateras att resurserna till humanistisk forskning har minskat.
            Denna forskning är också oerhört beroende av direkta statlig anslag.
            Det finns få externa finansiärer och bland dessa dominerar Vetenskapsrådet
            och Riksbankens jubileumsfond. Vetenskapsrådet beviljar dock endast
            ca 10 % av ansökningarna om forskningsanslag. Det är stor brist
            på meriteringstjänster för unga nydisputerade forskare. Misstron
            mot tjänstetillsättningen vid lärosätena och ansökningsförfarandet
            vid Vetenskapsrådet är utbredd bland dessa unga forskare.
          </p>
          <p xml:id="i-7u7mNgxFtF9XQp1SmUPW6U">
            Regeringens forskningspolitik riskerar att förvärra situationen
            eftersom den humanistiska forskningen missgynnas av de nya kriterierna
            för fördelning av forskningsresurser. Högskolans nya uppgift att
            verka för att forskningen kommer till nytta innebär också att
            humaniora kommer att få svårt att hävda sig gentemot andra vetenskapsområden
            där den omedelbara nyttan är mer uppenbar. Vänsterpartiet föreslår
            därför en satsning på humanistisk forskning och att 2012 ska 250
            miljoner kronor av totalt 1 800 miljoner kronor ha omfördelats
            från de av regeringen föreslagna strategiska forskningsområdena:
            85 miljoner kronor från medicin och livsvetenskaper, 60 miljoner
            kronor från teknisk forskning, 35 miljoner kronor från klimatrelaterad
            forskning och 40 miljoner kronor från säkerhet och krisberedskap
            samt 30 miljoner kronor från forskning om förutsättningar för
            tillväxt och forskning om politiskt viktiga geografiska regioner.
            Detta bör riksdagen som sin mening ge regeringen till känna.
          </p>
          <head type="h1" xml:id="i-CggTWPZsr7iertpHAzrYKg">
            8 Genusforskning
          </head>
          <p xml:id="i-5U5k8W8A5c8uVgnAVxfQHc">
            Regeringen försöker i propositionen reducera genusforskningen
            till en fråga om jämställdhet, kvinnors hälsa, mäns våld mot kvinnor
            och diskriminering. Det är givetvis ett politiskt ställningstagande
            eftersom borgerligheten alltid har förnekat att det finns en strukturell
            hierarkisk ordning i samhället oavsett om den utgår från klass,
            etnicitet eller kön. Denna sammanblandning mellan politik och
            vetenskap är också närvarande i den allmänna samhällsdebatten
            där den kraftiga kritiken från höger mot jämställdhetspolitik
            och feminism också innefattar ideologiska attacker mot genusforskningen.
          </p>
          <p xml:id="i-C4uaFx3Kp8KTqnFZUw5LCp">
            Vänsterpartiet anser att genusforskningen bör skiljas från jämställdhetspolitiken
            även om forskningens resultat naturligtvis kan användas i jämställdhetsarbetet.
            Vi har därför tidigare motionerat om att inrätta en jämställdhetsmyndighet
            och att denna myndighet bör överta uppdraget om jämställdhetsintegrering
            från det nationella Sekretariatet för genusforskning.
          </p>
          <p xml:id="i-DU85vm8P5uDT2k136jABVV">
            I en forskningspolitisk proposition bör genusforskningen uppmärksammas
            utifrån sina egna vetenskapliga förtjänster, som görs med andra
            vetenskapsgrenar och -områden. Det är ett tvärvetenskapligt och
            multidisciplinärt forskningsområde som dels har byggt upp och
            konsoliderat ett eget forskningsfält, dels har förnyat traditionella
            ämnen inom exempelvis medicin och naturvetenskap. En omfattande
            och fruktbar teoriutveckling har skett och sker; där inte bara
            frågor som rör kön inkluderas utan även klass, sexualitet och
            etnicitet.
          </p>
          <p xml:id="i-TDg9Xr6e8nMH1YyA4K1hKk">
            Regeringen borde också kunna uppskatta genusforskningen för den
            konkreta nytta som den har haft. Den har bidragit till att utveckla
            samhällskritiken och därigenom demokratin genom analyser av maktstrukturer
            i samhället. Genom den integrering av genusforskning som har skett
            inom många ämnen har nya frågor ställts om hur föreställningar
            om kön påverkar traditionella kunskapsområden och forskningsfält.
            Inom medicinen har denna forskning exempelvis inneburit förbättrade
            diagnoser och behandlingsmetoder. Genusperspektiv på klimatforskningen
            innebär t.ex. att resurseffektiva insatser kan riktas mot den
            halva av befolkningen som står för den största delen av dagens
            överkonsumtion.
          </p>
          <p xml:id="i-MPV8Cv3HPwmR1XFeR4WrqK">
            Mot bakgrund av detta anser Vänsterpartiet att genusforskningen
            ska stärkas, och av Vetenskapsrådets ökade anslag bör ytterligare
            10 miljoner kronor gå till utlysningar för genusforskning. Detta
            bör riksdagen som sin mening ge regeringen till känna.
          </p>
          <p xml:id="i-CL41MrTVG3butDJmLEtFNc">
            En strategisk åtgärd för att stärka genusforskningen var beslutet
            1995 att tillsätta sex stycken s.k. genusprofessurer. Detta har
            inneburit att genusforskningen har integrerats i nya miljöer och
            skapat en bredare legitimitet för ämnet. Forskningsmiljöer har
            byggts upp där genusforskningen ingår som en naturlig del. Vänsterpartiet
            vill bygga vidare på denna strategi. Av Vetenskapsrådets medel
            bör därför 20 miljoner kronor användas för att utlysa ytterligare
            tolv genusprofessurer med tillhörande resurser för att finansiera
            doktorand- och forskarassistenttjänster. Detta bör riksdagen som
            sin mening ge regeringen till känna.
          </p>
          <p xml:id="i-YDQ28oF88mtXo2gQBkDLeB">
            I samband med att Vetenskapsrådet får i uppdrag att särskilt
            uppmärksamma behoven av register och databaser i forskningen bör
            även behoven av att bygga upp en infrastruktur för genusforskning
            tillgodoses, t.ex. behovet av databaser såsom Kvinnsam vid de
            kvinnohistoriska samlingarna vid Göteborgs universitet. Detta
            bör riksdagen som sin mening ge regeringen till känna.
          </p>
          <p xml:id="i-QcatvEeE1zZWgbaR4CXcs7">
            Slutligen har också universitet och högskolor ett ansvar för
            genusforskningen. De ökade fasta forskningsanslagen måste komma
            genusforskningen till del. Som inom många andra ämnen behövs fler
            disputerade lärare med bättre möjligheter till forskning inom
            tjänsten, bl.a. för att stärka forskningsanknytningen inom utbildningen
            och på så sätt bidra till att sprida forskningsresultat.
          </p>
          <head type="h1" xml:id="i-6rSsggBixFW8xZ52ABLVQ6">
            9 Arbetslivsforskning
          </head>
          <p xml:id="i-TkQwLSZWX1hnax7rfGYjm9">
            Svensk arbetslivsforskning har haft en viktig roll i att bidra
            till att skapa ett arbetsliv som både är effektivt och rationellt
            samtidigt som kunskapen om arbetslivets problem är god och problemen
            därmed kan åtgärdas. Att det finns problem i arbetslivet är dock
            en kontroversiell fråga. Regeringen har konsekvent verkat för
            att arbetslivs- och arbetsmiljöforskning ska fokusera på lönsamhetsaspekten
            för företagare. God arbetsmiljö är lönsam och därför är vissa
            arbetsmiljöåtgärder motiverade. Arbetslivsforskning och arbetsmiljöåtgärder
            som inte har denna direkta nytta hamnar i strykklass. Forskning
            och åtgärder kring t.ex. arbetsplatsdemokrati, diskriminering
            m.m. ger inte näringslivet några direkta vinster. Det var därför
            logiskt att de borgerliga partierna lade ned Arbetslivsinstitutet.
            Denna linje återfinns även i regeringens forskningsproposition.
          </p>
          <p xml:id="i-CrrcCzxFRnWj12zXRffHEk">
            Vänsterpartiet var och är kritisk till nedläggningen av Arbetslivsinstitutet.
            Resultatet av nedläggningen har blivit en volymmässig neddragning
            av forskningsområdet, spridning av kunskaperna och bristande återväxt
            av forskare. Regeringens proposition ändrar inte på detta.
          </p>
          <p xml:id="i-KBXBqabjmkUK93mAf1srud">
            Arbetslivet är komplext och mångfasetterat. Den tidigare centrumbildningen
            kunde samla olika forskningsdiscipliner. Sådan mångvetenskaplig
            forskning bedrivs förvisso på universitet i varierad utsträckning
            men inte systematiskt utifrån en helhetssyn. Regeringen uppmärksammar
            i propositionen en ny centrumbildning i Stockholm. Detta kan vara
            värdefullt men är inte tillräckligt för att få en samlad kunskap
            om arbetslivets utveckling i Sverige. Det reparerar inte vad regeringen
            ödelagt genom nedläggningen av Arbetslivsinstitutet.
          </p>
          <p xml:id="i-6KwSbRNUJus6oS9WvcQaYp">
            Syftet med arbetslivsforskningen är att den ska vara relevant
            för att bidra till en positiv utveckling av arbetslivet. Forskarvärlden
            behöver impulser från arbetslivet, forskningens resultat behöver
            sedan återkopplas till praktisk tillämpning bl.a. genom att utrymme
            finns för undervisning. För att forskningen ska vara relevant
            och av hög kvalitet krävs tillräcklig volym och att olika forskningsprogram
            kan finansieras under längre tid. Internationellt utbyte i olika
            former är också nödvändigt. Från fackföreningshåll påpekas bl.a.
            att Sverige är medlem i EU och att utvecklingen av arbetslivet
            måste relateras till ett europeiskt perspektiv. Förändringarna
            av socialförsäkringarna är också viktiga att studera utifrån ett
            arbetslivsperspektiv. Arbetslivs- och arbetsmiljöforskningen är
            också ett viktigt fundament för folkhälsan, och ökad hälsa i arbetslivet
            är dessutom ett av folkhälsomålen. Arbetslivsforskningen behöver
            också bra underlag i form av statistik, och insamlingen och bearbetningen
            av denna behöver stärkas och utvecklas.
          </p>
          <p xml:id="i-XvNPf9FTcLjwwzhvk9t8vo">
            Enligt Vänsterpartiet bör det finnas en organisatorisk form som
            gör att arbetsmarknadens parter kan bidra med kunskap om viktiga
            forskningsområden. LO, TCO och Saco har tillsammans föreslagit
            en ny struktur för arbetslivsforskningen. Bland annat ska det
            finnas ett speciellt beredningsorgan med uppgift att överblicka
            arbetslivsforskningen och med representanter från arbetsmarknadens
            parter, myndigheter, universitet och högskolor m.m. De menar också
            att det behövs en stabil institutionell struktur för forskning
            och fördelning av forskningsanslag samt att resurserna till arbetslivsforskning
            måste öka kraftigt. Vi delar den uppfattning som fackföreningarna
            har, och regeringen bör därför återkomma med förslag som innebär
            en framtida stabil struktur både organisatoriskt och finansiellt
            för arbetslivsforskningen. Detta bör riksdagen som sin mening
            ge regeringen till känna.
          </p>
          <p xml:id="i-Xf9ANPCkAuMX2XJrw5Hz5r">
            I Vänsterpartiets budgetmotion för utgiftsområde 14 anslås 80
            miljoner kronor till arbetslivsforskning för att upprätthålla
            den på kort sikt tills en permanent lösning finns. Pengarna fördelas
            2009 med 60 miljoner kronor till FAS och 20 miljoner kronor till
            Arbetsmiljöverket för att kunna beställa nödvändig forskning.
          </p>
          <head type="h2" xml:id="i-CYgPQ4gigF2HZc5T7n3NZS">
            9.1 Professur i juridik och rättsvetenskap i socialt arbete eller
            socialrätt
          </head>
          <p xml:id="i-DfixfPhCRSuoc87myXwJsA">
            Det blir allt vanligare att juridiska ärenden i första ledet
            utreds och beslutas av icke-jurister. Allra mest märkbart är detta
            i välfärdssystemens rättsliga strukturer. Beslut fattas av socionomer
            inom kommunernas socialtjänst, av handläggare på Försäkringskassan,
            på Migrationsverket, av lärare på skolor eller av Arbetsförmedlingens
            tjänstemän, för att bara nämna några exempel. En annan utvecklingstendens
            är att allt fler privata aktörer är inblandade i såväl faktisk
            vård, utbildning och omsorg som utredningar och underlag för direkt
            myndighetsutövning.
          </p>
          <p xml:id="i-8hFZUHVQQ72hW4yP5AK9NE">
            För de enskilda människorna, likaväl som för de professionella
            handläggarna, är det av avgörande betydelse att lagar och rättsregler
            hanteras på ett riktigt och ändamålsenligt sätt. Rätten som politiskt
            och samhälleligt styrmedel ställer i vårt komplexa välfärdssamhälle
            omfattande krav på juridiskt kunnande även hos icke-jurister;
            en handläggande tjänsteman inom t.ex. socialtjänsten kommer att
            handlägga frågor om barnarätt, avtalsrätt, social- och förvaltningsrätt,
            försäkringsrätt, processrätt och straffrätt. Dessutom bör hon
            eller han ha kunskap om internationella konventioner och EG-rätten
            för att kunna fatta korrekta och genomtänkta beslut.
          </p>
          <p xml:id="i-V2ccjzgk7AF2hZmMUAS95z">
            Juridiken i socialpolitiken är följaktligen central för den faktiska
            handläggningen på myndigheter och hos andra aktörer. Det behövs
            emellertid mer kunskap och mer forskning också på detta område
            är vetenskaplig stringens och metodiskt framtagen kunskap av avgörande
            betydelse för utvecklingen. Det saknas dock ett samlat grepp över
            den rättsliga utvecklingen inom välfärdssektorn, och mycket av
            befintlig forskning sker på de juridiska fakulteterna. Det är
            bra, men det innebär svårigheter att få ut forskning till icke-juridiska
            professioner, t.ex. socionomer. Dessutom finns det en risk för
            att det professionsspecifika kunnandet inom socialt arbete inte
            i tillräcklig grad lyfts in i den rättsvetenskapliga kunskapsutvecklingen.
          </p>
          <p xml:id="i-T1WFSp3ydtjmFcwaFHMGJR">
            Institutionen för socialt arbete vid Stockholms universitet är
            i någon mån ett undantag; där bedrivs rättsvetenskaplig forskning
            av jurister och socionomer med inriktning mot just socionomutbildningen.
            Institutionens rättsvetenskapliga lektorer och forskare representerar
            ett brett kunskapsområde inom såväl socialt arbete och socialpolitisk
            praktik som juridik och rättsvetenskap. För att skapa bättre kontinuitet
            och en fastare struktur inom forskning och forskarutbildning inom
            detta kunskapsområde skulle det behövas en professur i juridik
            och rättsvetenskap inom socialt arbete eller socialrätt vid institutionen
            för socialt arbete vid Stockholms universitet och finansieringen
            borde ske med medel från FAS. På sikt behöver också den juridiska
            kompetensen stärkas generellt inom utbildning och forskning inom
            detta område. Detta bör riksdagen som sin mening ge regeringen
            till känna.
          </p>
          <head type="h1" xml:id="i-DA4uTj885a1pxBHWHwTcgS">
            10 Utbildningsvetenskaplig forskning
          </head>
          <head type="h2" xml:id="i-YSgRJpdTJZZYc34EjDxcAZ">
            10.1 Lärarutbildningarnas forskningsanknytning
          </head>
          <p xml:id="i-2M935tLQ7AqzkN9PsnUpZJ">
            Ända sedan den högskolereform som 1977 innebar att bl.a. lärarutbildningarna
            fördes in i högskoleorganisationen har den vetenskapliga grunden
            och frågor om forskningsanknytningen varit högaktuella frågor.
            I propositionen om en ny lärarutbildning (prop. 1999/2000:135)
            hävdas med emfas att lärarutbildningen ska ha en vetenskaplig
            grund. I Högskolverkets utvärderingar av lärarutbildningarna konstateras
            att det än i dag råder stora brister vad gäller forskningsanknytningen.
            I den utvärdering som gjordes 2004 (Högskoleverkets rapportserie
            2005:17 R) finner bedömarguppen t.ex. att
          </p>
          <list style="ul">
            <item xml:id="i-7WyYXmLcKpSjgVXqLJe3kc">
              studenternas forskningsmässiga förankring och intresse genomgående
              är svagt (s. 134),
            </item>
            <item xml:id="i-PzhYhsV2TeZpZdaPvD2xKL">
              forskningsanknytningen får en instrumentell utformning (s. 134),
            </item>
            <item xml:id="i-MCLh8DRMtJfU8Qiz3jtN5B">
              utbildningen klarar inte av att synliggöra den funktion som forskning
              och vetenskaplighet kan ha för att utveckla lärarprofessionalitet
              (s. 135),
            </item>
            <item xml:id="i-BU3tEfXBETJkj4tc2uE5TD">
              studenterna i alltför liten utsträckning får träning i att ta
              till sig andras forskningsresultat (s. 138),
            </item>
            <item xml:id="i-MjkN8sqtvDicE2mWcUV6hu">
              den litteratur som används aktivt och att (i undervisningen)
              i flera fall tycks ligga på en ganska elementär nivå (s. 139).
            </item>
          </list>
          <p xml:id="i-QwpxoVEFCV7dcXaMqQBAuf">
            I den uppföljande utvärdering som Högskoleverket genomförde 2007
            (Högskoleverkets rapportserie 2008:8 R) konstateras att förbättringar
            har gjorts, men att det fortfarande finns brister i forskningsanknytningen.
            Det tydligaste måttet är att andelen disputerade lärare fortfarande
            svarar för en relativt liten andel av undervisningen, särskilt
            inom det allmänna utbildningsområdet, trots att andelen har ökat
            vid de flesta lärosäten.
          </p>
          <p xml:id="i-MCEAyrfT4CTMeS8ZYhUYEL">
            Universiteten och högskolorna har ansvar för att den vetenskapliga
            grunden kommer till stånd. De ålades också i propositionen om
            en ny lärarutbildning att bidra med omfattande medel från befintliga
            anslag för forskning och forskarutbildning för att klara detta
            åtagande.
          </p>
          <p xml:id="i-Q2mKnmdRbRsqJuJN7ku1mf">
            Det är inte klargjort om eller i vilken omfattning sådan omfördelning
            av medel har skett. Problemet uppmärksammas också i Utredningen
            om utbildningsvetenskaplig forskning (SOU 2005:31). Där handlar
            det om krav på motfinansiering då Vetenskapsrådets utbildningsvetenskapliga
            kommitté (UVK) tilldelar medel till projekt förlagda till lärosätet.
            Utredaren konstaterar att medfinansieringen inte fungerat, och
            slutsatsen blir förvånansvärt nog att medfinansieringskravet därför
            bör slopas. Vår slutsats är den motsatta. Så länge UVK fortsätter
            sin verksamhet ska kravet på medfinansiering tillämpas strikt.
            Detta bör riksdagen som sin mening ge regeringen till känna.
          </p>
          <p xml:id="i-JbhogNPzyd569w6sL7Dq2B">
            Det behöver vidare utredas hur forskning och forskarutbildning
            i anslutning till lärarutbildning ska utformas och bedrivas samt
            vilken form av stöd lärosätena behöver för att kunna fullgöra
            uppdraget. Detta bör riksdagen som sin mening ge regeringen till
            känna.
          </p>
          <p xml:id="i-Q4gVXUWZKeFV3Uw1qLH35Q">
            Vi menar att det är omöjligt att skapa förutsättningar för utbildningens
            vetenskapliga bas om lärarutbildningarna inte, på samma sätt som
            andra institutioner inom högskola och universitet, i hög grad
            har forskarutbildade lärare som också har tid för forskning i
            tjänsten. Därför bör universitet och högskolor se över den interna
            fördelningen av de fasta forskningsanslagen, och lärarutbildningarnas
            behov bör prioriteras i samband med fördelningen av det tillskott
            som nu väntar.
          </p>
          <head type="h2" xml:id="i-FhjaDkTcq1SAG3X7wtEixg">
            10.2 Utbildningsvetenskapliga kommittén
          </head>
          <p xml:id="i-CaAJX7u3vQnNaUSmSXCMwE">
            Förutom att det skulle ske en omfördelning av lärosätenas medel
            för forskning och forskarutbildning till lärarutbildningsområdet
            skapades inom Vetenskapsrådet, VR, en särskild kommitté för utbildningsvetenskap
            med uppgift att främja utvecklingen av utbildningsvetenskaplig
            forskning och forskarutbildning i nära anslutning till lärarutbildningen
            och med direkt relevans för lärarnas yrkesutövning. Idén var också
            att denna forskning skulle bedrivas i nätverk som bestod av minst
            ett universitet och en högskola. Detta krav har enligt utredningen
            (SOU 2005:31) ej efterlevts. Vår slutsats är att detta krav framgent
            ska tillämpas strikt. Detta bör riksdagen som sin mening ge regeringen
            till känna.
          </p>
          <p xml:id="i-ByWeqEMs6yTMwbaBojhFNK">
            Lärosätena tycks inte ha accepterat och därför inte fullföljt
            kraven på omdisponering av medel till det utbildningsvetenskapliga
            områdets fördel. Ännu mer förvånande är att den kommitté som tillsattes
            för att bidra till skapandet av lärarutbildningarnas forskningsbas
            inte tycks ha accepterat sitt uppdrag eller fullföljt det.
          </p>
          <p xml:id="i-9GrCDrJCR23HG4HnyzHmdZ">
            Enligt SFS 2000:1 199 16 § ska den forskning och forskarutbildning
            som UVK ska ge stöd till bedrivas i anslutning till lärarutbildning
            och [som] svara[r] mot behov inom lärarutbildningen och den pedagogiska
            yrkesverksamheten. Från olika håll har framförts kritik mot att
            UVK inte har fullföljt detta uppdrag. När nu UVK utretts (SOU
            2005:31) förväntade vi oss att få denna kritik belyst. Men betänkandet
            ger oss ingen sådan information, troligtvis eftersom UVK inte
            ställt frågan vid utlysning av forskningsmedel och därför inte
            heller kan redovisa om projekt som tilldelats medel bedrivs vid
            lärarutbildning och svarar mot behov inom lärarutbildning och
            den pedagogiska yrkesverksamheten.
          </p>
          <p xml:id="i-HgPvgfJF3twFhxThUF9vVA">
            Vi anser att det är ett grundläggande krav att lärarutbildningen
            ska vara forskningsanknuten och stå på vetenskaplig grund. Efter
            att ha tagit del av de utvärderingar som gjorts av lärarutbildning
            och UVK drar vi slutsatsen att varken lärosäten eller UVK till
            dags dato i tillräcklig grad gjort sin del i detta. Konsekvensen
            blir att uppdraget till lärosätena måste förtydligas. UVK måste
            på ett striktare sätt efterfölja de riktlinjer den har samtidigt
            som ämnesråden inom VR måste ta ansvar för forskning inom sina
            områden även om ansökningarna har anknytning till utbildningsvetenskap.
            Detsamma gäller andra forskningsfinansiärer som de andra forskningsråden
            FAS och Formas. Detta bör riksdagen som sin mening ge regeringen
            till känna.
          </p>
          <p xml:id="i-CfnPZbaXSSymp3ASfxkBdx">
            Dagens organisation är problematisk då VR:s ansvar är grundforskning.
            Visserligen är en uppdelning i grundforskning och tillämpad forskning
            i sig inte funktionell; ändå ser vi problem med utbildningsvetenskapens
            placering inom VR. Möjliga alternativ som redan i dag diskuteras
            och som bör undersökas är vad det skulle innebära om utbildningsvetenskap
            blev ett eget vetenskapsområde, om ett nytt forskningsorgan vid
            sidan av FAS och Formas för utbildningsvetenskap inrättades eller
            om utbildningsvetenskap borde ingå i något av de redan befintliga
            forskningsråden på annat sätt än i dag. Det senare föreslås också
            i betänkandet Forskningsfinansiering kvalitet och relevans (SOU
            2008:30), som har utvärderat den myndighetsorganisation för forskningsfinansiering
            som inrättades 2001. Utredaren menar att den forskning som finansieras
            av UVK bör ingå i FAS verksamhet där den kan få en naturlig plats
            bland mer närliggande samhällsvetenskaper och att det då inte
            längre behövs någon särskild kommitté för den utbildningsvetenskapliga
            forskningen. Med anledning av detta föreslår Vänsterpartiet att
            FAS får i uppdrag att finansiera den forskning som UVK har ansvar
            för och att medel för detta överförs från Vetenskapsrådet. Detta
            bör riksdagen som sin mening ge regeringen till känna.
          </p>
          <head type="h2" xml:id="i-BDp17LTWPDmsoN89ihG5uZ">
            10.3 Lärares behörighet till forskarutbildningen
          </head>
          <p xml:id="i-CwvdNr782BPCkXNtJjgQ5f">
            En mycket central tanke i lärarutbildningsreformen 2001 var att
            stärka lärarutbildningens forskningsanknytning och möjliggöra
            en direkt övergång från professionsutbildning till forskarutbildning,
            utan kostsamma kompletteringar. Efter reformen har förskollärare,
            fritidspedagoger och lärare mot de tidigare åren i grundskolan
            fått sådana möjligheter genom dels tillkomsten av nya forskarutbildningar
            vid universiteten, dels tillkomsten av forskarskolor som innebär
            ett samarbete med och uppbyggnad av forskarmiljöer vid högskolorna
            med lärarutbildning. Den praktiknära ansatsen och underlättandet
            av forskarstudier har mött stort intresse från lärarna och, under
            senare år, från alltfler kommuner. Internationellt har Sverige
            legat i bräschen när det gäller att forskningsanknyta lärarutbildningen.
            Återgången till en mindre avancerad lärarutbildning utan direkt
            tillträde till forskarutbildning, och en längre avancerad har
            inneburit ett kraftigt bakslag för denna utveckling.
          </p>
          <p xml:id="i-2kHa738WQwbexR289Hbqpy">
            Redan i dag är det många studenter som antas till 210-poängsutbildning
            som kompletterar upp till 240 poäng för att få större bredd och
            kompetens i sin behörighet. Vi tror att uppdelningen av lärarutbildningen
            i examen på grundläggande respektive avancerad nivå ytterligare
            kan minska hur attraktivt det är att gå 210-poängsutbildningen,
            om man beaktar de nackdelar det innebär att inte läsa 240-poängsutbildningen.
          </p>
          <p xml:id="i-Q2GLkrZyauKGfgGLbpSPHe">
            Finland lyfts ofta fram som ett föregångsland när det gäller
            skolan. Kanske är den finska modellen med en lärarutbildning om
            fyra år påbyggbar med en fyraårig forskarutbildning något som
            borde lyftas fram. En förlängning av lärarutbildningen för undervisning
            av de yngre barnen och eleverna till 240 poäng skulle innebära
            att Sverige får en liknande modell. Kanske vore det till och med
            en bra idé att försöka få till stånd en nordisk modell för lärarutbildning.
          </p>
          <p xml:id="i-4SZas8j71LhyLynYuKJqaQ">
            Förutom att stärka forskningsanknytningen finns det ytterligare
            argument för att förlänga viss lärarutbildning såsom en ökad flexibilitet,
            bättre möjligheter till internationellt utbyte, höjd kvalitet
            i utbildningen och bättre kunskaper för de yngre barnen och eleverna.
            Vi föreslår därför att 210-poängsutbildningen för arbete i förskola,
            förskoleklass, grundskolans tidigare år, fritidshem samt modersmål
            förlängs till 240 poäng och därmed tillhör avancerad nivå endast
            en lärarexamen behövs (undantaget yrkeslärare behålls). Minst
            60 poäng av kurserna ska vara på avancerad nivå i syfte att ge
            behörighet för studier på master- och forskarnivå. Detta bör ges
            regeringen till känna.
          </p>
          <p xml:id="i-RpySNVhNbqN6JK2KipK2EW">
            Detta kommer givetvis att medföra ökade kostnader, och i vår
            motion 2008/09:Ub455 Utgiftsområde 16 ökar vi anslagen till högskolorna
            med 120 miljoner kronor 2009 för att den föreslagna förlängningen
            ska kunna genomföras.
          </p>
          <head type="h2" xml:id="i-UxMu3uG2RVo3nKMzVeqXXn">
            10.4 Skolornas huvudmän och den vetenskapliga forskningen
          </head>
          <p xml:id="i-2sjMB6ACQvZSsS2ok5B78H">
            Vi anser att det är av största vikt att skapa möjligheter för
            att utveckla den utbildningsvetenskapliga forskningen så att den
            svarar mot behov inom lärarutbildning och pedagogisk yrkesverksamhet
            i samverkan mellan å ena sidan universitet och högskolor och å
            andra sidan kommuner och skolor. Det behövs strukturer som främjar
            integration mellan forskning, utbildning och pedagogisk verksamhet.
            Inom socialtjänsten har Socialstyrelsen och kommunerna aktivt
            verkat för en sådan verksamhetsanknuten kunskapsutveckling. Framgången
            i att skapa sådana arenor beror främst på att Socialstyrelsen
            fått regeringens uppdrag att utforma program för en sådan verksamhet.
            Regeringen bör på motsvarande sätt ge Högskolverket i uppdrag
            att i samverkan med bl.a. Skolutvecklingsmyndigheten och Sveriges
            Kommuner och Landsting utforma program med mötesplatser för forskning
            och yrkespraktik och med incitament för forskningsfinansiering
            från skolornas huvudmän. Detta bör riksdagen som sin mening ge
            regeringen till känna.
          </p>
          <head type="h1" xml:id="i-9uoaYiQvUk4eZGEUcUB74Z">
            11 Forskning inom det konstnärliga området Unga Klara
          </head>
          <p xml:id="i-CVDaL8L2ugcTUH8wrdzJzt">
            Det är positivt att regeringen anslår medel till forskning och
            utvecklingsarbete inom det konstnärliga området och kulturområdet.
            Vänsterpartiet menar dock att det behövs ytterligare insatser
            inom detta område. Kulturens villkor i samhället säger mycket
            om vilken civilisation vi lever i. Fri och oberoende kultur kan
            inte överleva i tvångströjor där man hämtat tankegångarna från
            diverse varianter av köp- och säljsystem. Inte heller duger det
            att hänvisa konstnärliga verksamheter till sponsorer eller externa
            intäkter. Vill vi ha en kultur som är fri, skapande och utforskande?
            Då måste vi på samhällets alla nivåer rikta investeringarna till
            kulturens infrastruktur. Det saknas i Sverige i dag en nationalscen
            med övergripande ansvar för scenkonst för barn och unga. Visserligen
            arbetar man på många håll med teater för barn, men ingen institution
            har ansvaret för utvecklingen av och forskningen runt denna form
            av scenkonst.
          </p>
          <p xml:id="i-15Pp9s2pKto7NkGseCoLPn">
            I 30 år har Unga Klara skapat teater för barn och unga, bedrivit
            forskning och utvecklingsarbete inom ramen för Stockholms stadsteaters
            verksamhet. De har utbildat rader av teaterarbetare som nu jobbar
            på olika institutioner runtom i landet, och de har med hårt arbete
            nått resultat som är uppmärksammat och uppskattat inte bara i
            Sverige utan över hela världen. Det handlar alltså om mycket mer
            än ett kommunalt ansvar. Vänsterpartiet menar att det är hög tid
            att man tar ett nationellt ansvar för Unga Klaras verksamhet.
            Det är ett stort ansvar att se till att den behålls inom landet
            och får fortsätta att utveckla scenkonsten, främst för barn och
            unga. Som det alltid är med verklig konst för en sådan utveckling
            också med sig en utveckling av teatern för alla åldrar.
          </p>
          <p xml:id="i-B39xjpuLhCp4oUMDEjJwmm">
            I vårt förslag till budget för kulturpolitiken (mot. 2008/09:Kr369)
            har vi därför anslagit 15 miljoner kronor för att göra Unga Klara
            till en nationell scen för barn- och ungdomsteater. Vi menar också
            att forskningen och utvecklingsarbetet inom detta område måste
            få en fastare struktur och att Unga Klara därför också ska få
            ett nationellt ansvar för forskning och utvecklingsarbete inom
            barn- och ungdomsteater och då också tilldelas tillräckliga resurser
            för att fullgöra detta uppdrag. Detta bör riksdagen som sin mening
            ge regeringen till känna.
          </p>
          <head type="h1" xml:id="i-B7pRPs4jRPFWH2dxgyeQnn">
            12 Forskarutbildningen
          </head>
          <p xml:id="i-F81ZnxriCTdMDQ8ZTF5M9T">
            En central fråga för all forskning är vilka som utför forskningen
            och hur reproduktionen av forskare ska säkerställas för att tillgodose
            framtida behov. Det är därför märkligt att regeringen inte berör
            forskarutbildningen annat än i allmänna ordalag i propositionen.
            Hur skapas en attraktiv forskarutbildning som ger doktorander
            möjlighet att utvecklas till goda forskare? Vänsterpartiet menar
            att sista steget nu måste tas i den reformering av forskarutbildningen
            som påbörjades 1969.
          </p>
          <head type="h2" xml:id="i-YTin33aW23Lr1M1aps5QRC">
            12.1 Förbjud stipendier på forskarutbildningen
          </head>
          <p xml:id="i-eUP8jJwi3bG1AWEdfCg9S">
            Att finansiera sina studier på forskarutbildningen med stipendier
            innebär en rad nackdelar för den enskilde doktoranden. En av de
            mer allvarliga konsekvenserna är att dessa doktorander inte har
            rätt till någon inkomstrelaterad ersättning vid sjukdom, föräldraledighet
            eller arbetslöshet. Dessutom räknas inte stipendiefinansierade
            studier som överhoppningsbar tid av Försäkringskassan, vilket
            gör att dessa doktorander inte har någon vilande SGI. Stipendierna
            räknas inte som pensionsgrundande inkomst. Högskolorna kan inte
            teckna försäkringar för stipendiater. Stipendier berättigar inte
            heller till den automatiska övergång till doktorandtjänst, som
            sker för doktorander med utbildningsbidrag när två år återstår
            av utbildningen.
          </p>
          <p xml:id="i-UqdASAkRbYdxwkfrtxq59r">
            Den enda regel som finns rörande stipendier är att statliga anslag
            inte får användas till stipendier. Vi högskolorna finns dock en
            rad stipendiefonder, och externa medel kan används till stipendier.
            Höstterminen 2006 var 8 % av de forskarstuderande finansierade
            med stipendier enligt Högskoleverkets årsrapport 2007 (2007:33
            R). Det är ofta utländska doktorander som ges stipendier, och
            enligt en del högskolors regelverk får stipendier endast ges till
            utländska studenter.
          </p>
          <p xml:id="i-Y592G7HndHqCR1bStsg2Du">
            Vår bestämda mening är däremot att stipendier inte är en acceptabel
            finansieringsform för forskarstuderande, dels med hänvisning till
            den sociala och ekonomiska otrygghet de leder till, dels för att
            bristen på regler gör det alltför lätt att missbruka dem. Det
            finns inget att invända mot att stipendier används till särskilda
            kostnader i samband med forskarstudier såsom resor och utrustning,
            däremot ska de inte användas till de forskarstuderandes levnadsomkostnader.
            Stipendier bör därför förbjudas som studiefinansieringsform inom
            forskarutbildningen. Enligt beräkningar som gjordes av Högskoleverket
            2006 skulle det kosta 28 miljoner kronor årligen, vilket kan finansieras
            med de ökade anslagen till universitet och högskolor. Detta bör
            riksdagen som sin mening ge regeringen till känna.
          </p>
          <head type="h2" xml:id="i-H4UYswQ8h49u9ZPZmRZrgQ">
            12.2 Fler doktorandtjänster
          </head>
          <p xml:id="i-ENoasq7BSdhxVfWMmYLfUe">
            Inom ramen för sin utbildning utför forskarstuderande en stor
            del av den forskning som bedrivs vid universitet och högskolor;
            de arbetar med andra ord med forskning. Vänsterpartiet anser därför
            att de bör ha samma ekonomiska och sociala trygghet som andra
            som arbetar. Vi menar vidare att detta också skulle bidra till
            att skapa en bättre forskarutbildning eftersom det ger möjlighet
            att ägna sig helt och fullt åt utbildningen och den egna forskningen.
            Det finns dessutom inga behov av att skapa konstgjord konkurrens
            bland doktorander genom ekonomiska incitament. Statistiken är
            också tydlig. De förbättrade ekonomiska förutsättningarna för
            doktorander under 1990-talet har inneburit minskade studietider
            och högre examinationsgrad samtidigt som kvaliteten på avhandlingarna
            bibehållits.
          </p>
          <p xml:id="i-THjokKdf5akdw53hr7cinD">
            De svenska forskarutbildningarna, som redan nu har hög kvalitet,
            kommer att bli än mer attraktiva om de kan erbjuda de studerande
            en trygg tillvaro under studietiden. Ytterligare en stor fördel
            med att anställa doktoranderna redan från första dagen på forskarutbildningen
            är att det kan leda till mer öppenhet i antagningen. Informationen
            om lediga platser och tjänster kommer att spridas till fler, vilket
            leder till fler kvalificerade sökande. Det kommer förhoppningsvis
            även att leda till att fler med utländsk bakgrund och från arbetarklassen
            antas samt att könsfördelningen kan bli jämnare i fler ämnen.
            Med ett öppnare antagningssystem finns också bättre möjligheter
            att bryta beroendeförhållanden mellan doktorander och handledare.
            För dem som efter examen söker sig utanför högskolevärlden för
            att arbeta är det också en bättre merit att ha varit anställd,
            och anställningen kan därför ses som en åtgärd för att öka forskarutbildades
            attraktionskraft på arbetsmarknaden.
          </p>
          <p xml:id="i-4E8myxZPad3tfnjJfDdJtG">
            År 1986 påbörjades en process som syftade till att omvandla alla
            utbildningsbidrag inom forskarutbildningen till doktorandtjänster.
            Nu är det hög tid att ta sista steget i denna reform och omvandla
            återstående utbildningsbidrag till tjänster. Enligt beräkningar
            gjorda av Sveriges universitetslärarförbund (Sulf) skulle det
            kosta ca 400 miljoner kronor per år att genomföra detta vilket
            det finns utrymme för genom de höjda anslagen till universitet
            och högskolor. Regeringen bör därför återkomma med ett förslag
            om förändring av högskoleförordningen som innebär att den som
            antas till forskarutbildningen också anställs som doktorand. Detta
            bör riksdagen som sin mening ge regeringen till känna.
          </p>
          <head type="h1" xml:id="i-BotmDUmLtyr3jvUAFi7YN5">
            13 Forskningsbaserad innovation
          </head>
          <p xml:id="i-PbRwUZ8q8ZeLg8GRxm7vnk">
            I den del i propositionen som behandlar innovation menar regeringen
            att kommersialiseringen av forskningsresultat måste förbättras.
            Regeringen föreslår därför en ändring av högskolelagen. Högskolan
            ska få ett nytt uppdrag att verka för att forskningen kommer till
            nytta. Det är oklart vad som avses med nytta och vilka konsekvenser
            detta nya uppdrag till högskolorna får för den forskning som inte
            direkt är kommersialiserbar. Dessutom kan hävdas att det redan
            ingår i högskolans uppdrag att samverka med det omgivande samhället
            och att informera om sin verksamhet. Riksdagen bör därför avslå
            regeringens förslag om ändring av högskolelagen.
          </p>
          <head type="h2" xml:id="i-MKUZRSPqakMAog25SGWsaS">
            13.1 Innovationskontor
          </head>
          <p xml:id="i-MQPujiF9etpAV2qKRGsPBG">
            Regeringen föreslår att 75 miljoner kronor ska användas till
            innovationskontor på sju olika lärosäten Uppsala universitet,
            Lunds universitet, Umeå universitet, Linköpings universitet, Kungl.
            Tekniska högskolan och Chalmers tekniska högskola. Dessa forskningsställen
            är i stor utsträckning väl försedda med forskningsparker och inkubatorer.
            Risken är stor att man bygger upp parallella system som endast
            leder till förvirring och effektivitetsförluster; t.o.m. ordföranden
            i Sisp/Swedish Incubators &amp; Science Parks) varnar för denna effekt.
            Däremot har både Karlstads universitet och Mittuniversitet pekat
            på möjligheten att t.ex. slå ihop de tre innovationskontoren i
            Stockholmsregionen till ett och i stället förlägga varsitt innovationskontor
            vid Karlstads universitet och Mittuniversitetet. Vänsterpartiet
            menar att den här frågan tycks illa förberedd och dessutom är
            försedd med brasklappar om att kontoren även ska hjälpa andra
            universitet och högskolor. All erfarenhet talar för att dessa
            kommer att hamna i strykklass ju längre bort från respektive innovationskontor
            de ligger. Därför menar vi att innovationskontorens placering
            ska brytas ur propositionen och ses över vad gäller lokalisering.
            Detta bör riksdagen som sin mening ge regeringen till känna.
          </p>
          <head type="h2" xml:id="i-GzE4hdrEGTaq8jwVqRFeTW">
            13.2 Såddfinansiering
          </head>
          <p xml:id="i-7wfAsQZ8cYtnYb6ZKVn7Tn">
            Regeringen föreslår ett ökat anslag på 75 miljoner kronor 20092012
            till Innovationsbron varav hälften ska användas till såddfinansiering.
            Som Innovationsbrons vd påpekar är endast 3 % av den nya satsningen
            på forskning och innovation destinerad till kommersialisering.
            Vänsterpartiet har tidigare, med anledning av budgetpropositionen,
            föreslagit en satsning på såddfinansiering med 50 miljoner kronor
            per år eftersom kommersialiseringen är en av de svaga länkarna
            i kedjan från idé till säljbar produkt, särskilt i Sverige.
          </p>
          <head type="h2" xml:id="i-63gZTBQngbNLFdDVYFdJeP">
            13.3 Små och medelstora företag
          </head>
          <p xml:id="i-LZaGWVca6Nsssg8NKQ4ugf">
            I avsnittet om forskning och utveckling i små och medelstora
            företag nämner regeringen att Vinnovas program Forska &amp; Väx ska
            fortsätta. Vi menar att det bör ha särskild uppmärksamhet eftersom
            Forska &amp; Väx är en viktig byggsten i att skapa hög entreprenöriell
            aktivitet vilket leder till att företagen vågar exploatera nya
            rön. Forska och väx-programmet är ett program som kan medverka
            till resultat. Vänsterpartiet menar att en ökning av medelstilldelningen
            bör ske för att öka Forska och väx-programmets möjligheter till
            att finansiera fler projekt. Vi har därför i annan motion anslagit
            100 miljoner kronor för 2009, 100 miljoner för 2010 och 100 miljoner
            för 2011 utöver regeringens förslag.
          </p>
          <head type="h2" xml:id="i-G6TJEUqvqRNWX7Mcr5363y">
            13.4 Skatteavdrag för forskning
          </head>
          <p xml:id="i-TdDEaALUrW4xpiwXeQdUy3">
            Regeringen nämner att den följer den internationella utvecklingen
            vad gäller skatteincitament för FoU-investeringar, men har själv
            inga konkreta förslag. Vänsterpartiet lade däremot fram ett skarpt
            förslag i samband med budgetpropositionen där vi påpekar att forskning
            och utveckling är avgörande för framtida satsningar för att utveckla
            t.ex. miljö- och energiteknik. Det behövs ökade resurser till
            alla delar inom FoU, från grundforskning till utveckling av produkter
            och tjänster. Inom ramen för Vinnova har små och medelstora företag
            under några år kunnat få bidrag till behovsidentifiering av, förstudier
            till och genomförande av FoU-projekt. Intresset har varit mycket
            stort och indikerar att här behövs ytterligare insatser.
          </p>
          <p xml:id="i-HTxgZdeLwdQFZnmMLY12k4">
            Vi vill därför utöka möjligheterna genom kreditering på skattekonto.
            Stödet ska avse högst 35 % av företagets kostnader upp till ett
            tak på 2,8 miljoner kronor. Alla företag med upp till 250 anställda
            ska omfattas. Den här typen av system är inte ovanligt i andra
            länder. Vårt grannland Norge har ett sådant skatteavdrag sedan
            några år tillbaka. Medel finns avsatta i Vänsterpartiets budgetmotion
            för en ökad satsning på forskning inom små och medelstora företag.
          </p>
          <head type="h2" xml:id="i-4psncodAG7ftBsR2FCgpq2">
            13.5 Offentliga aktörer
          </head>
          <p xml:id="i-VAp4ETB594d4nhCNFq3PDA">
            Vi delar regeringens uppfattning att det är viktigt att stärka
            Sveriges förmåga att skapa nya och växande företag genom att bättre
            utnyttja offentliga satsningar som görs inom olika områden. Man
            säger också att det från andra länder finns framgångsrika exempel
            på hur nya högteknologiska företag utvecklats genom att stora
            offentliga aktörer riktar en liten del av sina investeringar till
            kunskapsutveckling. Regeringen hänvisar här till det framgångsrika
            forsknings- och innovationsprogrammet SBIR. Vänsterpartiet har
            under lång tid föreslagit att ett program för att ge mindre underleverantörer
            del av forsknings- och innovationskakan skulle skapas och hälsar
            med tillfredsställelse att en utredning nu ska tillsättas. Med
            tanke på hur långt efter Sverige har hamnat i detta hänseende
            hoppas vi på en snabb hantering av frågan.
          </p>
          <p xml:id="i-AipSjkod7pwoeb7PQY3APL">
            Trots många viktiga konstateranden i propositionen saknas det
            en samlande kraft på regeringsnivå. Något som t.ex. Finland för
            länge sedan har konstaterat är nödvändigt. Där har man satt till
            ett forskningspolitiskt råd, med statsministern som ordförande,
            för att visa allvaret bakom satsningen. En liknande konstruktion
            tror vi skulle föra upp vikten av forskning och innovation ytterligare
            på dagordningen. Det bör ges regeringen till känna.
          </p>
          <p xml:id="i-8D3Ygqqc2Htxcw6CXAw8yW">
            För att ytterligare sätta fokus på innovationernas betydelse
            vill Vänsterpartiet föreslå en årlig innovationspolitisk skrivelse
            som går igenom de framsteg eller bakslag som görs på områdena
            FoU, de små och medelstora företagens plats i processen, kommersialiseringen
            av forskningen, det offentligas betydelse och den enskilda människans
            betydelse. Det bör ges regeringen till känna.
          </p>
          <head type="h1" xml:id="i-9ztSxipe73moMBtjfYNu5H">
            14 Vetenskaplig informationsförsörjning och Open Access
          </head>
          <p xml:id="i-CL8obmx67t6p1CenwS8QiY">
            God tillgång till vetenskaplig information i alla former tryckta
            såväl som elektroniska är en basal nödvändighet för universitet
            och högskolor. Utan denna bas försvåras och försämras både forskning
            och utbildning. De årliga kostnaderna för de vetenskapliga tidskrifterna,
            oavsett om de är tryckta eller elektroniska, samt nya prismodeller
            och nya sätt att saluföra information har kraftigt ökat under
            senare år och skapar i dag finansiella problem för universitet
            och högskolor. Det leder också till att forskningen inte blir
            fritt tillgänglig.
          </p>
          <p xml:id="i-DMwPhSc4CycQ3ARXoT8a1E">
            Den vetenskapliga tidskriften har särdrag, som gör att tidskriftsmarknaden
            inte fungerar som andra marknader. Varje verksam forskare måste
            publicera sig för att redovisa sina resultat och offentligt registrera
            sin intellektuella upphovsrätt, för att synas i forskningsvärlden
            och för att meritera sig. Under första hälften av 1900-talet tog
            fortfarande vetenskapssamhället självt till stor del hand om forskarnas
            behov av att föra ut sina resultat och det var de lärda sällskapen,
            universiteten och de vetenskapliga föreningarna som publicerade
            resultaten i sina egna tidskrifter.
          </p>
          <p xml:id="i-MtYXRjWNFPVc8yhSWjUxU9">
            Nu är bilden en helt annan. Forskningsvärlden är stadd i snabb
            förändring. Nya forskningsområden växer fram medan andra fragmentiseras
            i mindre, mer specialiserade områden. Inom alla områden behövs
            ett organ för publicering. De kommersiella förlagen har förstått
            att utnyttja denna stigande efterfrågan och har startat nya tidskrifter.
            De har också haft resurser att satsa på den elektroniska publiceringen,
            som tog fart under de sista åren av 1900-talet. Resultatet är
            en kommersialisering av den vetenskapliga tidskriftsmarknaden.
          </p>
          <p xml:id="i-WD8Kp7URqrJudQFPzwoK5D">
            En extrem prisökning gällande hela gruppens vetenskapliga tidskrifter
            har pågått under senare år. Snittpriset för en prenumeration på
            en vetenskaplig tidskrift ökade med 630 % mellan åren 1975 och
            1995, vilket innebär en ökning från 39 till 284 US-dollar (Tenopir
            och King, 2000).
          </p>
          <p xml:id="i-AvESMEVVmLHDjdGmMMxU1T">
            Flertalet av de stora vetenskapliga förlagen har än så länge
            företrädesvis erbjudit hela sin tidskriftsportfölj i elektronisk
            version; man har alltså inte kunna upphandla valda delar ur ett
            förlags tidskriftskatalog. Förlagen försöker givetvis maximera
            sin vinst, bl.a. genom att utan förvarning ändra villkoren för
            tillgången till de elektroniska tidskrifterna, vilket så gott
            som alltid innebär kraftiga prishöjningar.
          </p>
          <p xml:id="i-LnsVFZq7bVqhSXAaBzwuu8">
            Vi menar att kvalitetsgranskningen av forskningen och värderingen
            av densamma inte ensidigt får bli beroende av kommersiella intressen.
            Tidskrifternas status som kanaler för forskarnas ambitioner bör
            konkurrensutsättas. Det sker också en positiv utveckling i fråga
            om Open Access både i Sverige och internationellt. Vid Kungl.
            biblioteket pågår projektet OpenAcess.se i samarbete med Sveriges
            universitets- och högskoleförbund, Vetenskapsrådet, Kungl. Vetenskapsakademien
            och Stiftelsen för kunskaps- och kompetensutveckling. Det europeiska
            forskningsrådet har antagit riktlinjer om att forskning som finansieras
            av rådet ska göras fritt tillgänglig, och ett liknande beslut
            har fattats av National Institutes of Health i USA. Vänsterpartiet
            menar att det är rimligt att all offentligt finansierad forskning
            ska vara fritt tillgänglig. Därför bör det bli ett krav att den
            forskning som de svenska forskningsråden finansierar ska göras
            tillgänglig via Open Acess-publicering och att regeringen bör
            återkomma till riksdagen med förslag om detta. Detta bör riksdagen
            som sin mening ge regeringen till känna.
          </p>
          <head type="h1" xml:id="i-L1QmACg9iMQvtFWoQacikt">
            15 Fördelning av medel i budgetpropositionen
          </head>
          <p xml:id="i-LPneJ1NnjAcr6yKhffoeuB">
            Till sist vill Vänsterpartiet rikta kritik mot bristerna i regeringens
            hantering av forskningsanslagen i budgetpropositionen där regeringen
            redovisade ökningen av forskningsanslagen till universitet och
            högskolor för 2009 i en ospecificerad post och därmed frångick
            kravet att budgetpropositionen ska vara fullständig. Riksdagen
            har därför inte kunna utöva något inflytande över hur dessa medel
            ska användas, vilket inte är tillfredsställande ur demokratisk
            synvinkel.
          </p>
        </div>
        <div type="motSignatures">
          <list>
            <item xml:id="i-9Q76nfwV5LoqgfcvnZhLD9" who="i-548HUVvKe8n48M3pQmFeUC">
              Amineh Kakabaveh (v)
            </item>
            <item xml:id="i-HPteXriUssBfBDqnDCF5c2" who="i-7Gy2xwC7Jyimjy9QTKnQEf">
              Rossana Dinamarca (v)
            </item>
            <item xml:id="i-HuRjQtpTmkMBFHAVyZRH8v" who="i-5CH7vHLGXLfDB5Tn7xx95V">
              Siv Holma (v)
            </item>
            <item xml:id="i-KpXu49jmaifkxZVcHUTfWY" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-G8upJA6M5aoSVFoVD4fJsT" who="i-du5LHNwBWrCH1am94GCk1">
              Eva Olofsson (v)
            </item>
            <item xml:id="i-7Jh7Tcbmue7pZKFdQFPZPj" who="i-6MWLY5JdykMGLLUo96skfp">
              Lena Olsson (v)
            </item>
          </list>
        </div>
      </div>
    </body>
  </text>
</TEI>
