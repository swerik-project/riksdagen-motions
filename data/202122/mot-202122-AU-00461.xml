<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-AU-00461">
  <teiHeader>
    <fileDesc>
      <titleStmt>
        <title>En starkare arbetsrätt för ökad trygghet</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:461 av Nooshi Dadgostar m.fl. (V)</title>
          <idno type="rdwebb">H902461</idno>
          <rs type="number">461</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H902461/text</ref>
          <ref type="dokument_url_html">http://data.riksdagen.se/dokument/H902461</ref>
          <ref type="dokumentstatus_url_xml">http://data.riksdagen.se/dokumentstatus/H902461</ref>
          <ref type="docx">http://data.riksdagen.se/fil/73420980-E5E1-4811-9710-915D7A229144</ref>
          <ref type="pdf">http://data.riksdagen.se/fil/A86DAFE7-B753-4E7B-AD96-2D744011E6EB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-TG3ApDDpn5j5V4hHRiFVWr" type="signed"/>
        <correspContext corresp="i-TG3ApDDpn5j5V4hHRiFVWr">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction type="submitted" xml:id="i-Ghk2V6nZJ1YrfeJrKx6x8u">
          <date when="2021-09-27"/>
          <time when="15:29:14"/>
        </correspAction>
        <correspAction type="reviewed" xml:id="i-3NpmbUL3MmpBLP4kMZHSuo">
          <date when="2021-09-27"/>
          <time when="18:07:46"/>
        </correspAction>
        <correspAction type="referred" xml:id="i-CN2ARkUU2rp2fK2yEPfTre">
          <date when="2021-10-14"/>
        </correspAction>
        <correspAction type="assigned" xml:id="i-H3vbdUE75Y1aRrUqXD2oM1">
          <date when="2022-10-05"/>
          <time when="09:29:08"/>
        </correspAction>
        <correspContext corresp="i-H3vbdUE75Y1aRrUqXD2oM1">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-9sYT7dK1bXX9bmQxDTbruS"/>
        <correspContext corresp="i-9sYT7dK1bXX9bmQxDTbruS">
          <ref type="uppgift">2021/22:AU10</ref>
          <ref type="ref_dok_id">H901AU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XUbz6DVJ5AzMMAKcnumG9h"/>
        <correspContext corresp="i-XUbz6DVJ5AzMMAKcnumG9h">
          <ref type="uppgift">2021/22:AU7</ref>
          <ref type="ref_dok_id">H901AU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU7</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7EfBqQoUhmpDxszuSQVy9r"/>
        <correspContext corresp="i-7EfBqQoUhmpDxszuSQVy9r">
          <ref type="uppgift">2021/22:FiU25</ref>
          <ref type="ref_dok_id">H901FiU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MqziFd7ELdoAEMF6PbaECB"/>
        <correspContext corresp="i-MqziFd7ELdoAEMF6PbaECB">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:461 av Nooshi Dadgostar m.fl. (V) En starkare arbetsrätt för ökad trygghet</div>
      </div>
      <div type="motBody">
        <div type="TOC" xml:id="i-CfjzZPRmuWnduYnfSXiabr">
          <head xml:id="i-3rTeDq9o75ZwNSuqp8e3Bs">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 Januariavtalet, LAS-utredningen och överenskommelsen mellan
              några av arbetsmarknadens parter
            </item>
            <item style="indent-level: 1">
              4 Minska de otrygga anställningarna
            </item>
            <item style="indent-level: 2">
              4.1 Objektiva skäl för alla visstidsanställningar
            </item>
            <item style="indent-level: 2">
              4.2 Skydd mot missbruk av intermittenta anställningar
            </item>
            <item style="indent-level: 2">
              4.3 Företrädesrätt till återanställning
            </item>
            <item style="indent-level: 2">
              4.4 Tydligare personsamband vid vikariat
            </item>
            <item style="indent-level: 2">
              4.5 Skyddad sysselsättningsgrad mot s.k. hyvling
            </item>
            <item style="indent-level: 2">
              4.6 Tydligare reglering av provanställning
            </item>
            <item style="indent-level: 2">
              4.7 Förbättrat anställningsskydd för lärare på konstnärliga högskolor
            </item>
            <item style="indent-level: 1">
              5 Ta bort tvåpersonsundantaget
            </item>
            <item style="indent-level: 1">
              6 Stärkt reglering vid in- och uthyrning av arbetstagare
            </item>
            <item style="indent-level: 2">
              6.1 Verka för en ändring av EU:s bemanningsdirektiv
            </item>
            <item style="indent-level: 2">
              6.2 Permanenta behov ska inte tillgodoses genom inhyrning
            </item>
            <item style="indent-level: 2">
              6.3 Inhyrning ska inte vara tillåten när tidigare anställda har
              företrädesrätt till återanställning
            </item>
            <item style="indent-level: 2">
              6.4 Vetorätten behöver stärkas
            </item>
            <item style="indent-level: 2">
              6.5 Rätt att på begäran ta del av affärsavtal
            </item>
            <item style="indent-level: 2">
              6.6 Staten bör avveckla anlitandet av bemanningsföretag
            </item>
          </list>
        </div>
        <div type="motProposal" subtype="förslag">
          <head xml:id="i-P7PQyvchsjVJj1uCphWDVc">
            2 Förslag till riksdagsbeslut
          </head>
          <list style="ol">
            <item xml:id="i-57ftQauhgXX1XFFWnLKeHW">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att allmän
              visstidsanställning utgår och det i stället införs objektiva kriterier
              för när det är tillåtet med visstidsanställningar och tillkännager
              detta för regeringen.
            </item>
            <item xml:id="i-9Ea9BiPxCpAJP1CyqgsPV9">
              Riksdagen ställer sig bakom det som anförs i motionen om att
              slutbetänkandet från Utredningen för hållbart arbetsliv över tid,
              Tid för trygghet (SOU 2019:5), bör remitteras och tillkännager
              detta för regeringen.
            </item>
            <item xml:id="i-Pkib8TymZcfrKZ5u15WkCA">
              Riksdagen ställer sig bakom det som anförs i motionen om att
              kvalifikationstiden för företrädesrätt till återanställning bör
              förkortas och inträda efter sammanlagt sex månaders anställning
              under de senaste två åren och att tiden under vilken företrädesrätten
              till återanställning gäller bör förlängas till tolv månader efter
              anställningens upphörande och tillkännager detta för regeringen.
            </item>
            <item xml:id="i-BxfQiydBUkDWq9ik3NY7EX">
              Riksdagen ställer sig bakom det som anförs i motionen om att
              regelverket kring vikariat bör förtydligas i syfte att förhindra
              missbruk av anställningsformen och tillkännager detta för regeringen.
            </item>
            <item xml:id="i-BGjQodFJrqgJfCkwByH6yH">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att regelverket
              gällande arbetsbrist blir tillämpligt om en arbetsgivare avser
              att omreglera den anställdes sysselsättningsgrad och tillkännager
              detta för regeringen.
            </item>
            <item xml:id="i-8A9iKeQmgRH3eeAikCUKmX">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att det tydligt
              framgår att arbetsgivaren dels ska ange skäl för att en provanställning
              avslutas i förtid, dels ska ge löpande återkoppling till den provanställde
              under provanställningens gång i syfte att göra det möjligt för
              arbetstagaren att anpassa sig till arbetsgivarens krav och förväntningar
              och tillkännager detta för regeringen.
            </item>
            <item xml:id="i-7bUUdd9YAepv9Rsr2awVms">
              Riksdagen ställer sig bakom det som anförs i motionen om att
              4 kap. 10 § högskoleförordningen bör avskaffas i syfte att förbättra
              anställningsskyddet för lärare vid konstnärliga högskolor och
              tillkännager detta för regeringen.
            </item>
            <item xml:id="i-JHJYa2RUamyVvPxjacypwy">
              Riksdagen ställer sig bakom det som anförs i motionen om att
              rätten för arbetsgivare i företag med högst tio anställda att
              ensidigt undanta två personer från turordningen ska tas bort ur
              22 § lagen om anställningsskydd och tillkännager detta för regeringen.
            </item>
            <item xml:id="i-WDyU3L7qhBmwKCDzNLrtQB">
              Riksdagen ställer sig bakom det som anförs i motionen om att
              regeringen bör verka för en ändring av EU:s bemanningsdirektiv
              så att medlemsstaterna själva kan besluta huruvida bemanningsföretag
              ska vara tillåtna på den egna arbetsmarknaden och tillkännager
              detta för regeringen.
            </item>
            <item xml:id="i-9KiSEGjuKp72U23VqaFehF">
              Riksdagen ställer sig bakom det som anförs i motionen om att
              lagen (2012:854) om uthyrning av arbetstagare bör ändras så att
              det blir förbjudet att hyra ut och hyra in arbetskraft för permanenta
              arbetskraftsbehov och tillkännager detta för regeringen.
            </item>
            <item xml:id="i-EMHGkBzjUmtiKzoVXMcWoB">
              Riksdagen ställer sig bakom det som anförs i motionen om att
              regeringen bör återkomma med ett förslag på en tydlig skrivning
              i lagen om anställningsskydd där det uttryckligen framgår att
              det inte är tillåtet att hyra in arbetstagare från bemanningsföretag
              när det finns tidigare anställda som har företrädesrätt till återanställning
              och tillkännager detta för regeringen.
            </item>
            <item xml:id="i-WEdygQ63APvR3uKurJEFmn">
              Riksdagen ställer sig bakom det som anförs i motionen om att
              den fackliga vetorätten i lagen om medbestämmande i arbetslivet
              bör stärkas och tillkännager detta för regeringen.
            </item>
            <item xml:id="i-4qu9fNoBQjeaE8Q4s1tsc7">
              Riksdagen ställer sig bakom det som anförs i motionen om att
              lagen om uthyrning av arbetstagare bör kompletteras med en bestämmelse
              som ger arbetstagare och avtalsslutande fackförbund rätt att på
              begäran ta del av bemanningsföretagets affärsavtal och tillkännager
              detta för regeringen.
            </item>
            <item xml:id="i-WKRcZVKEkqQtj23d4V5KAN">
              Riksdagen ställer sig bakom det som anförs i motionen om att
              regeringen bör verka för att staten, i sin arbetsgivarpolicy,
              uttryckligen ser till att statliga myndigheters anlitande av bemanningsföretag
              avvecklas och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-AjuAU7xFP9PkZTqWgfuqtD">
            3 Inledning
          </head>
          <p xml:id="i-LrUY21wMEDRBzusmTvwnMR">
            En stark arbetsrätt är avgörande för arbetstagarnas trygghet
            på arbetsmarknaden. Det ger den enskilde arbetstagaren (den som
            säljer sin arbetskraft) ett grundläggande skydd mot arbetsköparnas
            godtycke. Samtidigt ger det arbetstagarna en kollektiv styrka
            gentemot arbetsgivarna (de som köper någons arbetskraft). En stark
            arbetsrättslagstiftning bidrar således till att utjämna de i grunden
            ojämlika maktförhållandena mellan arbetstagare och arbetsgivare.
          </p>
          <p xml:id="i-NCHpvKGQJbWdBYNbFrbbzb">
            Det mesta av de faktiska relationerna på den svenska arbetsmarknaden
            regleras i kollektivavtal. Detta är en god ordning som ger såväl
            stabilitet som flexibilitet. Avtalen förhåller sig dock till lagens
            bestämmelser. Problem som inte förutsågs vid lagens utformning,
            eller direkt uppstått genom förändringar i lagen, adresseras ofta
            i kollektiv­avtalsförhandlingar, men det betyder inte att lagstiftningsprocessen
            bör bortse från dem.
          </p>
          <p xml:id="i-SutJ7UG1pWTbz5TiMGbojF">
            Under de senaste decennierna har lagen om anställningsskydd (LAS)
            successivt urholkats: turordningsreglerna har ändrats, tiden för
            återanställningsrätt har förkortats och allmän visstid har införts.
            Utöver detta har praxis, genom arbetsköparnas faktiska agerande
            och domar i Arbetsdomstolen, förskjutits i klart arbetsköparvänlig
            riktning. Andelen otrygga jobb har ökat och den fackliga organisationsgraden
            har minskat. Arbetstagarnas trygghet har därmed stegvis försvagats,
            likaså arbetstagarnas gemen­samma styrka. Arbetsgivarnas makt
            har stärkts på bekostnad av arbetstagarnas trygghet.
          </p>
          <head type="h2" xml:id="i-WG197GkvbWYCAY7GxJiDkR">
            3.1 Januariavtalet, LAS-utredningen och överenskommelsen mellan
            några av arbetsmarknadens parter
          </head>
          <p xml:id="i-YWGg6Uo41o7sVfmFD1nGqo">
            Enligt januariavtalet mellan Socialdemokraterna, Miljöpartiet,
            Liberalerna och Centerpartiet ska arbetsrätten ”moderniseras och
            anpassas efter dagens arbetsmarknad”. Våren 2019 tillsatte S‑MP-regeringen
            därför en utredning med uppdrag att ta fram förslag som gör det
            lättare och billigare att säga upp arbetstagare – januaripartiernas
            definition av en moderniserad arbetsrätt. I januariavtalet gavs
            dock en ”möjlighet” för arbetsmarknadens parter att förhandla
            fram ”en överenskommelse om hur LAS ska reformeras på ett sätt
            som ger ökad flexibilitet”. Om parterna skulle nå en sådan överenskommelse
            skulle regeringen lägga fram förslag i linje med parternas överens­kommelse.
            I annat fall skulle utredningens förslag genomföras.
          </p>
          <p xml:id="i-51rWxo9nckbTR8rmeEzAW7">
            I juni 2020 presenterade den s.k. Toijerutredningen sitt betänkande
            En moderniserad arbetsrätt (SOU 2020:30). I utredningen föreslogs
            flera kraftiga försämringar av anställningsskyddet – med andra
            ord en väsentligt mindre modern utformning av arbetsrätten. Toijerutredningens
            förslag var mycket långtgående och skulle, om de infördes, påverka
            anställningstryggheten i grunden – främst på små företag men även
            på företag med många anställda. Ett försvagat anställningsskydd
            längs de linjer som LAS-utredningen föreslog riskerade, utöver
            att slå undan tryggheten för den enskilde, att allvarligt skada
            den fackliga organiseringen, vilket i sig är en grundförutsättning
            för den svenska modellen. De förslag i utredningen som gynnade
            arbetstagarna, såsom utökad rätt till kompetensutveckling och
            ökade möjligheter att övergå från visstid till tillsvidareanställning,
            vägde inte på något sätt upp de omfattande försämringar av anställningstryggheten
            som utredningen föreslog. Sammantaget kan vi konstatera att utredningens
            förslag om kraftiga försämringar av anställningsskyddet skulle
            rubba balansen mellan arbetsmarknadens parter: arbetsgivarnas
            makt skulle stärkas ytterligare på bekostnad av löntagarnas trygghet.
            Det kan Vänsterpartiet inte acceptera.
          </p>
          <p xml:id="i-V2oFjFgPKbpx1Kp8DiVbNx">
            Våren 2019 inledde Svenskt Näringsliv, LO och PTK (parterna)
            förhandlingar om anställningstrygghet och omställning, de s.k.
            LAS-förhandlingarna. Förhandlingarna pågick fram till december
            samma år, då parterna enades om en avsiktsförklaring. I avsiktsförklaringen
            var parterna överens om att ajournera förhandlingarna under avtalsrörelsen,
            tillsätta tre arbetsgrupper med uppdrag att ta fram underlag inför
            fortsatta förhandlingar samt återuppta förhandlingarna i augusti
            2020. Enligt avsiktsförklaringen skulle en överenskommelse nås
            senast den sista september 2020 (Svenskt Näringsliv, LO och PTK:
            Avsiktsförklaring 2019-12-19). Innan avsiktsförklaringen blev
            offentlig valde ett flertal LO-förbund, däribland Kommunal, Byggnads
            och Seko, att lämna förhandlingarna eftersom de ansåg att de förändringar
            kring anställningsskydd som diskuterades var alltför långtgående
            (Arbetet 2019-12-10).
          </p>
          <p xml:id="i-TYFSYER8jGaThgoDSFBHA3">
            I juni 2020 presenterade arbetsgrupperna en rapport med förslag
            kring tre områden: anställningsskyddsregler, omställningssystem
            och arbetslöshetsförsäkringssystemet (Svenskt Näringsliv, LO och
            PTK 2020: Underlag inför fortsatta förhandlingar. Rapport från
            parternas arbetsgrupper inför förhandlingarna om anställningsskydd
            och omställning). Förslagen låg därefter till grund för de fortsatta
            förhandlingarna mellan parterna.
          </p>
          <p xml:id="i-28rjCCLdneBSBiZEmQEEtX">
            Under augusti och september 2020 fördes intensiva förhandlingar.
            Förhandlingarna ledde fram till två överenskommelser: dels ett
            utkast till huvudavtal om trygghet, omställning och anställningsskydd,
            dels en principöverenskommelse om parternas gemensamma krav på
            staten som en förutsättning för att anta huvudavtalet. Förhand­lingarna
            strandade den sista september 2020. I oktober återupptogs dock
            förhand­lingarna, men en enhällig LO-styrelse valde till sist
            att säga nej till det förslag till överenskommelse som parterna
            diskuterade. Svenskt Näringsliv och PTK valde, till skillnad från
            LO, att säga ja till förslaget. I slutet av oktober 2020 meddelade
            S‑MP-regeringen att man hade för avsikt att gå vidare med det
            avtal som Svenskt Näringsliv och PTK stod bakom. Därmed var hotet
            om lagstiftning enligt den s.k. Toijer­utredningen avvärjt. I
            december 2020 anslöt sig Kommunal och IF Metall till Svenskt Näringslivs
            och PTK:s principöverenskommelse om trygghet, omställning och
            anställningsskydd.
          </p>
          <p xml:id="i-8PeZoR8ZNH8YAE7Tqth5X8">
            I januari 2021 beslutade S‑MP-regeringen att tillsätta tre s.k.
            bokstavsutredningar med uppdrag att lämna förslag till lagändringar
            så att arbetsmarknaden ska kunna reformeras enligt den tidigare
            nämnda överenskommelsen. I juni presenterades utredningarnas förslag.
            I utredningen som rör arbetsrätt föreslås bl.a. att anställnings­skyddslagens
            begrepp saklig grund ersätts av sakliga skäl, att arbetsgivaren
            får en utökad möjlighet att göra undantag från turordningen vid
            uppsägning p.g.a. arbetsbrist och att anställningen inte längre
            ska bestå under en tvist om ogiltighet när en arbets­tagare sagts
            upp (Ds 2021:17). I de utredningar som rör omställning föreslås
            dels ett nytt offentligt grundläggande omställnings- och kompetensstöd
            för arbetstagare som inte omfattas av kollektivavtal (Ds 2021:16),
            dels ett nytt offentligt studiestöd – omställ­ningsstudiestöd
            (Ds 2021:18). Förslagen föreslås träda i kraft den 30 juni 2022.
          </p>
          <p xml:id="i-QxWDEFVVnYV3Rhf2Kkjcds">
            Vänsterpartiet kan konstatera att LAS-förhandlingarna mellan
            parterna skedde under hot om lagstiftning. Det gav arbetsgivarsidan
            ett kraftigt övertag i förhandlingarna, vilket påverkade resultatet
            till arbetsgivarnas fördel. De fackliga organisationerna har under
            dessa förhållanden pragmatiskt arbetat vidare utifrån den situation
            som gäller och utifrån det de har bedömt ligger i deras medlemmars
            intresse. Det gäller både dem som undertecknade i första vändan,
            dem som fick till förändringar och undertecknade senare och dem
            som valt att inte underteckna. Men förutsättningarna har, p.g.a.
            regeringens agerande och januariavtalet, varit i arbetsgivarsidans
            favör, och detta i ett läge där arbetsrätten under lång tid redan
            har ändrats till arbetsgivarnas fördel, såväl genom lagändringar
            som genom AD-domar.
          </p>
          <p xml:id="i-MN1t9WSTsYshViRbudEF8N">
            Särskilt anmärkningsvärt är den socialdemokratiskt ledda regeringens
            agerande vid det tillfälle då det fanns ett avtal som LO samlat
            hade avvisat. I det läget gick alltså arbetsmarknadsministern
            och statsministern – bägge socialdemokrater – ut offentligt och
            sa att regeringen skulle jobba vidare utifrån parternas förslag.
            Man slog alltså fast från socialdemokratiskt håll att LO inte
            behöver räknas med när det talas om vilka som är parter på arbetsmarknaden.
            Detta kommer i sig att få långtgående konsekvenser.
          </p>
          <p xml:id="i-DJmhCURPnJH2tVzhYTbFDg">
            Samlat sett för hela arbetstagarkollektivet, är det Vänsterpartiets
            uppfattning att de fördelar som principöverenskommelsen innebär
            för arbetstagarna, såsom förbättrade möjligheter till omställning,
            inte väger upp de nackdelar som överenskommelsen innebär vad gäller
            försvagat anställningsskydd. Enligt vår mening har staten goda
            möjligheter att genomföra de förbättringar vad gäller omställning
            som föreslås i principöverenskommelsen – utan att kraftigt försämra
            löntagarnas anställningsskydd.
          </p>
          <p xml:id="i-98xNWJ5sDEii2W4pnFGRwZ">
            Vänsterpartiet säger nej till alla former av försämringar av
            anställningstryggheten. Vi vill i stället stärka anställningsskyddet
            och öka arbetstagarnas trygghet. Löntagarna på svensk arbetsmarknad
            behöver mer trygghet – inte mindre. Vi behöver fler trygga jobb
            – inte färre. Anställningsskyddet behöver stärkas – inte luckras
            upp. I denna motion lägger vi fram ett antal förslag som syftar
            till att stärka arbetsrätten och minska de otrygga anställningarna.
          </p>
          <head type="h1" xml:id="i-T1YwtxemfTyQ4BdFoKyAfb">
            4 Minska de otrygga anställningarna
          </head>
          <p xml:id="i-BnvCQRXJhtr93YoxBuKtdg">
            Tidsbegränsade anställningar fyller en nödvändig funktion på
            arbetsmarknaden. Det måste gå att ta in vikarier när anställda
            är föräldralediga eller sjuka och det måste gå att anställa extrapersonal
            vid tillfälliga arbetsanhopningar eller när det behövs specifik
            kunskap under begränsad tid. Problemet är att många arbetsgivare
            systematiskt använder tidsbegränsade anställningar. Detta ger
            dem en ”flexibilitet” i stunden, som går ut över de anställda
            men också under viktiga samhälleliga värden.
          </p>
          <p xml:id="i-ULrm2ZHF3VBCbJXBZZTaRY">
            I den ursprungliga versionen av LAS fanns en tydlig reglering
            av tidsbegränsade anställningar. Tillfälliga anställningar var
            separerade från tillsvidareanställningar på så vis att visstidsanställda
            inte kunde användas för att utföra samma arbete som fast anställda.
            Tillsvidareanställning var norm, tidsbegränsad anställning ett
            undantag.
          </p>
          <p xml:id="i-KRSaobAW2DGK685ZCWcSDP">
            Under 1980- och 90-talen genomfördes förändringar i LAS som öppnade
            upp för ett vidare användande av tillfällig arbetskraft. Över
            tid ökade de tidsbegränsade anställ­ningarna i omfattning. Sedan
            år 2000 har andelen anställda med tidsbegränsad anställ­ning varit
            någorlunda konstant med vissa mindre upp- och nedgångar bl.a.
            beroende på konjunktursvängningar. Under 2020 hade 14 procent
            av de anställda någon form av tidsbegränsad anställning (LO 2021:
            Anställningsformer år 2020).
          </p>
          <p xml:id="i-7LpQEHjGHeJ6BxFLuTsCCy">
            Under de senaste 15 åren har de tidsbegränsade anställningarna
            blivit alltmer osäkra. Förklaringen är att de tidsbegränsade anställningarna
            i sin tur består av flera olika typer av anställningar och att
            det är de mest osäkra formerna som har ökat, främst allmän visstidsanställning
            och olika former av behovsanställningar. Parallellt med det har
            de mest trygga formerna av tidsbegränsade anställningar minskat,
            framför allt vikariaten. Detta sammantaget har skapat en förskjutning
            mot allt fler otrygga jobb under åren 2005–2018, trots att den
            totala andelen tidsbegränsade anställningar varit relativt stabil
            sett över hela tidsperioden (Arena Idé 2019: Fler otrygga jobb
            och färre fackligt anslutna).
          </p>
          <p xml:id="i-3Jixk5RgnYyZkcJUxSZ9Ve">
            Det råder stora skillnader mellan olika grupper när det gäller
            hur vanligt det är med tidsbegränsade anställningar. Arbetare,
            kvinnor, utomeuropeiskt födda och unga är överrepresenterade.
            I vissa branscher är tidsbegränsade anställningar snarare regel
            än undantag. Det gäller framför allt i kvinnodominerade arbetaryrken
            inom vård och omsorg, handel samt hotell- och restaurangbranschen.
            Den bransch som hade högst andel tidsbegränsat anställda under
            2019 var hotell och restaurang med 42,2 procent av de anställda
            (SCB 2020: Arbetskraftsundersökningarna – Tema: Utvecklingen för
            tidsbegränsat anställda 2005–2019).
          </p>
          <p xml:id="i-74yyXMpKWzyEbpQQyaXZJT">
            Att vara anställd på tillfälliga kontrakt innebär stora nackdelar
            för individen. Livet går inte att planera, ekonomin är osäker
            och på arbetsplatsen befinner man sig ständigt i underläge. Det
            är svårare att engagera sig fackligt och säga ifrån om orättvisor
            och problem på jobbet. Tillfälligt anställda erbjuds också mindre
            kompetensutveckling och har sämre löneutveckling. Att inte ha
            en tillsvidareanställning gör det svårt att teckna ett hyreskontrakt
            eller låna pengar till en bostad. Otrygga anställningar är en
            stor källa till stress och oro, framför allt bland unga. Forskningsstudier
            visar tydliga kopplingar mellan psykisk ohälsa och otrygga anställningar.
            Otrygga anställningar ger helt enkelt otrygga liv. De tidsbegränsat
            anställda betalar ett högt pris för arbetsgivarnas krav på flexibilitet.
            Situationen för unga behovsanställda är särskilt utsatt (Alfonsson
            2020: Alienation och arbete. Unga behovsanställdas villkor i den
            flexibla kapitalismen).
          </p>
          <p xml:id="i-XBea18ADD2FkLUuAFjdHbQ">
            De tydliga skillnaderna i arbetsmiljö mellan tidsbegränsat anställda
            och tillsvidare­anställda bekräftas i Arbetsmiljöverkets Arbetsmiljöundersökning.
            Enligt rapporten är en av fyra tidsbegränsat anställda rädd för
            uppsägning eller att tvingas korta sin arbetstid jämfört med en
            av tio av de tillsvidareanställda. Vidare har drygt hälften av
            de tidsbegränsat anställda repetitiva arbetsuppgifter jämfört
            med drygt en tredjedel av de tillsvidareanställda. Dessutom kan
            sex av tio tidsbegränsat anställda sällan eller aldrig bestämma
            när arbetsuppgifter ska utföras. Motsvarande siffra för tillsvidareanställda
            är tre av tio. Därutöver visar rapporten att det bland tidsbegränsat
            anställda kvinnor är dubbelt så vanligt att ha upplevt sexuella
            trakasserier på jobbet jämfört med bland tillsvidareanställda
            kvinnor (Arbetsmiljöverket 2020: Arbetsmiljön 2019).
          </p>
          <p xml:id="i-4nPgv73MnFbumg7prb2ri3">
            När antalet visstidsanställningar blir för stort påverkar det
            även de tillsvidare­anställdas arbetsvillkor och arbetsmiljö negativt.
            Exempelvis visar en undersökning som Handelsanställdas förbund
            har gjort bland butiks- och lageranställda att tillsvidare­anställd
            personal på arbetsplatser där det finns många visstidsanställda
            mår sämre och känner sig mer stressad än andra. Bemanningen är
            ofta lägre på dessa arbetsplatser och de tillsvidareanställda
            får dra ett tyngre lass och ständigt lära upp nya kollegor (Handels
            2018: Handels om allmän visstid).
          </p>
          <p xml:id="i-DVwuA9QhUTLmCXBHGeYddP">
            Regeringens proposition 2015/16:62 Skärpta åtgärder mot missbruk
            av tids­begränsade anställningar innehöll förslag som kan ses
            som steg i rätt riktning. De lagändringar som trädde i kraft den
            1 maj 2016 är dock otillräckliga för att på allvar komma till
            rätta med missbruket av de tidsbegränsade anställningarna. Inte
            heller de förslag kring tidsbegränsade anställningar som parterna
            kommit överens om inom ramen för de s.k. LAS-förhandlingarna,
            som ligger till grund för kommande lag­stiftning, är tillräckliga.
            Vänsterpartiet föreslår därför ett antal regeländringar i syfte
            att minska de otrygga anställningarna och stärka den enskildes
            rätt till anställningstrygghet.
          </p>
          <head type="h2" xml:id="i-2nwyKd8346cbUm3BjwezsG">
            4.1 Objektiva skäl för alla visstidsanställningar
          </head>
          <p xml:id="i-WPogx45sPRYeM2YwvKRhp7">
            Vänsterpartiet anser att tillsvidareanställning ska vara norm
            på arbetsmarknaden och att tidsbegränsade anställningar bara ska
            få användas när det finns objektiva skäl för det. Så är det inte
            i dag.
          </p>
          <p xml:id="i-53LZWoF8SAe4cVtC6r433b">
            För att anställa någon på ett vikariat krävs att en anställd
            är frånvarande och tillfälligt behöver ersättas. Men för att erbjuda
            någon en allmän visstidsanställning enligt § 5 i LAS finns inga
            sådana kriterier alls. Det står arbetsgivaren fritt att välja
            en tidsbegränsad anställning utan att motivera det. Därmed kan
            det inte sägas att tillsvidareanställning längre är norm i den
            svenska arbetsrättslagstiftningen.
          </p>
          <p xml:id="i-9QwwDhpzUYU7ZXrPsX5yAH">
            Allmän visstidsanställning bryter med en grundtanke i LAS, nämligen
            att arbetstagaren, som i utgångspunkten har en underordnad relation
            till arbetsgivaren, åtminstone ska skyddas mot godtycke. Allmän
            visstidsanställning kan tvärtom sägas bygga på just godtycke.
          </p>
          <p xml:id="i-RkMn1XSexmmfhB6fSRjEGM">
            Allmän visstidsanställning infördes av den borgerliga regeringen
            2007. Vänsterpartiet har sedan dess, tillsammans med flera fackförbund,
            framfört krav på att allmän visstidsanställning bör tas bort ur
            LAS. Sedan 2017 står också Social­demokraterna bakom ett sådant
            krav efter ett beslut på partiets kongress. Varken den förra eller
            den nuvarande S‑MP-regeringen har dock lagt fram någon proposition
            i ärendet. Problemet med allmän visstid kvarstår således.
          </p>
          <p xml:id="i-FXTvjcPZBwbSuyWX9QdGbR">
            I debatten har det hävdats att man i första hand bör komma till
            rätta med problemen i förhandlingar mellan arbetsmarknadens parter.
            Men grundproblemet har skapats genom utformningen av lagen och
            bör lösas därigenom. Dagens utformning ger en ensidig fördel till
            arbetsgivarna och bygger in ett godtycke i systemet. Arbetsgivarna
            har inget att vinna på att reglera detta i kollektivavtal, samtidigt
            som problemet är som störst på områden där arbetstagaren redan
            befinner sig i särskilt utsatta situationer. I den mån frågan
            ändå regleras genom kollektivavtal betyder det att arbetstagarorganisationen
            måste betala för något som lagstiftaren inte borde ha öppnat för.
            En liknande slutsats drog LO-kongressen 2016, som fattade beslut
            om att LO ska verka för att allmän visstidsanställning tas bort
            ur LAS. Det finns således ett brett fackligt stöd för att ändra
            lagstiftningen.
          </p>
          <p xml:id="i-RZ7bZLEMpqgUBNkxGqCgk7">
            I Ds 2021:17, som bygger på parternas principöverenskommelse,
            föreslås att allmän visstidsanställning ersätts av särskild visstidsanställning.
            Den nya anställningsformen liknar den gamla på det sättet att
            det inte krävs att arbetsgivaren anger något objektivt skäl för
            tidsbegränsningen. Reglerna för särskild visstidsanställning medför
            dock att anställningen betydligt snabbare övergår till en tillsvidareanställning
            (Ds 2021:17, s. 11). Det är visserligen positivt att övergången
            föreslås ske snabbare än i dag men grundproblemet kvarstår: arbetsgivaren
            behöver inte ange något objektivt skäl för tidsbegränsningen.
          </p>
          <p xml:id="i-8WTz3V2uFxQ4HYTZYAR61b">
            Vänsterpartiet anser att LAS bör ändras så att allmän visstidsanställning
            utgår och det i stället införs objektiva kriterier för när det
            är tillåtet med visstidsanställningar. Lagen bör i denna del även
            fortsättningsvis vara semidispositiv. Det innebär att arbetsmarknadens
            parter i centrala kollektivavtal kan komma överens om de anställningsformer
            som är lämpliga inom respektive bransch.
          </p>
          <p xml:id="i-LBcm5koMPxRQRx4XfFEVVX">
            Lagen (1982:80) om anställningsskydd bör ändras så att allmän
            visstidsanställning utgår och det i stället införs objektiva kriterier
            för när det är tillåtet med visstids­anställningar. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-EJd3zF2W1DrDr8j4eFoQdL">
            4.2 Skydd mot missbruk av intermittenta anställningar
          </head>
          <p xml:id="i-KPP9hWgRNUpN9ayE5qR3N9">
            Ett omfattande och växande problem på svensk arbetsmarknad är
            utvecklingen mot allt fler s.k. intermittent anställda, t.ex.
            timanställda, springvikarier eller personer som rings in tillfälligt
            vid behov. Intermittenta anställningar är inte lagreglerade utan
            regleras i kollektivavtal mellan arbetsmarknadens parter. Personer
            med denna form av tids­begränsad anställning har en anställningstid
            som enbart räknas när de arbetar. Ett nytt anställningsförhållande
            påbörjas varje gång arbete utförs.
          </p>
          <p xml:id="i-GUq3Rh2BRnby3kMJde5dh9">
            Inom många sektorer, inte minst i LO:s tjänstebranscher, pågår
            en utveckling där denna form av moderna daglönare blir allt vanligare.
            Arbetsgivarna väljer att utnyttja sina möjligheter att använda
            sig av intermittent anställda via anställningsformen allmän visstid.
            Personer med intermittenta anställningar erbjuds arbete med kort
            varsel och har ingen garanterad arbetstid, inget schema och därmed
            ingen garanterad inkomst. Intermittenta anställningar kan fortgå
            under en lång period, ofta under flera år. De arbetstagare som
            omfattas av intermittenta anställningar är främst unga, kvinnor
            och personer med utländsk bakgrund. De intermittent anställda
            har i praktiken inte något anställningsskydd alls – de är helt
            utlämnade till arbetsgivarens godtycke.
          </p>
          <p xml:id="i-VnzimJ2dncnkXTtkKZMjC9">
            Vänsterpartiet ser ett stort behov av att komma till rätta med
            det omfattande missbruk av intermittenta anställningar som präglar
            delar av svensk arbetsmarknad. S‑MP-regeringen tillsatte 2017
            en utredning med uppdrag att bl.a. utreda skydd i anställningen
            för intermittent anställda (dir. 2017:56). I utredningens slutbetänkande
            finns flera intressanta förslag som syftar till att öka tryggheten
            för personer med intermittenta anställningar. Bland annat föreslås
            att tid mellan upprepade korta anställningar ska räknas som anställningstid
            vid tillämpning av vissa bestämmelser i LAS (SOU 2019:5). Vänsterpartiet
            anser att utredningens förslag är ett bra steg på vägen för att
            motverka missbruket av intermittenta anställningar. Utredningens
            slutbetänkande har ännu inte remitterats. Vänsterpartiet anser
            att slutbetänkandet bör skickas ut på remiss.
          </p>
          <p xml:id="i-AmE7LMQRa14Ry7Jrnnada4">
            Slutbetänkandet från Utredningen för hållbart arbetsliv över
            tid, Tid för trygghet (SOU 2019:5), bör remitteras. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-E3zav5RU4m2vNiNnD6dEqc">
            4.3 Företrädesrätt till återanställning
          </head>
          <p xml:id="i-YDWALD5o1NjYMCti3qFfoj">
            Företrädesrätt till återanställning innebär att anställda som
            blir uppsagda p.g.a. arbetsbrist och visstidsanställda som inte
            får fortsatt anställning har rätt till åter­anställning om den
            tidigare arbetsgivaren behöver anställa. Förutsättningar för att
            företrädesrätten ska gälla är att anställningen har varat en viss
            tid och att personen i fråga har tillräckliga kvalifikationer
            för det aktuella arbetet. Denna regel är viktig för att upprätthålla
            tillsvidareanställningen som norm. Utan företrädesrätt till återanställning
            förlorar också turordningsreglerna vid uppsägning sin funktion.
            Arbetsgivaren definierar med nuvarande praxis när arbetsbrist
            föreligger och därmed också grund för uppsägning. Företrädesrätten
            till återanställning motverkar att oseriösa arbetsgivare godtyckligt
            säger upp personal enbart för att kunna ersätta dem med andra.
          </p>
          <p xml:id="i-68EbbgbAaQBTvdfp1Laj54">
            Kvalifikationstiden för företrädesrätt till återanställning har
            förlängts. I dag krävs sammanlagt 12 månaders anställning under
            de senaste tre åren. Givet de allt fler korta visstidsanställningar
            som framför allt unga hänvisas till innebär denna tidsgräns att
            stora grupper ställs utanför det skydd som företrädesrätt till
            återanställning medför. Före­trädesrätten gäller i dag under nio
            månader efter anställningens upphörande. För att företrädesrätten
            ska ge ett tillräckligt skydd mot godtyckliga uppsägningar bör
            denna tid förlängas. Redan i dag finns ett stort antal personer
            som permanent blir hänvisade till att varva tillfälliga anställningar
            med arbetslöshet. Om inget görs för att stärka åter­anställningsrätten
            riskerar den skaran att växa än mer framöver.
          </p>
          <p xml:id="i-TjtbTS2ofzgMaxCYZR4kVy">
            I Ds 2021:17, som bygger på överenskommelsen mellan några av
            parterna, föreslås att en arbetstagare som varit anställd i särskild
            visstidsanställning i sammanlagt mer än nio månader under de senaste
            tre åren ska ha företrädesrätt till återanställning i ny särskild
            visstidsanställning (Ds 2021:17, s. 11). Vänsterpartiet kan konstatera
            att parternas förslag är ett steg i rätt riktning. Enligt vår
            mening bör dock kvalifikations­tiden förkortas ytterligare. Dessutom
            bör tiden under vilken företrädesrätten till återanställning gäller
            förlängas.
          </p>
          <p xml:id="i-PN3SRPfC8qHnDsSqtFk89w">
            Kvalifikationstiden för företrädesrätt till återanställning bör
            förkortas och inträda efter sammanlagt sex månaders anställning
            under de senaste två åren, och tiden under vilken företrädesrätten
            till återanställning gäller bör förlängas till 12 månader efter
            anställningens upphörande. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-L1mvikvwx5DUf1myB82ziW">
            4.4 Tydligare personsamband vid vikariat
          </head>
          <p xml:id="i-12SHx2GtBDbSasjbqxTfw9">
            En vikarie är tänkt att vara en person som ersätter en bestämd
            viss person under en bestämd tid. Möjligheten att anställa på
            vikariat fyller en nödvändig funktion på arbetsmarknaden genom
            att det går att anställa ersättare vid olika former av tjänst­ledighet,
            sjukdom och semestrar. Om inte den möjligheten fanns skulle arbetsbelast­ningen
            bli alltför stor för den personal som inte är ledig. Det skulle
            också bli svårare att få tjänstledigt av andra anledningar än
            de som ger rätt till tjänstledighet enligt lag och avtal. Anställningsformen
            ska dock inte kunna missbrukas.
          </p>
          <p xml:id="i-S4NsWfhcDHtk9SbhM1ZxDt">
            Poängen med vikariat är att det finns ett personsamband. I verkligheten
            används vikariat ibland på vaga grunder där det kan vara oklart
            om vikarien alls ersätter en frånvarande person eller om det i
            själva verket handlar om att täcka upp för vakanser eller tillfälliga
            arbetsanhopningar. Det är inte acceptabelt att vikariatsformen
            missbrukas på detta sätt. Arbetstagarnas fackliga organisationer
            måste ha insyn i vilka faktiska förhållanden som omger en anställning
            för att kunna hävda lagstadgade och avtalade anställningsvillkor.
            Om inget personsamband finns ska inte heller anställningsformen
            vikariat användas. Naturligtvis måste det finnas utrymme för rockader
            i en organisation, så att en vikarie täcker upp för en person
            som utför en frånvarande anställds arbets­uppgifter. Det måste
            dock på ett tydligare sätt än vad som är fallet i dag gå att se
            sambandet mellan en anställds frånvaro och en vikarie.
          </p>
          <p xml:id="i-9j9CUhDX3fpaa7sjQWVBUP">
            Regelverket kring vikariat bör förtydligas i syfte att förhindra
            missbruk av anställningsformen. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-VYqDeL8Pvf9NCDxiSVKeXz">
            4.5 Skyddad sysselsättningsgrad mot s.k. hyvling
          </head>
          <p xml:id="i-9SdYASVcRPsQUuJvtMtrtw">
            Det anställningsskydd som i dag finns i lagen om anställningsskydd
            (LAS) skyddar anställningen som sådan i arbetsbristsituationer
            genom turordningsregler och återanställningsrätt. Däremot finns
            inte på samma sätt ett skydd för sysselsättnings­graden i anställningen.
          </p>
          <p xml:id="i-EzqXLHRWa8ZMj3t7qnuKk1">
            Detta medför att arbetsgivare, med hänvisning till arbetsbrist,
            kan välja att sänka sysselsättningsgraden för arbetstagare i stället
            för att säga upp dem. Om den arbetstagare som blir erbjuden ett
            lägre arbetstidsmått tackar nej har arbetsgivaren saklig grund
            för uppsägning, så länge som erbjudandet är att anse som skäligt.
            Det innebär att den person som arbetsgivaren riktar erbjudandet
            till kan bli uppsagd – utan att turordningsreglerna har använts.
          </p>
          <p xml:id="i-SUt9RFobub5TNchwWAAWoK">
            Fenomenet kallas hyvling, dvs. att arbetstidsmåttet hyvlas ned
            från heltid till deltid. Flera fackförbund, däribland HRF, Fastighets,
            Handels och Kommunal, har på senare år vittnat om att detta är
            ett växande problem inom deras branscher. Arbetsgivaren omorganiserar
            och sänker arbetstiden för de anställda. Ibland används metoden
            för att sänka arbetstiden för redan anställda och ta in nya på
            deltid.
          </p>
          <p xml:id="i-WCdWmpvbsGyP8uozhGM7sg">
            Nackdelarna med hyvling är stora, inte minst för de arbetstagare
            som drabbas. Flera fackförbund har slagit larm om att deras medlemmar
            inte längre kan försörja sig på sina löner efter att sysselsättningsgraden
            hyvlats. Således blir en till synes enkel lösning för arbetsgivarna
            ett riktigt problem för samhället i allmänhet och för arbetstagarna
            i synnerhet.
          </p>
          <p xml:id="i-ADE7ptsa6468ccwUikmEkM">
            Arbetsdomstolen fastställde 2016 i en uppmärksammad dom att en
            arbetsgivare inte agerat felaktigt när ett flertal anställda i
            en butik fått sina sysselsättningsgrader – och följaktligen inkomster
            – sänkta (AD 2016 nr 69). En tjänst med lägre sysselsättnings­grad
            kan betraktas som ett skäligt omplaceringserbjudande och behöver
            därför inte behandlas som ett ärende om arbetsbrist. Arbetsgivare
            behöver då inte beakta turordningsregler eller uppsägningstider.
            LAS skyddar därmed inte omfattningen av en anställning. Domen
            markerar en definitiv återvändsgränd för skydd mot hyvlingar i
            nuvarande lagstiftning.
          </p>
          <p xml:id="i-TmtfYT8T4cTwW19EcPrDc1">
            LO har sedan tidigare beslutat att verka för en lagändring för
            att motverka hyvling. Efter prövningen av regelverket i Arbetsdomstolen
            har flera fackförbund förstärkt sina krav på åtgärder. Vänsterpartiet
            anser, i likhet med arbetstagarorganisationerna, att det krävs
            en lagändring för att komma till rätta med det problem som lyfts
            fram här, och har också föreslagit detta tidigare (mot. 2019/20:149).
          </p>
          <p xml:id="i-QeAx7imizaZ9yo2vJxC9XT">
            Frågan om hyvling har utretts av Utredningen för ett hållbart
            arbetsliv över tid (A 2017:02). I utredningens slutbetänkande
            föreslås ett ökat skydd mot hyvling (SOU 2019:5). Förslaget innebär
            att arbetsgivaren även fortsättningsvis ska ha rätt att rikta
            omplaceringserbjudanden om sänkt arbetstid till arbetstagarna.
            Arbetstagarna ska dock ha möjlighet att tacka nej till ett sådant
            erbjudande och ändå behålla sin plats i turordningen. Om arbetstagarna
            tackar nej måste arbetsgivaren gå vidare med en uppsägning enligt
            turordningsreglerna. Att tacka nej till ett omplaceringserbjudande
            som enbart innebär ett lägre arbetstidsmått ska således inte vara
            saklig grund för uppsägning.
          </p>
          <p xml:id="i-T9svgH3akTHnC7j8PbCFip">
            Vänsterpartiet välkomnar utredningens förslag som ligger i linje
            med det vi föreslagit tidigare. Vi kan dock konstatera att arbetsmarknadsministern
            har förklarat att det, mot bakgrund av januariavtalet, inte finns
            något skäl att gå vidare med utredningens förslag. Vänsterpartiet
            vidhåller att det krävs en lagändring för att öka skyddet mot
            hyvling. Vi kan samtidigt konstatera att det förslag kring hyvling
            som parterna kommit överens om är ett steg i rätt riktning men
            inte tillräckligt långtgående. Vi väljer därför att lägga vårt
            förslag på nytt.
          </p>
          <p xml:id="i-UZLhgJVgX2oGumjpfaQsLY">
            Lagen (1982:80) om anställningsskydd bör ändras så att regelverket
            gällande arbetsbrist blir tillämpligt om en arbetsgivare avser
            att omreglera den anställdes sysselsättningsgrad. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-7WPwjrhmu2uNHK9BFViAsw">
            4.6 Tydligare reglering av provanställning
          </head>
          <p xml:id="i-KTLkr7bLEAR2fPAyJefSKb">
            Provanställning är en tidsbegränsad anställningsform med syftet
            att leda till en tillsvidareanställning. Provanställningen ger
            arbetsgivaren möjlighet att pröva en person på en viss tjänst.
            Om provanställningen inte avbryts när prövotiden går ut övergår
            anställningen automatiskt till en tillsvidareanställning. Provanställningen
            får avbrytas i förtid givet att arbetsgivaren meddelar arbetstagaren
            två veckor innan anställningen avslutas.
          </p>
          <p xml:id="i-7uGPV1XVzPvie4mMfiKfXp">
            Enligt nuvarande regelverk behöver dock arbetsgivaren inte ange
            några skäl för att en provanställning avslutas i förtid. Det finns
            alltså inget krav på saklig grund för uppsägning som vid andra
            anställningsformer. Det innebär att en arbetstagare kan tvingas
            avsluta en provanställning utan att få reda på varför. Arbetstagaren
            är helt utlämnad till arbetsgivarens godtycke. I vissa kollektivavtal
            finns dock en skyldighet för arbetsgivaren att på arbetstagarens
            begäran uppge skälen för att provanställningen avbryts. Vänsterpartiet
            anser att det bör gälla alla arbetsgivare – inte bara de som är
            bundna av dessa kollektivavtal. Arbetsgivaren bör även vara skyldig
            att ge löpande återkoppling till den provanställde under provanställningens
            gång i syfte att göra det möjligt för arbetstagaren att anpassa
            sig till arbetsgivarens krav och förväntningar. Sammantaget skulle
            dessa förändringar stärka den provanställdes position gentemot
            arbetsgivaren under provanställningen och minska utrymmet för
            arbetsgivarens godtycke.
          </p>
          <p xml:id="i-MMhqEJngL32uq8kFR1hPTp">
            Lagen (1982:80) om anställningsskydd bör ändras så att det tydligt
            framgår att arbetsgivaren dels ska ange skäl för att en provanställning
            avslutas i förtid, dels ska ge löpande återkoppling till den provanställde
            under provanställningens gång i syfte att göra det möjligt för
            arbetstagaren att anpassa sig till arbetsgivarens krav och förväntningar.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-Gv3aUUtt8GnC5Q9iBi1zwh">
            4.7 Förbättrat anställningsskydd för lärare på konstnärliga högskolor
          </head>
          <p xml:id="i-EJ7QKGsihnUMZr3uKJRsJa">
            Omkring en tredjedel av de anställda inom universitet och högskola
            (forskande och undervisande personal) har en tidsbegränsad anställning.
            Korta visstidsanställningar staplas ofta på varandra under lång
            tid, men också tillsvidareanställningar kan avslutas och staplas
            på varandra utan större trygghet eller förutsägbarhet (SULF 2021:
            I skuggan av osäkerheten: Om extern finansiering, osäkra anställningar
            och arbetsmiljön i akademin). Universitetskanslersämbetet visar
            i sin rapport Tidsbegränsade anställningar bland högskolans forskande
            och undervisande personal (UKÄ 2018) att av andelen tidsbegränsat
            anställd forskande och undervisande personal på 33 procent kan
            14 procentenheter förklaras utifrån de särskilda reglerna om tidsbegränsade
            anställningar i högskolan, medan cirka 19 procentenheter var allmänna
            visstidsanställningar eller vikariat enligt LAS, dvs. även det
            en högre andel än arbetsmarknaden i stort. Staplandet av tidsbegränsade
            anställningar kan innebära att en forskare eller lärare inom akademin
            är över 40 år innan hen får en tillsvidareanställning. Fler kvinnor
            än män har tids­begränsade anställningar. Vänsterpartiet har lagt
            flera förslag om anställningstrygghet inom akademin, senast i
            följdmotionen på forskningspropositionen (prop. 2020/21:60 Forskning,
            frihet, framtid – kunskap och innovation för Sverige). Våren 2021
            gav regeringen UKÄ i uppdrag att utreda de tidsbegränsade anställningarna
            inom akademin, ett uppdrag som Vänsterpartiet välkomnar och ställde
            sig bakom i forsknings­propositionen.
          </p>
          <p xml:id="i-7KVyZ4wYJEojFNJNQyXr2V">
            De osäkra anställningarna är ett problem inom hela akademin men
            inom de konstnärliga utbildningarna på högskola och universitet
            är problemet med osäkra anställningar särskilt stort. Orsaken
            till detta står att finna i högskoleförordningen 4 kapitlet 10
            §: ”En lärare inom konstnärlig verksamhet får anställas tills
            vidare, dock längst fem år. En sådan anställning får förnyas.
            Den sammanlagda anställningstiden får dock omfatta högst tio år.”
          </p>
          <p xml:id="i-BNoPy3t9Cp1dXdRkobcadH">
            En lärare vid en konstnärlig högskola kan alltså, enligt nuvarande
            regelverk, visstidsanställas i upp till 10 år innan LAS träder
            i kraft. Att en sådan särskild regel finns för konstnärliga utbildningar
            bottnar i en gammal föreställning om att gynna mobilitet mellan
            det fria konstlivet och högskolan. Det målet har dock inte uppnåtts
            via denna regel. I stället ser vi hur de konstnärliga högskolorna
            missbrukar denna regel för att inte behöva tillsvidareanställa
            lärare som år efter år utför och administrerar en avgörande del
            av dessa högskolors utbildningsprogram.
          </p>
          <p xml:id="i-8rgqqkhbhtDhGpwnd7YHHd">
            Problemet med nuvarande ordning har påtalats av företrädare för
            fackförbundet SULF (Sveriges universitetslärare och forskare).
            Enligt SULF-företrädarna bör 4 kapitlet 10 § i högskoleförordningen
            avvecklas, så att samma rätt till anställnings­skydd gäller för
            högskolelärare inom det konstnärliga området som inom andra delar
            av akademin. Vänsterpartiet delar denna uppfattning.
          </p>
          <p xml:id="i-U88uT3Pu5RHkYFW8rWAkBK">
            Högskoleförordningen 4 kapitlet 10 § bör avskaffas i syfte att
            förbättra anställnings­skyddet för lärare vid konstnärliga högskolor.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-Uog8RismhYyGLtn8fNUNjV">
            5 Ta bort tvåpersonsundantaget
          </head>
          <p xml:id="i-59FoyEiKu7mt6pf8zzXpWM">
            Turordningsregler vid uppsägning p.g.a. arbetsbrist gör att arbetsgivare
            inte fritt kan välja vilka som ska sägas upp. Turordningskriterierna
            i lagen om anställningsskydd, LAS, är anställningstid och ålder.
            Dessa kriterier är, till skillnad från t.ex. kompetens, objektiva
            och lätta att fastställa. Om det krävs omplaceringar ska de som
            ska vara kvar, enligt LAS, ha tillräckliga kvalifikationer för
            det kvarvarande arbetet. År 2000 beslutade en riksdagsmajoritet
            bestående av Moderaterna, Centerpartiet, Folkpartiet, Kristdemokraterna
            och Miljöpartiet att en arbetsgivare med högst tio anställda innan
            förhandlingarna inleds, utan att ange skäl, får undanta två personer
            som denne vill ha kvar. Det innebär att förhandlingsrätten sätts
            ur spel. Arbetsgivarens ensidiga beslut kan inte heller prövas
            rättsligt.
          </p>
          <p xml:id="i-RXqeb5Ej2bReX1ieHrUcEP">
            Institutet för arbetsmarknads- och utbildningspolitisk utvärdering
            (IFAU) har tidigare genomfört en utvärdering av undantagsregeln.
            Rapporten visade att undantags­regeln inte har lett till att fler
            nyanställs i små företag. Däremot finns det en tendens till fler
            avgångar bland löntagare i åldern 55–64 år, en åldersgrupp där
            väldigt många har stora svårigheter att åter få en anställning
            om de blir arbetslösa samtidigt som de inte är tillräckligt gamla
            för att ha rätt till någon pensionslösning. En orsak till att
            undantags­regeln inte lett till fler nyanställningar är att det
            redan före lagändringen var enkelt för arbetsgivare att göra lokala
            överenskommelser med facket om avtalsturlistor. I dag är det alltför
            lätt för arbetsgivare att anställa på viss tid och det ökade antalet
            visstids­anställningar har minskat arbetsgivarnas intresse av
            att göra undantag från turordnings­reglerna (IFAU rapport 2008:26).
            Trots att relativt få arbetsgivare har använt sig av möjligheten
            att undanta två av de anställda från turordningen har undantagsregeln
            stor betydelse. Den inskränker förhandlingsrätten och ökar otryggheten
            för alla anställda på små arbetsplatser. Det finns inga sakliga
            skäl till att anställda i mindre företag ska ha sämre anställningsskydd
            än anställda i större företag.
          </p>
          <p xml:id="i-3cU6SiM4BgxxDci1P5Xwzz">
            I Ds 2021:17, som bygger på den tidigare nämnda överenskommelsen,
            föreslås en utökning av arbetsgivarens möjlighet att göra undantag
            från turordningen vid uppsägning p.g.a. arbetsbrist. Vid uppsägningen
            ska arbetsgivaren ha rätt att undanta högst tre arbetstagare som
            enligt arbetsgivarens bedömning har särskild betydelse för den
            fortsatta verksamheten. Detta gäller för alla arbetsgivare, oavsett
            antalet anställda (Ds 2021:17, s. 9). Vänsterpartiet kan konstatera
            att detta ökar otryggheten för alla anställda, oavsett företagets
            storlek. Utökade undantag från turordningsreglerna riskerar i
            synnerhet att slå mot äldre arbetstagare eftersom ett mindre starkt
            regelverk ger arbetsgivarna möjlighet att byta ut äldre arbetskraft
            mot yngre. Arbetsgivarnas möjlighet att göra undantag från turordningen
            vid uppsägning p.g.a. arbetsbrist behöver inskränkas – inte utökas.
            Arbetstagarnas anställningsskydd behöver stärkas – inte försvagas.
          </p>
          <p xml:id="i-BW1Ab3KKp7DwQUaLDfzQL8">
            LAS ger, utan undantagsregeln, parterna tillräckligt utrymme
            att förhandla fram lösningar vid uppsägningar p.g.a. arbetsbrist,
            som är både rättssäkra för den enskilde och motsvarar behoven
            på arbetsplatsen. Nyckelpersoner var, genom kravet på tillräckliga
            kvalifikationer, skyddade redan innan undantagsregeln infördes.
          </p>
          <p xml:id="i-4THv1tA2vboccGCc61V4Yt">
            Vänsterpartiet har under lång tid föreslagit att tvåpersonsundantaget
            i LAS bör tas bort. Vi anser att den faktiska utvecklingen på
            arbetsmarknaden stärker de argument som vi och andra anförde redan
            vid undantagets införande. Vi menar att detta är en fråga om att
            slå vakt om de grundläggande intentionerna med lagen om anställningsskydd.
            Vänsterpartiet väljer därför att lägga fram förslaget till riksdagen
            på nytt.
          </p>
          <p xml:id="i-LDSfBo4qXmRks2MJSdimp5">
            Rätten för arbetsgivare i företag med högst tio anställda att
            ensidigt undanta två personer från turordningen ska tas bort ur
            22 § lagen om anställningsskydd. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-2gGFCNbwxUa25ikkuHsyJ1">
            6 Stärkt reglering vid in- och uthyrning av arbetstagare
          </head>
          <p xml:id="i-7WDABBwwqXdncNDzk3z8VH">
            Bemanningsbranschen växer och sysselsätter allt fler i Sverige.
            Vart femte arbetsställe hyr årligen in arbetstagare via bemanningsföretag.
            Under 2020 sysselsatte bemanningsföretagen omkring 178 000 personer,
            vilket motsvarar drygt 88 000 årsanställda. I genomsnitt arbetar
            1,6 procent av den sysselsatta befolkningen i ett bemanningsföretag
            (Kompetensföretagen 2021: Årsrapport 2020). De bemannings­anställda
            är ofta unga, många är oerfarna och mer än var femte person är
            utlandsfödd.
          </p>
          <p xml:id="i-NBoZCmtS8qNPRnqEootzB1">
            Bemanningsföretag innebär ett flertal problem på svensk arbetsmarknad.
            För det första delas arbetskraften upp i inhyrda och anställda.
            Det splittrar arbetstagarna, försämrar möjligheterna att bedriva
            en effektiv facklig verksamhet och stärker arbets­givarnas makt.
            För det andra finns stora brister i bemanningsanställdas arbetsmiljö.
            Enligt Arbetsmiljöverket är det dubbelt så vanligt att inhyrd
            personal drabbas av arbetsolyckor jämfört med andra anställda.
            Främst är det unga bemanningsanställda män som råkar ut för skador.
            Kortare uppdrag och anställningar på olycksdrabbade arbetsplatser
            bidrar till att bemanningspersonal i högre utsträckning än andra
            är utsatt för risker på jobbet (Arbetsmiljöverket 2018: Tillsyn
            inom bemanningsbranschen). För det tredje påverkar bemanningsföretagen
            anställningstryggheten hos anställda i kundföretagen. Sedan bemanningsföretag
            blev tillåtna på svensk arbetsmarknad 1992 har tillsvidareanställd
            personal vid flera tillfällen sagts upp och ersatts med bemannings­anställda
            – trots att tidigare anställda haft företrädesrätt till återanställning.
            Samman­fattningsvis innebär bemanningsföretagen problem för såväl
            de bemanningsanställda som anställda på kundföretagen. De bidrar
            till att splittra arbetstagarna, hotar tryggheten på jobbet och
            stärker arbetsgivarnas makt.
          </p>
          <p xml:id="i-MK2DBGpKzAoD9rnEhWjcP1">
            Vänsterpartiet menar att arbetsgivare i första hand måste se
            till att ha en tillräcklig bemanning för att kunna hantera variationer
            i produktionstakten och täcka upp för sjukdomsfall och ledigheter.
            Införandet av allmän visstidsanställning och bemannings­företagens
            insteg på arbetsmarknaden har bidragit till en utveckling i rakt
            motsatt riktning. Såväl visstidsanställningar som inhyrning används
            inte bara för att täcka upp tillfälliga arbetstoppar eller för
            att få ett avgränsat uppdrag utfört, utan i allt högre utsträckning
            för att täcka personalbehov som är permanenta. Hot om att ersätta
            tills­vidareanställd personal med inhyrd arbetskraft har också
            kommit att bli ett maktmedel i arbetsgivarnas händer. Därför behövs
            en tydligare reglering av bemanningsverk­samheten som värnar anställningsskyddet
            och kollektivavtalen samt garanterar likabehandling av inhyrda.
          </p>
          <p xml:id="i-KYQZ9CRxW7e623CSqQUVmk">
            Vänsterpartiet har under lång tid lagt fram förslag i riksdagen
            för att stärka regleringen vid in- och uthyrning. Inför valet
            2014 presenterade Socialdemokraterna och LO liknande förslag (LO
            och Socialdemokraterna 2013: Ordningsregler för svensk arbetsmarknad).
            Trots detta lade S‑MP-regeringen inte fram några lagförslag under
            den förra mandatperioden för att stärka regleringen vid in- och
            uthyrning av arbetstagare. Inte heller den nuvarande S‑MP-regeringen
            har lagt fram några sådana lagförslag, trots Socialdemokraternas
            tidigare utfästelser.
          </p>
          <p xml:id="i-PNDY4Q9BbmAZd6HpRotDL8">
            Vänsterpartiet kan konstatera att Ds 2021:17, som bygger på överenskommelsen
            mellan några av parterna, innehåller förslag som ger anställda
            i bemanningsföretag en ökad möjlighet till tillsvidareanställning
            hos det kundföretag där arbetstagaren varit placerad under lång
            tid (Ds 2021:17, s. 12). Det är förvisso ett vällovligt förslag
            men det kommer inte till rätta med de problem som bemanningsföretag
            medför på svensk arbetsmarknad. Mot bakgrund av att de negativa
            effekterna av bemanningsföretag på svensk arbetsmarknad kvarstår
            väljer vi att lägga fram våra förslag på nytt.
          </p>
          <head type="h2" xml:id="i-AmjRbHBrArRxyc4fVfqyWX">
            6.1 Verka för en ändring av EU:s bemanningsdirektiv
          </head>
          <p xml:id="i-FFShxFYUgoSRojpiS7Jvu8">
            EU:s bemanningsdirektiv gäller i dag som lag i Sverige. Direktivet
            innebär ett stärkt skydd mot diskriminering av inhyrda arbetstagare,
            vilket främst förbättrat villkoren för inhyrda i de länder där
            bemanningsföretagen inte är bundna av kollektivavtal. På den svenska
            arbetsmarknaden har direktivet främst inneburit ett stärkt skydd
            för arbetstagare som är både utstationerade och uthyrda.
          </p>
          <p xml:id="i-W6rBDtxNSoA8awdXWyYBQp">
            Men direktivet innebär också att enskilda medlemsstater inte
            längre själva kan besluta huruvida och i så fall på vilka villkor
            bemanningsföretag ska vara tillåtna på den egna arbetsmarknaden.
            Vänsterpartiet anser att det är en fråga som varje medlemsland
            måste ha rätt att besluta om. Inhyrning av arbetskraft är i praktiken
            en arbetsrättslig fråga, och EU ska inte reglera arbetsrätten.
          </p>
          <p xml:id="i-6bQbmFqQt1rQBLSSGpuCqU">
            Regeringen bör verka för en ändring av EU:s bemanningsdirektiv
            så att medlems­staterna själva kan besluta huruvida bemanningsföretag
            ska vara tillåtna på den egna arbetsmarknaden. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-S2nymwLCz92KRYhgeR3Tnp">
            6.2 Permanenta behov ska inte tillgodoses genom inhyrning
          </head>
          <p xml:id="i-UH6B12jbcpRgmXtWc4tzCA">
            Uthyrning av arbetskraft blev tillåten i och med 1991 års lagstiftning.
            Lagen innehöll regler som syftade till att hindra missbruk. Bland
            annat fick inhyrning endast ske vid tillfälliga behov av arbetskraft,
            och en enskild arbetstagare fick inte vara uthyrd till samma kundföretag
            längre än fyra sammanhängande månader om inte annat överens­kommits
            i kollektivavtal. Dessa regler avskaffades 1993. Den borgerliga
            majoriteten menade att det av kostnadsskäl var liten risk att
            uthyrningstiderna därmed skulle bli långa. Oppositionen var kritisk
            mot borttagandet av reglerna och menade att det öppnade upp för
            kringgående av lag och kollektivavtal. Med facit i hand så underskattade
            den borgerliga majoriteten risken för permanent inhyrning.
          </p>
          <p xml:id="i-GnG7hXQSnntfWZtjNAW2jx">
            I dag sker uthyrning av arbetstagare i allt större utsträckning
            för att tillfredsställa permanenta behov hos kundföretagen. Permanent
            inhyrning innebär ett missbruk av bemanningsföretag och skapar
            stora problem på arbetsmarknaden. Relationerna vid uthyrning är
            mer komplicerade än förhållandet mellan arbetsgivare och arbetstagare
            eftersom också en tredje part, det inhyrande företaget, är inblandad.
            Det försvårar möjligheterna att driva en effektiv facklig verksamhet.
            Det gör det svårare för de fackliga organisationerna att skydda
            arbetstagarens anställnings- och arbetsvillkor och att undvika
            diskriminering och godtycke. Det är också svårare för anställda
            i uthyrningsföretag att få det inflytande i arbetslivet som de
            har rätt till och de har också ofta mindre möjlighet att ta del
            av kompetensutvecklande åtgärder. Lagen (2012:854) om uthyrning
            av arbetstagare behöver moderniseras och anpassas till den utveckling
            som skett sedan 1993.
          </p>
          <p xml:id="i-7xUc55sVHXfPsrWRDX2h2o">
            Lagen (2012:854) om uthyrning av arbetstagare bör ändras så att
            det blir förbjudet att hyra ut och hyra in arbetskraft för permanenta
            arbetskraftsbehov. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-2W9XcFmjy4gCEFacrgzToF">
            6.3 Inhyrning ska inte vara tillåten när tidigare anställda har
            företrädesrätt till återanställning
          </head>
          <p xml:id="i-HX8R5YjuLRrJBDq9tXb5iB">
            Arbetsdomstolens praxis innebär att det normalt sett inte sker
            någon prövning av saklig grund när arbetsgivare säger upp p.g.a.
            arbetsbrist. Det arbetsrättsliga begreppet arbetsbrist innebär
            inte att det nödvändigtvis föreligger brist på arbete i verksamheten.
            Arbetsgivare kan med nuvarande praxis åberopa tekniska, ekonomiska
            eller organisa­toriska skäl för att säga upp sin personal oavsett
            om det finns mycket eller lite arbete att utföra. I arbetsbristsituationen
            ligger arbetstagarnas anställningstrygghet i turordnings­reglerna
            och i företrädesrätten till återanställning.
          </p>
          <p xml:id="i-JExTXWsQru9sjHku7cQ785">
            Sedan Arbetsdomstolens dom i det s.k. Abu Garcia-målet 2003 har
            arbetsgivare kunnat säga upp anställda och i stället hyra in helt
            andra personer för att utföra deras arbete. Det innebär att anställningsskyddet
            sätts ur spel. Så var det inte tänkt när LAS skrevs. Då var bemanningsföretag
            förbjudna och ingen kunde föreställa sig dagens situation.
          </p>
          <p xml:id="i-KvQYhBPHk2syJAGjt68z9h">
            Konsekvenserna av luckan i lagen är uppenbara. I flera uppmärksammade
            fall har arbetsgivare sagt upp, eller hotat med att säga upp,
            tillsvidareanställd personal för att ersätta dem med inhyrd arbetskraft.
            Hotet att ersätta de anställda med inhyrda har använts i utpressningssyfte
            för att förhandla ned lokala kollektivavtal och för att kunna
            säga upp anställda utan hänsyn till regler om anställningstid
            och kvalifikationer. Avsaknaden av ett uttryckligt förbud mot
            att kringgå återanställningsrätten genom att anlita uthyrningsföretag
            strider mot lagens syfte.
          </p>
          <p xml:id="i-QWsjhvXiidZ1QzDBpZjxPL">
            Frågan har vid flera tillfällen debatterats i riksdagen. Företrädare
            för den borgerliga regeringen, såsom den tidigare arbetsmarknadsministern
            Sven Otto Littorin, instämde i det orimliga i att företag kan
            säga upp sina egna anställda och ersätta dem med inhyrda arbetstagare.
            Han var dock inte beredd att ändra lagstiftningen förrän Arbetsdomstolen
            hade meddelat dom i det s.k. Maraboufallet. Då skulle vi veta
            om det krävdes en lagändring, menade den dåvarande ministern.
          </p>
          <p xml:id="i-RcMK5SeqSic9vJyAfhs6ZT">
            Maraboufallet gällde huruvida företaget hade handlat i strid
            mot LAS när det hyrde in arbetskraft från ett bemanningsföretag,
            trots att det fanns ett stort antal f.d. anställda som hade företrädesrätt
            till återanställning. Marabou erbjöd dessutom ett urval av de
            tidigare uppsagda att komma tillbaka till företaget som inhyrda.
            Ett solklart kringgående av LAS, menade Livsmedelsarbetareförbundet,
            som stämde företaget.
          </p>
          <p xml:id="i-AA72ikfvjYoafxVBJNbmCr">
            Maraboufallet slutade med en förlikning mellan parterna. Arbetsdomstolen
            har därför inte meddelat någon dom som klargör vad som gäller.
            Det blev därmed inte heller någon lagändring. Problemet kvarstår
            dock och behovet av en lagändring är uppenbart.
          </p>
          <p xml:id="i-G9PDD4XjoDtviBihQfDt2D">
            Frågan om inhyrning och företrädesrätt till återanställning har
            även varit föremål för en statlig utredning (SOU 2014:55). Utredarens
            uppdrag var bl.a. att undersöka i vilken omfattning personal hyrs
            in när uppsagda fortfarande har företrädesrätt till åter­anställning
            enligt LAS. Enligt utredningen är det sällsynt att personal hyrs
            in i situationer där tidigare anställda har företrädesrätt till
            återanställning. Svenskt Näringsliv har tagit detta till intäkt
            för att det inte finns några problem på området. Utredningen har
            dock kritiserats, bl.a. för att den saknar ett statistiskt säkerställt
            resultat vad gäller varsel om uppsägning. I stället bygger utredningen
            på ett mindre antal intervjuer med arbetsgivare och en enkät till
            parterna på arbetsmarknaden där endast drygt hälften svarat. Utredningen
            kan därmed inte sägas göra anspråk på att vara någon fullständig
            kartläggning av de faktiska förhållandena. Det är rimligt att
            anta att problemet är större och mer utbrett än vad som framställs
            i utredningen. Om detta vittnar även flera fackliga organisationer.
          </p>
          <p xml:id="i-PicboWCTFMKtBDxMrie1hR">
            Socialdemokraterna har tidigare motionerat om att företrädesrätten
            till åter­anställning enligt LAS inte ska kunna åsidosättas genom
            att ett företag säger upp arbetstagare för att sedan hyra in personal
            från bemanningsföretag för samma arbetsuppgifter. Detta förslag
            fanns även med i LO och Socialdemokraternas ordningsregler för
            svensk arbetsmarknad inför valet 2014, vilket redogjorts för ovan.
            Trots detta lade S‑MP-regeringen inte fram några lagförslag på
            området under mandat­perioden 2014–2018. Vänsterpartiet anser
            att det krävs en lagändring för att täppa till den lucka i LAS
            som är grunden till problemet. Arbetstagare ska inte behöva leva
            i otrygghet i väntan på nya fall som eventuellt kan leda till
            en prejudicerande dom i Arbetsdomstolen.
          </p>
          <p xml:id="i-NdeiNdiTmiV9cRRvSJuarC">
            Regeringen bör återkomma med ett förslag på en tydlig skrivning
            i lagen om anställningsskydd där det uttryckligen framgår att
            det inte är tillåtet att hyra in arbets­tagare från bemanningsföretag
            när det finns tidigare anställda som har företrädesrätt till återanställning.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-NhZwdznov9wHfJXt53uSxS">
            6.4 Vetorätten behöver stärkas
          </head>
          <p xml:id="i-CAkAx7ubCfzpXtaeXHTfhZ">
            Genom 38–40 §§ MBL ges arbetstagarorganisationer möjlighet att
            granska och bedöma om en entreprenör eller ett bemanningsföretag
            som arbetsgivaren vill anlita eller hyra in bedriver sin verksamhet
            på ett seriöst sätt. Den fackliga vetorätten kan således stoppa
            användandet av oseriösa entreprenörer och bemanningsföretag och
            förhindrar därmed ekobrott, brott mot arbetsrättsliga lagar och
            annan lagstiftning (arbetsmiljölagen, arbetstidslagen etc.).
          </p>
          <p xml:id="i-V34kfh2zHLCpC911QGiNxK">
            Enligt 38 § medbestämmandelagen (MBL) ska en arbetsgivare, innan
            beslut om inhyrning av arbetskraft, på eget initiativ förhandla
            med den arbetstagarorganisation som den är bunden till av kollektivavtal
            för det avsedda arbetet. Har förhandling enligt 38 § ägt rum och
            arbetstagarorganisationen förklarar att den tänkta åtgärden kan
            antas medföra att lag eller kollektivavtal åsidosätts, eller att
            åtgärden strider mot vad som är allmänt godtagbart inom parternas
            avtalsområde, får åtgärden inte beslutas eller verkställas av
            arbetsgivaren.
          </p>
          <p xml:id="i-Rp9d1wyU4TKG7hxGbVcmoG">
            Syftet med reglerna om facklig vetorätt i 39 § MBL är att förhindra
            ekonomisk brottslighet, brott mot arbetsrättsliga regler och mot
            annan lagstiftning. Vetorätten har bidragit till att sanera tvivelaktiga
            verksamheter. Förutsättningen för att en facklig organisation
            ska kunna utnyttja sin vetorätt är att förhandlingar ägt rum enligt
            38 § MBL. Om arbetsgivaren inte fullgör sin förhandlingsskyldighet
            kan inget veto läggas. Arbetsgivare ska inte ha fördelar av att
            bryta mot lagen. Därför bör fackliga organisa­tioner kunna använda
            vetorätten även om arbetsgivaren brustit i sin förhandlings­skyldighet
            enligt 38 §.
          </p>
          <p xml:id="i-5LSxKNxsp7pFNaXbz4riiB">
            Kollektivavtalen är en grundsten i den svenska arbetsmarknadsmodellen
            och utgör garant för löner och andra villkor för arbetstagarna.
            Formuleringen ”strider mot vad som är allmänt godtaget inom parternas
            avtalsområde” är ett för vagt begrepp för att fackföreningar ska
            kunna lägga veto mot anlitande av uthyrningsföretag som bedriver
            social dumpning. Inte minst för att förhindra att utländska arbetare
            utnyttjas och diskrimineras genom sämre löner och anställningsvillkor
            bör avsaknad av kollektivavtal kunna räcka för facklig vetorätt
            mot inhyrning.
          </p>
          <p xml:id="i-LFCbZvkV8py4FWaPcvAgFw">
            Den fackliga vetorätten i lagen om medbestämmande i arbetslivet
            bör stärkas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-BpyQdu83gFwCYNqSQbg4Nh">
            6.5 Rätt att på begäran ta del av affärsavtal
          </head>
          <p xml:id="i-WzEfDm4T5JYkExV5PGdzG6">
            Enligt lagen om uthyrning av arbetstagare ska en anställd hos
            ett bemanningsföretag inte kunna hindras från att ta anställning
            hos ett företag där hen utför arbete som inhyrd. Men i dag saknar
            uthyrda arbetstagare och deras fackförbund rätt att ta del av
            bemann­ingsföretagets affärsavtal. Därmed saknas möjlighet att
            kontrollera om det finns några klausuler som hindrar den uthyrde
            arbetstagaren från att ta anställning vid ett kundföretag.
          </p>
          <p xml:id="i-M6Qt8AjSV2meYiCQWR21f6">
            Lagen om uthyrning av arbetstagare bör kompletteras med en bestämmelse
            som ger arbetstagare och avtalsslutande fackförbund rätt att på
            begäran ta del av bemannings­företagets affärsavtal. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-Tfx8ae2B6hrnJyw7JFh3QV">
            6.6 Staten bör avveckla anlitandet av bemanningsföretag
          </head>
          <p xml:id="i-Q6G6wYtAd5jjfUkjDWpFcJ">
            Fackförbundet ST, som organiserar statligt anställda tjänstemän,
            har vid flera tillfällen uppmärksammat de problem som statens
            anlitande av bemanningsföretag medför. Utöver det faktum att staten
            använder sig av bemanningsföretag i större omfattning än när möjligheten
            infördes, har det även skett en förändring vad gäller innehållet
            i de inhyrdas arbetsuppgifter. Inhyrda från bemanningsföretag
            används numera inte längre enbart inom myndigheters stödfunktioner,
            t.ex. reception, växel och administration, utan även för arbete
            i myndigheters kärnverksamhet, dvs. myndighetsutövning (ST 2012:
            Myndighetsutövning på entreprenad. En rapport om privata bolag
            i myndigheters kärnverksamhet).
          </p>
          <p xml:id="i-qNfrmooGAUmXDg1NRiwLs">
            Enligt ST kan denna utveckling dels riskera det offentligas möjligheter
            till insyn, kontroll och ansvarsutkrävande, dels få negativa konsekvenser
            för kvaliteten i hand­läggningen. I förlängningen innebär det,
            enligt ST, en degradering av den svenska förvaltningsmodellen.
            Enligt ST bör staten därför upphöra med att använda bemann­ingsföretag
            för kärnuppgifter (ST 2018: På statligt uppdrag. Tydligare roll
            för ökad tillit).
          </p>
          <p xml:id="i-H1BsL89SJM1EqMwsKWrvU2">
            Vänsterpartiet delar ST:s kritik mot att staten anlitar bemanningsföretag
            i allt högre grad. Vid sidan av det uppenbara problemet att privaträttsliga
            organ därmed blir en del av myndigheternas kärnverksamhet finns
            två ytterligare problem i sammanhanget som vi vill lyfta fram.
            För det första skapar användandet av bemanningsföretag en uppdelning
            av personalen, där de inhyrda får en högre tröskel till delaktighet
            i och inflytande över jobbet. Det påverkar dels arbetet i sig,
            dels möjligheten att driva en fungerande facklig verksamhet. För
            det andra innebär den utbredda inhyrningen en stor kostnad för
            staten. Under 2016 granskade ST:s förbundstidning Publikt ett
            femtontal statliga arbetsgivares användning av bemanningsföretag.
            Granskningen visar att det på flera myndigheter finns konsulter
            som hyrts in på heltid i flera år. Enligt granskningen är flera
            myndigheter beroende av dyra konsulter vilket innebär stora kostnader
            för staten. Granskningen visar även att en stor del av den inhyrda
            personalen utför myndighetsutövande verksamhet.
          </p>
          <p xml:id="i-7GAhpgzWe6Lda6LegGoxVx">
            Vänsterpartiet anser att statens användande av bemanningsföretag
            bör avvecklas. Det handlar dels om att staten ska vara en bra
            arbetsgivare, dels om att värna den myndighetsutövande verksamheten.
            Ett första steg är att tydliggöra detta i de statliga myndigheternas
            arbetsgivarpolicy. Det är eftersträvansvärt att staten agerar
            som positivt föredöme i principiella arbetsgivarfrågor. Om staten
            går före och ser till att undvika problematiska bemanningslösningar
            vid den egna personalförsörjningen kan det förhoppningsvis få
            spridning till andra delar av arbetsmarknaden.
          </p>
          <p xml:id="i-FeGjCLdVk3Xb8gJJVTe2WU">
            Regeringen bör verka för att staten, i sin arbetsgivarpolicy,
            uttryckligen ser till att statliga myndigheters anlitande av bemanningsföretag
            avvecklas. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-78bPeCw8YuR1Nrco7Nejwc">
              Nooshi Dadgostar (V)
            </item>
            <item xml:id="i-FsVUt6NXA4iTHy9Vb86yfD">
              Hanna Gunnarsson (V)
            </item>
            <item xml:id="i-9AUbomqS7y5nrs1N3RbPN6">
              Tony Haddou (V)
            </item>
            <item xml:id="i-TtXR4HwGKR1Q72M6AXAhKM">
              Maj Karlsson (V)
            </item>
            <item xml:id="i-4ZhcqAetgR3wo38Cd9fCrT">
              Karin Rågsjö (V)
            </item>
            <item xml:id="i-SrZ1JPWL6EPyr6KBNWzL5o">
              Håkan Svenneling (V)
            </item>
            <item xml:id="i-3GXTqAt6nVFLa76bt8cPV7">
              Jessica Wetterling (V)
            </item>
            <item xml:id="i-CnpNap8w6Nwn6b57YvfTGt">
              Ali Esbati (V)
            </item>
          </list>
        </div>
      </div>
    </body>
  </text>
</TEI>
