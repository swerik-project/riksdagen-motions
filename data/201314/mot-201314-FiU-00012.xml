<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-FiU-00012">
  <teiHeader>
    <fileDesc>
      <titleStmt>
        <title>med anledning av prop. 2013/14:100 2014 års ekonomiska vårproposition</title>
        <author corresp="i-DCyBt1A1WiAhi5tm5k4A7H">av Jimmie Åkesson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2013/14:100 2014 års ekonomiska vårproposition</title>
          <idno type="rdwebb">H102Fi12</idno>
          <rs type="number">Fi12</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H102Fi12/text</ref>
          <ref type="dokument_url_html">http://data.riksdagen.se/dokument/H102Fi12</ref>
          <ref type="dokumentstatus_url_xml">http://data.riksdagen.se/dokumentstatus/H102Fi12</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-DCyBt1A1WiAhi5tm5k4A7H</idno>
            <name>Jimmie Åkesson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TrXGyxsScvTSQxnJXvtZZW</idno>
            <name>Sven-Olof Sällström</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-4sEtGRPnuog5ACjegAtakj</idno>
            <name>Mattias Karlsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-9aV6a5JgMMU7racuNkrEgj</idno>
            <name>Richard Jomshof</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-FnfN9cA2cbqkM9kt541hzu</idno>
            <name>Thoralf Alfsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-5S9aEMSy1odB1DTPV9LdqP</idno>
            <name>Stellan Bojerud</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-NXkJirA9Eh3xDV8PPU3eVE</idno>
            <name>Kent Ekeroth</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-DF6yJMSNGfT6HwisDSi4qz</idno>
            <name>Josef Fransson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-A9i2Lpv7GKACsQTHi2RMaG</idno>
            <name>Anna Hagwall</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-9P5NZaksQybZxn8tBxUxvh</idno>
            <name>Carina Herrstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Uj8BaU1ExHbpKGVGx2k7Ed</idno>
            <name>Mikael Jansson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-VFaAexqzCaq9JmKCfc1WJ9</idno>
            <name>Julia Kronlid</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-TJXJRG7PGZM8NUN9QQ1EdE</idno>
            <name>Margareta Larsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-45Ku79yUMEXGE2zwpUReMK</idno>
            <name>David Lång</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-XRXtPdXG8Ahj3n8huVdjCn</idno>
            <name>Per Ramhorn</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-G6h5eGLouuQFhsrn32jgsV</idno>
            <name>Johnny Skalin</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Lw92TAaAVgG8Kdf7YxhViy</idno>
            <name>Markus Wiechel</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-3696oVKriehw68Akbp9JnA</idno>
            <name>Tony Wiklander</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-AR2qqDPUQpxw9v9Lv1Da3q</idno>
            <name>Jonas Åkerlund</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-TG9JVLe4GK5j6TGf2ipP36" type="basedOn"/>
        <correspContext corresp="i-TG9JVLe4GK5j6TGf2ipP36">
          <ref>Proposition 2013/14:100</ref>
        </correspContext>
        <correspAction xml:id="i-3HPoZyTkuNkr682KC16n33" type="signed"/>
        <correspContext corresp="i-3HPoZyTkuNkr682KC16n33">
          <note type="signatory" corresp="i-DCyBt1A1WiAhi5tm5k4A7H"/>
          <note type="signatory" corresp="i-TrXGyxsScvTSQxnJXvtZZW"/>
          <note type="signatory" corresp="i-4sEtGRPnuog5ACjegAtakj"/>
          <note type="signatory" corresp="i-TKwDinNn4twnLieK52EXRu"/>
          <note type="signatory" corresp="i-9aV6a5JgMMU7racuNkrEgj"/>
          <note type="signatory" corresp="i-FnfN9cA2cbqkM9kt541hzu"/>
          <note type="signatory" corresp="i-5S9aEMSy1odB1DTPV9LdqP"/>
          <note type="signatory" corresp="i-NXkJirA9Eh3xDV8PPU3eVE"/>
          <note type="signatory" corresp="i-DF6yJMSNGfT6HwisDSi4qz"/>
          <note type="signatory" corresp="i-A9i2Lpv7GKACsQTHi2RMaG"/>
          <note type="signatory" corresp="i-9P5NZaksQybZxn8tBxUxvh"/>
          <note type="signatory" corresp="i-Uj8BaU1ExHbpKGVGx2k7Ed"/>
          <note type="signatory" corresp="i-VFaAexqzCaq9JmKCfc1WJ9"/>
          <note type="signatory" corresp="i-TJXJRG7PGZM8NUN9QQ1EdE"/>
          <note type="signatory" corresp="i-45Ku79yUMEXGE2zwpUReMK"/>
          <note type="signatory" corresp="i-XRXtPdXG8Ahj3n8huVdjCn"/>
          <note type="signatory" corresp="i-G6h5eGLouuQFhsrn32jgsV"/>
          <note type="signatory" corresp="i-Lw92TAaAVgG8Kdf7YxhViy"/>
          <note type="signatory" corresp="i-3696oVKriehw68Akbp9JnA"/>
          <note type="signatory" corresp="i-AR2qqDPUQpxw9v9Lv1Da3q"/>
        </correspContext>
        <correspAction xml:id="i-UQZbQgq4uBE5QskJGQPQ4C" type="referral">
          <date when="2014-05-08"/>
        </correspAction>
        <correspAction xml:id="i-BRNvVtF3bJpYvJT7Ke3Hqn" type="referral">
          <date when="2014-05-08"/>
        </correspAction>
        <correspAction xml:id="i-KtqzrqUDERXVRZb5eWM7wa" type="dismissal">
          <date when="2014-05-07"/>
        </correspAction>
        <correspAction xml:id="i-BLFRKfNXnbFzJjkJV5GLBX" type="dismissal">
          <date when="2014-05-07"/>
        </correspAction>
        <correspAction xml:id="i-Xkf9DwiSnvbSic9v1Bhi4g" type="submission">
          <date when="2014-04-29"/>
        </correspAction>
        <correspAction xml:id="i-3D8Ym2tqePTcA29XwzjQjM" type="transfer">
          <date when="2014-04-29"/>
        </correspAction>
        <correspAction xml:id="i-YFbnEJ11nKi43vC9fo2erj" type="assigned"/>
        <correspContext corresp="i-YFbnEJ11nKi43vC9fo2erj">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Em6tCN47Qv7N9nqVpJxT1Z" type="motHeader"/>
      <div xml:id="i-RuxXLXbid7YCqgXwDCr83c" type="motBody">
        <div xml:id="i-GWVvuyHDox8WFWKqGvXkra" type="motProposal" subtype="förslag">
          <head xml:id="i-gwGcmQ3VrZrQZ5aU3bGcR">
            Förslag till riksdagsbeslut
          </head>
          <p xml:id="i-Dsq6daa33V7o4jWc24Vdjj">
            Riksdagen beslutar riktlinjer för den ekonomiska politiken och
            budgetpolitiken i enlighet med vad som anförs i motionen.
          </p>
        </div>
        <div xml:id="i-Yc1BRcC7dhYrKANzLv2DzZ" type="motContent">
          <head xml:id="i-PLPC86cmi1R3votPEmKWGF" type="h1">
            1 Nyhet: Vårdlyftet!
          </head>
          <head xml:id="i-RV4ydTjkjJ77hvSXVeDsVU" type="h2">
            1.1 Nya satsningar inom vården
          </head>
          <p xml:id="i-2MLHTnaEV5PfbwQrCMsGjz">
            Sverigedemokraterna föreslår i denna budget tre nya förslag på
            förbättringar för personal och brukare inom vård- och omsorgsyrkena.
            Vi vill dels slopa karensdagen inom yrken i offentlig sektor med
            hög smittorisk . Vi vill avskaffa patientavgiften för äldre (85+)
            inom den öppna hälso- och sjukvården. Därtill vill vi låta Omvårdnadslyftet
            fortlöpa i ytterligare fyra år och skjuter till ytterligare en
            miljard kronor för perioden 2015–2018.
          </p>
          <p xml:id="i-bgjhjQouvRwjTeYNnJ2Wi">
            Tabell 1 Satsningar inom vård och omsorg
          </p>
          <table xml:id="i-PHHLpqdw9SrwqGNN4xcDVH">
            <row xml:id="i-VXSRP96Ldr7rBfQVdDbAEW">
              <cell>
                Miljoner kronor, relativt regeringens alternativ
              </cell>
              <cell>
                2015
              </cell>
              <cell>
                2016
              </cell>
              <cell>
                2017
              </cell>
              <cell>
                2018
              </cell>
            </row>
            <row xml:id="i-8wVpqVaVCFC9o3n9J5KcgJ">
              <cell>
                PERSONAL
              </cell>
              <cell>
                2 850
              </cell>
              <cell>
                5 050
              </cell>
              <cell>
                5 050
              </cell>
              <cell>
                5 050
              </cell>
            </row>
            <row xml:id="i-Y5NE3nP3Mhu2qG2oDKFVA9">
              <cell>
                Utökad möjlighet till heltid
              </cell>
              <cell>
                2 900
              </cell>
              <cell>
                5 900
              </cell>
              <cell>
                5 900
              </cell>
              <cell>
                5 900
              </cell>
            </row>
            <row xml:id="i-NXtmjQNoJt9ywuZXeW64md">
              <cell>
                Utökad möjlighet till deltid
              </cell>
              <cell>
                –700
              </cell>
              <cell>
                –1 500
              </cell>
              <cell>
                –1 500
              </cell>
              <cell>
                –1 500
              </cell>
            </row>
            <row xml:id="i-4o4Lve9hPqdoMU4TuzgKby">
              <cell>
                Slopad karensdag (nyhet)
              </cell>
              <cell>
                400
              </cell>
              <cell>
                400
              </cell>
              <cell>
                400
              </cell>
              <cell>
                400
              </cell>
            </row>
            <row xml:id="i-PAiDUqCiWJANGerP9aGxZF">
              <cell>
                Omvårdnadslyftet (nyhet)
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
            </row>
            <row xml:id="i-NvGVmFB63iRBj4DJCX7DpX">
              <cell>
                SJUKVÅRD
              </cell>
              <cell>
                2 820
              </cell>
              <cell>
                2 970
              </cell>
              <cell>
                3 120
              </cell>
              <cell>
                3 455
              </cell>
            </row>
            <row xml:id="i-K4G2mYFKUnDToPaqbQodVB">
              <cell>
                Akut- och tillgänglighetsmiljard
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-7Su1EdcivvY3k9UACaZ6CG">
              <cell>
                Vårdplats på rätt klinik med rätt kompetens
              </cell>
              <cell>
                350
              </cell>
              <cell>
                450
              </cell>
              <cell>
                550
              </cell>
              <cell>
                650
              </cell>
            </row>
            <row xml:id="i-GCCMpV18imBhffArDMEu9s">
              <cell>
                Telemedicin
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
            </row>
            <row xml:id="i-BLaxYeBhBGK6cp5JTzH5o4">
              <cell>
                Obligatorisk undersökning av nyanlända
              </cell>
              <cell>
                60
              </cell>
              <cell>
                60
              </cell>
              <cell>
                60
              </cell>
              <cell>
                60
              </cell>
            </row>
            <row xml:id="i-2xmYsgicCHjRWawNsU9yjm">
              <cell>
                Mobila vårdenheter
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-6zEJWs2myQUAq847CHY3qU">
              <cell>
                Medicinsk vårdgaranti
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-E1cyu4pojtCJ8TzGj72dZn">
              <cell>
                Ambulanssjukvården
              </cell>
              <cell>
                100
              </cell>
              <cell>
                150
              </cell>
              <cell>
                200
              </cell>
              <cell>
                250
              </cell>
            </row>
            <row xml:id="i-R8PGwDejV5mykY8UELe8P6">
              <cell>
                Återställt högkostnadsskydd
              </cell>
              <cell>
                840
              </cell>
              <cell>
                840
              </cell>
              <cell>
                840
              </cell>
              <cell>
                840
              </cell>
            </row>
            <row xml:id="i-FP37FSEhzj2u63vjy2Jfso">
              <cell>
                Vård till tillståndslösa
              </cell>
              <cell>
                –300
              </cell>
              <cell>
                –300
              </cell>
              <cell>
                –300
              </cell>
              <cell>
                –300
              </cell>
            </row>
            <row xml:id="i-XJEnL5uFrtLGMdbx7pjGPY">
              <cell>
                Screeningprogram
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-FJBgTStKTqvQmzbU7yX61L">
              <cell>
                Grön omsorg
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
            </row>
            <row xml:id="i-2WLo7G1zqTVJjfSJZUzHVc">
              <cell>
                Prehospital vård
              </cell>
              <cell>
                40
              </cell>
              <cell>
                40
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-6GUjBgMLdGSUVcRxUs7FDf">
              <cell>
                Fler läkarplatser
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-5AagGn4t9AqCDgGjEgd3nu">
              <cell>
                Stöd till glesbygdsapotek
              </cell>
              <cell>
                20
              </cell>
              <cell>
                20
              </cell>
              <cell>
                20
              </cell>
              <cell>
                20
              </cell>
            </row>
            <row xml:id="i-CPeztnUFvHBa1KARsVzULE">
              <cell>
                Palliativ vård
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
            </row>
            <row xml:id="i-37CJcVnnTVhAmBPw8VEyk8">
              <cell>
                Nationellt kompetenscenter för barns hjälpmedel
              </cell>
              <cell>
                10
              </cell>
              <cell>
                10
              </cell>
              <cell>
                10
              </cell>
              <cell>
                10
              </cell>
            </row>
            <row xml:id="i-UkbMAugYCEWmwcg5MdJYLN">
              <cell>
                Medlare i vårdnadsmål
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
            </row>
            <row xml:id="i-A4XBsiFwVonqPtcsePpo76">
              <cell>
                Bekämpa missbruk
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
            </row>
            <row xml:id="i-Vhqpa6hpsD6hK8EdxKPkav">
              <cell>
                Rättspsykiatri
              </cell>
              <cell>
                15
              </cell>
              <cell>
                15
              </cell>
              <cell>
                15
              </cell>
              <cell>
                200
              </cell>
            </row>
            <row xml:id="i-6W2ix2J8C6PiM1mSLShKmD">
              <cell>
                Suicidprevention
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
            </row>
            <row xml:id="i-XCGaBiJv9B64dzrfpX7fM9">
              <cell>
                ÄLDREOMSORG
              </cell>
              <cell>
                1 245
              </cell>
              <cell>
                1 545
              </cell>
              <cell>
                1 845
              </cell>
              <cell>
                2 145
              </cell>
            </row>
            <row xml:id="i-LFamhf9QFA9EKwjs7w2mao">
              <cell>
                Stärkt anhörigstöd
              </cell>
              <cell>
                100
              </cell>
              <cell>
                150
              </cell>
              <cell>
                200
              </cell>
              <cell>
                250
              </cell>
            </row>
            <row xml:id="i-BAsJGn1de6X2addiBiBdw1">
              <cell>
                Avgiftsfri vård för personer över 85 (nyhet)
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-GcWrNCbr8fkwmRdcUK8Rga">
              <cell>
                Socialt umgänge
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-R9cYv6yU58o6Lfogcu3gKN">
              <cell>
                Matlyft
              </cell>
              <cell>
                200
              </cell>
              <cell>
                300
              </cell>
              <cell>
                400
              </cell>
              <cell>
                500
              </cell>
            </row>
            <row xml:id="i-YMpd5XS69wBwxjnPV3Lb1D">
              <cell>
                Insatser mot brott
              </cell>
              <cell>
                50
              </cell>
              <cell>
                50
              </cell>
              <cell>
                50
              </cell>
              <cell>
                50
              </cell>
            </row>
            <row xml:id="i-Tp65zyQxQAGDAb9rCeUYd">
              <cell>
                Fler trygghetsboenden
              </cell>
              <cell>
                100
              </cell>
              <cell>
                200
              </cell>
              <cell>
                300
              </cell>
              <cell>
                400
              </cell>
            </row>
            <row xml:id="i-Gfh18PjfHJLXabBpANGKew">
              <cell>
                Kategoriboende med husdjursprofil
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-25191tWwQgoqMu3CMW4CeZ">
              <cell>
                Äldrevårdscentraler
              </cell>
              <cell>
                100
              </cell>
              <cell>
                150
              </cell>
              <cell>
                200
              </cell>
              <cell>
                250
              </cell>
            </row>
            <row xml:id="i-3W6P1rkgRYzD3WbisMesb5">
              <cell>
                Kultur för äldre
              </cell>
              <cell>
                35
              </cell>
              <cell>
                35
              </cell>
              <cell>
                35
              </cell>
              <cell>
                35
              </cell>
            </row>
            <row xml:id="i-T8a76Ab7WGT5kXNMz9Z5Uy">
              <cell>
                Tandvårdsbidrag
              </cell>
              <cell>
                160
              </cell>
              <cell>
                160
              </cell>
              <cell>
                160
              </cell>
              <cell>
                160
              </cell>
            </row>
            <row xml:id="i-Ly8Y1Krk3Dvwp4fiRhGwPq"/>
            <row xml:id="i-9t9KyhmNLF6yR26gd1xXza">
              <cell>
                Totalt
              </cell>
              <cell>
                6 915
              </cell>
              <cell>
                9 565
              </cell>
              <cell>
                10 015
              </cell>
              <cell>
                10 650
              </cell>
            </row>
          </table>
          <head xml:id="i-TPgNUdXceuPdKGbqDJ7Mrt" type="h3">
            1.1.1 Ingen karensdag i arbeten med hög smittorisk
          </head>
          <p xml:id="i-BF6z35jTWxp2A86chcgUoE">
            Sverigedemokraterna föreslår att den första karensdagen slopas
            inom yrken i den offentliga sektorn med hög smittorisk.
          </p>
          <p xml:id="i-AKPed6veoQHR6LMzLVKs2g">
            Årligen återkommande epidemier kan ställa till stora problem
            för både personal och patienter inom vården. När detta händer,
            exempelvis när vinterkräksjukan går hårt fram på vårdinrättningar
            är det mycket vanligt att både patienter och personal insjuknar.
          </p>
          <p xml:id="i-TbAAdqTqnKYPbR8Q1irpGk">
            Många gånger drabbas stora delar av personalstyrkan, med stora
            störningar i vården som följd, och villkoren för personalen som
            drabbas varierar kraftigt mellan yrkesgrupper och landsting.
          </p>
          <p xml:id="i-8eXo2CveTY73iTodp6hzVA">
            En del arbetsgivare inom vården är generösare i sin hållning
            medan andra är striktare. Några tydliga riktlinjer för hur man
            ska agera saknas, vilket gör att vårdinrättningarna inom ett och
            samma landsting kan använda sig av olika regler. Region Skåne
            hör till de generösa arbetsgivarna som låter smittad personal
            vara hemma med full lön utan någon karensdag.
          </p>
          <p xml:id="i-5syb3zMuNHvjtTmaEdTNqh">
            Vinsterna att låta personal vara hemma med full lön efter smitta
            är flera och då inte minst ur ett patientsäkerhetsperspektiv.
            Patienter ska kunna vara säkra på att bli mottagna av frisk personal
            som inte sprider smittan vidare.
          </p>
          <p xml:id="i-APYCdA7URujYZXgCJMVRiq">
            Som arbetsgivare betraktad blir man mer attraktiv, då det ofta
            är svårt att rekrytera personal i samband med vinterkräksjukan
            då riskerna för att själv bli sjuk och förlora pengar måste övervägas.
            Ur ett samhällsekonomiskt perspektiv är det bättre att ersätta
            anställdas inkomstbortfall än att stänga ned en hel avdelning.
          </p>
          <p xml:id="i-59Hq3USHuM3UaveTqZcgoj">
            Sverigedemokraterna värnar om det arbetsgivaransvar som landstingen
            har och vill endast ge de verktyg som behövs, varför vi inte vill
            styra allt genom nationella riktlinjer eller kräva slopad karensdag,
            utan vi överlåter till arbetsgivaren att avgöra hur reglerna ska
            se ut i detalj.
          </p>
          <p xml:id="i-DxZs6GwKsMHWavaVCA6wVf">
            Vi ser att de problem som uppstår under hösten och vintern har
            påtagliga konsekvenser för personalen och det bör därför ligga
            i arbetsgivarens intresse att utforma ett regelverk om hur ett
            system med slopad karensdag ska se ut, om det endast ska gälla
            på arbetsplatsen eller även i hemmet, varför vi anslår stimulansbidrag
            till arbetsgivare inom vård och omsorg som låter smittad personal
            vara hemma med full lön utan någon karensdag.
          </p>
          <head xml:id="i-W1h9eUzjzWwGvEv9A2LZKi" type="h3">
            1.1.2 Avskaffad patientavgift för äldre 85+
          </head>
          <p xml:id="i-KQwtmBWD57JfM4eEdLHq8o">
            Sverigedemokraterna föreslår att äldre över 85 år inte ska behöva
            betala patientavgift i den öppna hälso- och sjukvården.
          </p>
          <p xml:id="i-75joJWiKb4N9z9WWMptrce">
            Sverigedemokraterna vill att vården ska utgå från människans
            behov och individanpassningen är en viktig nyckel för att fler
            uppsöker sjukvård i rätt skede. När man väl är i behov, förekommer
            det att vissa avstår från att uppsöka den vård som faktiskt behövs,
            som senare kan leda till större besvär och fler besök än vad som
            egentligen vore nödvändigt. Orsakerna till att man undviker att
            uppsöka den vård som behövs är flera, ett skäl för många är dock
            att sjukhusbesöken kan vara dyra, vilket blir särskilt påtagligt
            om ekonomin redan är ansträngd.
          </p>
          <p xml:id="i-VZGVVQ9naqo3rk3WoVnjjB">
            En grupp som är i särskilt behov av extra stöd är våra äldre,
            inte minst äldre kvinnor, som ofta har låg pension. Som ett komplement
            till våra satsningar inom äldreomsorgen vill vi minska de ekonomiska
            trösklarna för äldre sjuka så att de söker sig till vården i ett
            tidigt skede och därmed kan undvika att bli inlagda på sjukhus.
            Vi föreslår därför en riktad satsning som medför att alla som
            är över 85 år ska få avgiftsfria läkarbesök, sjukvårdande behandling
            och provtagning i den öppna hälso- och sjukvården för att förebygga
            akuta, kostsamma och ibland även livsavgörande vårdbesök.
          </p>
          <head xml:id="i-UEy2E3ZWqLAteDFHB8AQ6m" type="h3">
            1.1.3 Nystart för omvårdnadslyftet
          </head>
          <p xml:id="i-995M6oTtoo2hT7JJfn53f5">
            Sverigedemokraterna föreslår att det s.k. Omvårdnadslyftet som
            pågår mellan 2011 och 2014 där regeringen satsat en miljard kronor
            för att höja kompetensen inom vårdyrkena förlängs med ytterligare
            fyra år och ytterligare en miljard.
          </p>
          <p xml:id="i-BbRTBq5WkQuUQGYvqM3zCB">
            År 2011 startade det s.k. Omvårdnadslyftet som en kompetensreform
            för anställda inom äldreomsorgen. Under totalt fyra år, mellan
            2011 och 2014, satsade man från statens sida totalt en miljard
            kronor. Det uttalade syftet var att dels stärka kompetensen inom
            äldreomsorgen, dels att ge personalen möjligheten att växa och
            utvecklas i sina yrkesroller. Det finns flertalet fördelar med
            regeringens satsning härvidlag. Dels innebär en ökad kunskap och
            förståelse kring äldres situation en direkt fördel för brukarna
            inom äldreomsorgen, dels kommer en kompetenshöjning och fler karriärvägar
            komma personalen till godo och dels kan antas att anställda som
            upplever att de växer i sin yrkesroll, såväl praktiskt som teoretiskt,
            leda till en nöjdare och mer engagerad personal, vilket i sin
            tur även det kommer brukarna till gagn. I slutändan är det nämligen
            inte den juridiska driftsformen som avgör kvaliteten inom äldreomsorgen,
            utan snarare engagemanget hos personalen.
          </p>
          <p xml:id="i-PnvVchZKAV6wcoEBdmWKZ4">
            Det är tydligt att behovet av kunnig, kompetent och framför allt
            engagerad personal inte kommer att minska inom en överskådlig
            framtid. Tvärtom pekar prognoserna på att vi blir allt fler äldre
            och att det finns ett behov inte bara av fler händer inom äldreomsorgen,
            utan också av högre kompetens. Det betyder att Socialdemokraternas
            förslag om Extratjänster och att låta deltagare i sysselsättningsfasen
            få arbeta inom äldreomsorgen är långt ifrån tillräckligt. Tvärtom
            vittnar det dessvärre om en oförståelse för såväl personalens
            förutsättningar och utmaningar som för brukarnas behov; vård-
            och omsorgsyrkena är i dag kvalificerade yrken där kunskap och
            förståelse för de äldres situation är centrala parametrar. Att
            över huvud taget vara av uppfattningen att vem som helst kan lösa
            uppgiften indikerar en flagrant ovilja mot att vara lyhörd gentemot
            de utmaningar som finns.
          </p>
          <p xml:id="i-8tq8sLeQfLrGmtGDEvEufy">
            Behovet av mer personal i allmänhet och särskilda kompetenser
            i synnerhet behöver dock matchas med arbetskraften och att människor
            vill söka sig till vårdyrkena. Det innebär att statusen inom vård-
            och omsorgsyrkena måste ökas, så att det blir mer attraktivt att
            söka sig dit. Om det finns en möjlighet att utveckla sig och utbilda
            sig, och därmed höja sin lön, så blir yrket också mer attraktivt.
            Omvårdnadslyftet kan i sin karaktär därmed också sägas ha en positiv
            effekt på matchningen på arbetsmarknaden.
          </p>
          <p xml:id="i-DgCVrp42X8LPoEZ1M65jTW">
            Kunskapshöjningen stärker därtill den enskilde anställdes roll
            på såväl arbetsplatsen som på arbetsmarknaden generellt. En nischad
            undersköterska med specialkompetens står sig mer rustad på arbetsmarknaden
            än ett mindre erfaret vårdbiträde.
          </p>
          <p xml:id="i-BYnSvkyh6Xat47KupoCBPg">
            Sverigedemokraterna ser positivt på de effekter som Omvårdnadslyftet
            haft för kompetensen inom äldreomsorgen, för personalen och för
            brukarna. Vi väljer därför att förlänga reformen i ytterligare
            fyra år och med ytterligare en miljard kronor under perioden 2015–2018.
          </p>
          <head xml:id="i-De9Jih8CDLZ4YjvzJWVJdL" type="h1">
            1.2 Befintliga satsningar inom vården
          </head>
          <head xml:id="i-TKhmi42rPp3zgxDxW1peaM" type="h3">
            1.2.1 Möjlighet till heltid
          </head>
          <p xml:id="i-WX15Y27wWZQ5jg31oSKCoU">
            Sverigedemokraterna vill utöka möjligheten att arbeta heltid
            inom den offentliga sektorn.
          </p>
          <p xml:id="i-5b5GgWeMqNpE8Xp3xX2BgN">
            Inom primär- och landstingskommunal sektor är ca 50 procent av
            personalen deltidstjänstgörande. Här återfinns också många av
            de kraftigt kvinnodominerade yrkena, exempelvis inom vården. I
            vissa kommuner uppgår andelen deltidsanställda kvinnor till så
            många som tre fjärdedelar.
          </p>
          <p xml:id="i-T9gXPxSc6nH5KGAnspTZWa">
            Sverigedemokraterna skjuter till resurser för staten för att
            utöka möjligheten och rätten till heltid inom offentlig sektor.
          </p>
          <p xml:id="i-FZpQQJ7myB3VhCE33T3Gpy">
            Förslaget kommer skapa omkring 25 000 nya helårsarbetskrafter
            inom den offentliga sektorn och kan kostnadsmässigt jämföras med
            regeringens sänkning av restaurang- och cateringmomsen, som på
            sin höjd har skapat omkring 3 000 nya jobb.
          </p>
          <head xml:id="i-HPckm62sqvNikR3pX821jn" type="h3">
            1.2.2 Vårdplatser
          </head>
          <p xml:id="i-SzFYSyFRAZ9tVEZpVvopTf">
            Sverigedemokraterna vill utöka antalet vårdplatser, vilka numera
            är bland de lägsta bland jämförbara OECD-länder.
          </p>
          <p xml:id="i-6u7XmRvkFMBm3aVeeAn2Vt">
            Minskningen av antalet vårdplatser har varit ett kontinuerligt
            problem som ännu inte fått en konkret lösning. Detta anser Sverigedemokraterna
            vara en felprioritering då vi har en växande befolkning med ett
            större behov av hälso- och sjukvård. Platsbrist leder till försämrad
            vård och risk för felaktiga diagnoser. Det ska inte vara så att
            sjukvården är så pass överbelastad att det inte går att ge vård
            oavsett tidpunkt eller sjukdom. Bristen på vårdplatser riskerar
            patienters liv vid akuta fall eller större katastrofer då det
            inte finns möjligheter att behandla på plats.
          </p>
          <p xml:id="i-P7DvB5QdZa1pppXkpWerry">
            Att komma till rätta med vårdplatsbristen är en av sjukvårdens
            enskilt viktigaste frågor. Det har tidigare funnits exempel om
            enskilda avdelningar som har så få platser att patienterna tvingas
            få vård i korridorer, matsalar eller expeditioner. Ett större
            problem uppstår när patienter skickas till en annan avdelning
            där plats finns men där vårdpersonalen kan sakna rätt kompetens
            och utrustning. Riskerna att patienter inte får den behandling
            som egentligen behövs eftersom vårdpersonalen är stressad, inte
            har rätt information och är överbelastad, kan då förekomma.
          </p>
          <p xml:id="i-Je7rkuq5rEBEdxfoJ2JeQb">
            Sverigedemokraterna oroas av att se hur en alltför stor och riskfylld
            neddragning av antalet vårdplatser under många år har ökat. En
            minskning på ca 400 platser per år innebär att vi i dag har knappa
            25 000 vårdplatser, varav den somatiska korttidsvården utgör ca
            20 000, motsvarande 2,6 platser per 1 000 invånare. Detta innebär
            att Sverige numera ligger i den absoluta botten bland jämförbara
            OECD-länder.
          </p>
          <p xml:id="i-SjUFDcEtGrnbmiJaAaJF3Q">
            Platsbristen leder inte bara till en försämrad vård och garanti
            för patienterna, den ökar sjukhusrelaterad dödlighet, ger längre
            vårdtid och en högre kostnad för vårdgivaren än vad som egentligen
            skulle behövas. Bristen bromsar även akutmottagningens funktion,
            vilket gör att patienterna får vänta onödigt länge på behandling.
          </p>
          <p xml:id="i-Phbc1qwe8VPsFy2qoeQndj">
            Patienter i behov av intensivvård tvingas vänta alltför länge,
            vilket riskerar liv och föranleder utvecklingar som vi i normalfallet
            skulle kunna förhindra. Sverigedemokraterna ser det därför som
            högst angeläget att öka antalet vårdplatser och att gällande vårdgaranti
            kompletteras med rätten att vid behov garanteras en vårdplats
            på rätt klinik, bemannad med rätt kompetens.
          </p>
          <head xml:id="i-U6dJq1zzMFSuKkaRZ5WRcG" type="h3">
            1.2.3 Matlyft
          </head>
          <p xml:id="i-7qcFAwZHWMSbVp1YD7g6H3">
            Sverigedemokraterna vill satsa resurser på ett matlyft för att
            förbättra kvaliteten på maten inom äldreomsorgen.
          </p>
          <p xml:id="i-28RjaNhqE4GUoWuUrshY28">
            Det bör vara en självklarhet att även på äldre dagar ges chansen
            att varje dag få avnjuta nylagad, välsmakande och näringsrik mat.
            För att så många brukare inom äldreomsorgen som möjligt ska erbjudas
            detta vill vi införa ett statligt stimulansbidrag.
          </p>
          <p xml:id="i-P8QA3qc722MioxJ1DPpc8h">
            Smak och lukt är ofta de sista sinnena som bevaras intakta. Matens
            kvalitet och tillagningssätt är därför av stor betydelse för de
            äldres välbefinnande och hälsa. Fryst och kyld mat som värms i
            mikrovågsugnar ska inte förekomma inom äldreomsorgen. System där
            mathanteringen åläggs den redan stressade vårdpersonalen riskerar
            att leda till undermålig matkvalitet och hygien och stjäl framför
            allt mycket vård- och omsorgstid från patienterna.
          </p>
          <p xml:id="i-SG39gvvLwL1S7YL4aq3Y35">
            Målsättningen bör vara att maten ska lagas på plats på boendet
            så att de äldre kan känna doften från tillagningen och att ansvaret
            för inköp av råvaror och matlagning ska åläggas särskilt anställda
            och utbildade kockar eller kokerskor. Sverigedemokraternas förslag
            syftar till att ge så många brukare inom äldreomsorgen som möjligt
            chansen att varje dag få nylagad, välsmakande och näringsrik mat
            samt införandet av en lagstiftning som säkerställer att de äldres
            mat i likhet med skolbarnens mat ska uppfylla vissa grundkrav
            gällande näringsinnehåll och kvalitet.
          </p>
          <head xml:id="i-CYMJeN1tyE2wBry5gEzcGU" type="h1">
            2 Regeringens ekonomiska vårproposition
          </head>
          <p xml:id="i-J9fAuaHHoBtBdPdebMqE8h">
            Sverigedemokraterna är på det stora hela positivt inställda till
            regeringens föreslagna reformer. Det finns däremot ett flertal
            tveksamheter kring finansieringen, som ska ske krona för krona.
          </p>
          <head xml:id="i-P6PNbmu8JnaZbcsnQybQEq" type="h2">
            2.1 Höjd fordonsskatt för lätta fordon
          </head>
          <p xml:id="i-YSvGBjJHprwGqAbuwhhA1S">
            Regeringen vill göra det dyrare att åka bil, vilket kommer slå
            huvudsakligen mot de som bor och verkar på landsbygden. Detta
            kommer inte ha en positiv effekt på sysselsättningen och kommer
            bidra till urbaniseringstrenden.
          </p>
          <p xml:id="i-4Ry5t9WQfBxjsjMrFx8yeD">
            Sverigedemokraterna säger nej till förslaget.
          </p>
          <head xml:id="i-XD7Nx5qvs4zkdLTP4Skp96" type="h2">
            2.2 Höjd skatt på snus
          </head>
          <p xml:id="i-2TvHBPbXwvom9zbaBrNkLu">
            Att höja skatten på snus relativt mer än man höjer skatten på
            cigaretter är inte en klok politik utifrån ett folkhälsoperspektiv.
            Det är av allt att döma mindre skadligt att snusa än att röka.
          </p>
          <p xml:id="i-QcWyRkxzTwEVX6GDDyepg9">
            Sverigedemokraterna ställer sig bakom förslaget om höjd skatt
            på cigaretter, men kommer inte bidra till en höjning av skatten
            på snus.
          </p>
          <head xml:id="i-LghMcGPC9HDsKXGRDgcRQc" type="h2">
            2.3 Slopad gruppregistrering till mervärdesskatt m.m.
          </head>
          <p xml:id="i-VQo8pKUaZiC67xHZAs4q3K">
            Sverigedemokraterna har noterat att förslaget att slopa möjligheten
            att registrera s.k. momsgrupper kommer att slå väldigt hårt mot
            företag som är direkt, indirekt eller genom stiftelseform ägda
            av kunderna och har en stark lokal förankring, oftast utanför
            tätorterna.
          </p>
          <p xml:id="i-AnGWU5oukNk3fKuMUm4ad">
            De som berörs är i huvudsak Länsförsäkringar, Sparbankerna och
            Dina Försäkringar, vilka samtliga är av relativt större vikt för
            landsbygden. Det vore ett hårt slag mot landsbygden om bankkontor
            tvingades slå igen. Det kan också konstateras att förslaget inte
            har någon inverkan på de större bankerna eller på utländska aktörer.
          </p>
          <p xml:id="i-BJPXwTALXU4W6XQgzCaxRx">
            Sverigedemokraterna säger nej till förslaget.
          </p>
          <head xml:id="i-VGZxNikHdmQHSwvi4CpJEt" type="h2">
            2.4 Slopad åldersavskrivning för nya studielånstagare
          </head>
          <p xml:id="i-TeDez7fgrSrpBrWmyDCS24">
            Sverigedemokraterna delar den grundläggande principen att tagna
            lån givetvis ska återbetalas och inte skrivas av enbart för att
            man nått en viss ålder. Däremot är vi oroade för exakt vilka konsekvenser
            det kan få för matchningen på arbetsmarknaden. Om äldre personer
            undanlåter att fortbilda, vidareutbilda eller omutbilda sig själva
            eftersom de då kommer behöva betala av på studieskulder till långt
            in på pensionen finns det risk för att matchningen försämras på
            ett påtagligt sätt. Detta gäller i synnerhet i en alltmer dynamisk
            och modern arbetsmarknad.
          </p>
          <p xml:id="i-C1UXRgGKKsE3hhpsqCqX8a">
            Sverigedemokraterna vill låta utreda eventuella effekter på matchningen
            och tar ställning till förslaget konkret till hösten.
          </p>
          <head xml:id="i-ADx59AYqZiyr1dDGGmC1Yh" type="h1">
            3 Vårdlyftet!
          </head>
          <head xml:id="i-JbBW3yEmzss2L8698UVhtH" type="h2">
            3.1 Personal
          </head>
          <p xml:id="i-6LcyZHAQmkMj8LgL8jz1Rw">
            Arbetsmiljön har för många löntagare försämrats, inte minst inom
            den offentliga sektorn, de senaste åren. Arbetsbelastningen har
            ökat och tar sig uttryck i tunga och/eller oergonomiska lyft,
            tidsbrist, stress och ångest över att inte kunna ge brukare och
            vårdtagare den uppmärksamhet de behöver och förtjänar.
          </p>
          <p xml:id="i-X1dbqEk1RrupNQW5K48Aia">
            Sverigedemokraternas grundrecept för att förbättra denna situation
            är att tillföra fler händer till vården och till omsorgen. Med
            fler anställda förbättras inte bara kvaliteten och servicen för
            vårdtagarna utan hela arbetsplatsen blir mindre stressfylld –
            också för de anställda. En högre personaltäthet borgar för minskad
            arbetsbelastning och minskande arbetsrelaterad ohälsa.
          </p>
          <p xml:id="i-7BZpjRiRLXd1V7BKkrQDp8">
            En viktig aktör inom området arbetsmiljö är naturligtvis Arbetsmiljöverket.
            Deras målsättning är att minska riskerna för ohälsa och olycksfall
            i arbetet samt att förbättra arbetsmiljön, såväl fysiskt och psykiskt
            som socialt och arbetsorganisatoriskt. Det är ett viktigt uppdrag
            som Sverigedemokraterna vill fördjupa och vidareutveckla.
          </p>
          <p xml:id="i-XAgGrFQw9grpr7DhzAVMLo">
            Omfattningen av arbetsorsakade besvär har ökat, och i dag uppger
            22 procent av kvinnorna samt 17 procent av männen att de haft
            besvär till följd av arbetet under det senaste året. Detta innebär
            att uppskattningsvis 860 000 sysselsatta har haft arbetsorsakade
            besvär. Under 2012 var det även 45 personer som omkom på sin arbetsplats.
          </p>
          <head xml:id="i-CauLLviMg4T5eqfoxtreru" type="h3">
            3.1.1 Utökad möjlighet till heltid i offentlig sektor
          </head>
          <p xml:id="i-MkLKeDC1mC2b1V9VtbvxVr">
            Inom primär- och landstingskommunal sektor är ca 50 procent av
            personalen deltidstjänstgörande. Här återfinns också många av
            de kraftigt kvinnodominerade yrkena, exempelvis inom vården. I
            vissa kommuner uppgår andelen deltidsanställda kvinnor till så
            många som tre fjärdedelar. För många är det såklart en självvald
            situation för att kombinera arbetet med studier, barn, familj
            eller motsvarande. Inom hela den offentliga sektorn är det dock
            nästan var fjärde (23 procent) deltidsanställd som vill arbeta
            heltid men enbart erbjuds deltid. Tyngdpunkten ligger inom den
            kommunala sektorn, där nästan tre av tio (29 procent) deltidsanställda
            vill arbeta heltid.
          </p>
          <p xml:id="i-SxREjvKzV6pDWjzqvmnWq">
            Inom det privata näringslivet är problemet inte tillnärmelsevis
            lika stort. Sverigedemokraterna kan och vill heller inte styra
            över de privata arbetsgivarna. När arbetsgivaren är den offentliga
            sektorn har vi dock ett ansvar. Sverigedemokraterna vill utöka
            möjligheten till heltid inom offentlig sektor.
          </p>
          <p xml:id="i-7Ez7PRoPYrv9Pr4FTbRYaR">
            Enligt vårt förslag ska den som har arbetat 6 månader efter att
            provanställningen övergått i en tillsvidareanställning ha möjlighet
            att söka och få en heltidsanställning. Vårt förslag består också
            av en tvåstegsraket, där vi i ett första skede skjuter till de
            medel som krävs, från staten till övriga delar av den offentliga
            sektorn, för att därefter, vid behov, ändra på lagar och regelverk.
            I grunden utgår vi dock från att ett stimulansbidrag är tillräckligt,
            då det knappast kan finnas andra än ekonomiska skäl för kommuner
            och landsting att inte i högre grad erbjuda heltidsarbete.
          </p>
          <p xml:id="i-FTnzP1VzZF5oLQkAq8aNF1">
            Förslaget kommer skapa omkring 25 000 nya helårsarbetskrafter
            inom den offentliga sektorn och kan kostnadsmässigt jämföras med
            regeringens sänkning av restaurang- och cateringmomsen, som på
            sin höjd har skapat omkring 3 000 nya jobb.
          </p>
          <head xml:id="i-JnGyLfip1eSVXXx2nTvxUe" type="h3">
            3.1.2 Utökad rätt till deltid
          </head>
          <p xml:id="i-CmNX9VJ5rD4xjv8aZuAAo4">
            Skillnaden i mäns och kvinnors sjukfrånvaro har ökat sedan 80-talet.
            En arbetshypotes från IFAU gör gällande att kvinnors sjukfrånvaro
            ökar vid tidpunkten för barnafödande och att nivåskillnaden gentemot
            männen inte utjämnas förrän 15 år efter det första barnet.
          </p>
          <p xml:id="i-QqAMxJBjdAFNJxB2fprZuJ">
            Med nuvarande regelverk har den ena föräldern en lagstadgad rättighet
            att arbeta på 75 procents deltid fram till den tid barnet fyller
            8 år. Det förefaller som att detta inte är optimalt för många
            föräldrar och att man, åtminstone den första tiden, borde ges
            möjlighet att arbeta mindre än 75 procent. Sverigedemokraterna
            vill utöka möjligheterna att arbeta deltid, ned till 50 procent.
          </p>
          <p xml:id="i-7omhgPZAj5nkT51PQx8AYV">
            Kvinnor är i högre utsträckning än män sjukskrivna och detta
            gäller inom samtliga yrkesgrenar. Att utöka familjernas flexibilitet
            och möjlighet att vara hemma mer tid med barnet än i nuläget är
            ett sätt att bekämpa detta problem.
          </p>
          <head xml:id="i-6Fib7rsrdW46u3oJq4iAir" type="h3">
            3.1.3 Avveckling av de ofrivilliga delade turerna
          </head>
          <p xml:id="i-FoG8UqPVaUCVhJsXxjpJ8L">
            Delade turer, där personalen tvingas till långa, ofta obetalda
            håltimmar mellan två längre arbetspass, är ett fenomen som tyvärr
            är ganska vanligt inom offentlig sektor. Enligt Kommunalarbetareförbundet
            använder sig nio av tio kommuner av delade turer och i sex av
            tio kommuner tycks förekomsten ha ökat på senare år. Cirka 100
            000 kommunalarbetare har delade turer med ofrivilliga, obetalda
            håltimmar.
          </p>
          <p xml:id="i-63S67HxPCZDBGfWnt3QLy1">
            Cirka 10 procent av de anställda uppger att de uppskattar att
            arbeta med delade turer. För en långt större grupp är de delade
            turerna dock en tvingande plåga. Många har svårt att få familjelivet
            att gå ihop. Tiden som skulle ha använts till att laga mat, skjutsa
            barnen till idrottsaktiviteter, läsa godnattsaga osv. försvinner.
            Många ser inte sina barn i vaket tillstånd på en hel arbetsvecka.
          </p>
          <p xml:id="i-DiREHYELtAVANywHqX63eR">
            Fyra av tio som arbetar med delade turer uppger att de dagligen
            känner stress och trötthet, och enligt stressforskaren Göran Kecklund
            ökar delade turer riskerna för sociala problem. Han menar också
            att forskningen på området är bristfällig och att riskerna och
            skadorna förmodligen har underskattats.
          </p>
          <p xml:id="i-A1tSDE7FYrKxXgTymPkKv">
            Trots att frågan funnits på dagordningen i många år så har väldigt
            lite hänt. Det tycks till och med bli värre. Den primära bakomliggande
            orsaken är sannolikt neddragningarna på personal och resurser.
            Inom äldreomsorgen har var tionde anställd försvunnit sedan 2002,
            samtidigt som de äldre har blivit fler.
          </p>
          <p xml:id="i-7eekgQs9w47Kbscv2Biabm">
            Statliga ingrepp i den konkurrensutsatta privata sektorn bör
            göras med försiktighet, men när det gäller den offentliga sektorn
            är det politiska ansvaret stort och personalens fysiska och psykiska
            hälsa borde i högre utsträckning prioriteras.
          </p>
          <p xml:id="i-3bR7fKGmo8qF6dkAPjSu7g">
            Även ur ett långsiktigt, strategiskt perspektiv är det viktigt
            att åtgärder vidtas mot de delade turerna. De dåliga arbetsvillkoren
            är en av huvudanledningarna till den hotande framtida bristen
            på vård- och omsorgspersonal. Det är uppenbart att kommunerna
            och landstingen inte förmår att lösa det här problemet på egen
            hand och att staten därför måste gå in med styrmedel och resurser.
          </p>
          <head xml:id="i-K7HLWgHgQaPqa7fBMnFBmQ" type="h3">
            3.1.4 Kompetensutveckling, karriärvägar och lön
          </head>
          <p xml:id="i-GNvP8n4PECEGRDFQXXaCMF">
            Att kvinnor är dominerande på de offentliga arbetsplatserna,
            med de tämligen personalintensiva vård- och omsorgsyrkena, är
            egentligen inte förvånande. Diskrepansen uppstår redan i gymnasiet;
            i en rapport från Högskoleverket konstateras att de yrkesförberedande
            programmen är kraftigt könsuppdelade efter ett traditionellt mönster.
            Kvinnor läser i betydligt högre utsträckning barn-, fritids- eller
            omvårdnadsprogram. Männen läser i stället bygg-, el-, energi-,
            fordons- och industriprogrammen. Som rapporten också konstaterar
            handlar jämställdhet om att ge kvinnor och män lika villkor och
            samma frihet att välja utbildning och yrke. Att försöka kvotera
            vissa utbildningar för att uppnå ett visst resultat är heller
            inte Sverigedemokraternas väg framåt. Det vi däremot kan konstatera
            är att kvinnor, redan från gymnasiet, i högre utsträckning väljer
            utbildningar som leder till yrken där arbetsgivaren tillhör det
            offentliga snarare än det privata, medan männen gör det motsatta.
          </p>
          <p xml:id="i-MunsfJpJaNRbL5d8djRx6Y">
            Detta förklarar också stora delar av det lönegap mellan män och
            kvinnor som i dag är ett faktum. Enligt Medlingsinstitutet tjänar
            kvinnor i genomsnitt 88,5 procent av männens lön. Det finns alltså
            ett könsbaserat lönegap på 11,5 procent. Om man däremot tar hänsyn
            till faktorer som sektor, näringsgren och yrke så minskar det
            oförklarade gapet till 5 procent. Det optimala hade givetvis varit
            om det inte fanns något gap över huvud taget när man tagit hänsyn
            till alla faktorer, men faktum kvarstår att av det lönegap som
            finns så kan huvuddelen förklaras av att kvinnor väljer sektorer,
            näringsgrenar och yrken där lönenivåerna är lägre. Eller, kort
            och gott, kvinnor jobbar i högre utsträckning i offentlig sektor,
            medan män jobbar i det privata.
          </p>
          <p xml:id="i-PDtsL2SNap4zzhWQPewQgu">
            Om vi därmed kan göra den offentliga arbetsplatsen mer attraktiv,
            även i ett lönesammanhang, så kan vi också bidra till att minska
            det ursprungliga lönegapet mellan kvinnor och män. Sverigedemokraterna
            ser positivt på idén om att inrätta fler karriärvägar inom olika
            yrken i det offentliga. Löneskillnaden mellan exempelvis en nyutexaminerad
            sjuksköterska och en med 30 års erfarenhet är i dag på tok för
            låg.
          </p>
          <p xml:id="i-vdSGXbHyje5xspgdBUt7R">
            I kombination med att fler steg inom ett och samma yrke inrättas
            bör också möjligheterna till kompetensutveckling på arbetstid
            ökas. Sverigedemokraterna vill stimulera detta genom att skjuta
            till medel till det offentliga.
          </p>
          <head xml:id="i-XvnZWncEgGL9aicK4wfLHj" type="h3">
            3.1.5 Stimulansbidrag för slopad karensdag
          </head>
          <p xml:id="i-UER8wW28mcUehforMcw7qy">
            Årligen återkommande epidemier kan ställa till stora problem
            för både personal och patienter inom vården. När detta händer
            när exempelvis vinterkräksjukan går hårt fram på vårdinrättningar
            är det mycket vanligt att både patienter och personal insjuknar.
          </p>
          <p xml:id="i-8sXNxY4cYqAwEqs5M7PQvs">
            Många gånger drabbas stora delar av personalstyrkan, med stora
            störningar i vården som följd, och villkoren för personalen som
            drabbas varierar kraftigt mellan yrkesgrupper och landsting.
          </p>
          <p xml:id="i-TfQWKyXqaENy6EbrqkKyS9">
            En del arbetsgivare inom vården är generösare i sin hållning
            medan andra är striktare i sin bedömning. Tydliga riktlinjer för
            hur man ska agera saknas, vilket gör att vårdinrättningarna inom
            ett och samma landsting kan använda sig av olika regler. Region
            Skåne hör till de generösa arbetsgivarna som låter smittad personal
            vara hemma med full lön utan någon karensdag.
          </p>
          <p xml:id="i-FZxNg6EQZv1bczEKwFUXJz">
            Vinsterna att låta personal vara hemma med full lön efter smitta
            är flera och då inte minst ur ett patientsäkerhetsperspektiv.
            Patienter ska kunna vara säkra på att bli mottagna av frisk personal
            som inte sprider smittan vidare.
          </p>
          <p xml:id="i-YGXesg519GseXG2hQMU8CB">
            Som arbetsgivare betraktad blir man mer attraktiv, då det ofta
            är svårt att rekrytera personal i samband med vinterkräksjukan
            då riskerna för att själv bli sjuk och förlora pengar måste övervägas.
            Ur ett samhällsekonomiskt perspektiv är det bättre att ersätta
            anställdas inkomstbortfall än att stänga ned en hel avdelning.
          </p>
          <p xml:id="i-HAyoPB4Ffn3eP23SSXXwmN">
            Sverigedemokraterna värnar om det arbetsgivaransvar som landstingen
            har och vill endast ge de verktyg som behövs, varför vi inte vill
            styra allt genom nationella riktlinjer eller kräva slopad karensdag,
            utan vi överlåter till arbetsgivaren att avgöra hur reglerna ska
            se ut.
          </p>
          <p xml:id="i-JoZXSSFJYP7UPU3cxTLYQ9">
            Vi ser att de problem som uppstår under hösten och vintern har
            påtagliga konsekvenser för personalen, och det bör därför ligga
            i arbetsgivarens intresse att utforma ett regelverk om hur ett
            system med slopad karensdag ska se ut, om det endast ska gälla
            på arbetsplatsen eller även i hemmet, varför vi anslår stimulansbidrag
            till arbetsgivare inom vård och omsorg som låter smittad personal
            vara hemma med full lön utan någon karensdag.
          </p>
          <head xml:id="i-mxSGTMsuubLq5GmLS6s55" type="h2">
            3.2 Vård
          </head>
          <p xml:id="i-F8GEfc8Abzqj3QRvbPS1kU">
            Det är Sverigedemokraternas målsättning att den svenska hälso-
            och sjukvården ska hålla en hög internationell kvalitet. Det är
            därför av största vikt att vi kan erbjuda patienten de allra senaste
            kunskaperna inom vården, prövade och avancerade behandlingsmetoder,
            den senaste tekniken och väl fungerande läkemedel. Allt detta
            behövs för att på bästa sätt kunna bota, lindra samt förebygga
            sjukdomar och ohälsa. Det är för oss en självklarhet att alla
            patienter ska ha rätt till likvärdig vård av högsta kvalitet och
            tillgänglighet, oavsett var i landet de bor.
          </p>
          <p xml:id="i-3FioSz5j4fe3J1F7xsrVcU">
            För att vi ska närma oss målet om en svensk sjukvård i världsklass
            krävs det att tillgängligheten till vård förbättras, att vi utvecklar
            och förnyar sjukvården, att kroniska sjukdomar behandlas inom
            rimlig tid och att patienter får en kvalificerad palliativ vård
            i livets slutskede. Allt detta så att fler personer med dödliga
            sjukdomar kan räddas till livet och få möjligheten till fortsatt
            fullgott liv. Det är för oss självklart att sjukvården ska vara
            gemensamt skattefinansierad och ges till alla medborgare efter
            behov.
          </p>
          <head xml:id="i-S3orDhuQwjR3yisVedXTgj" type="h3">
            3.2.1 Akut- och tillgänglighetsmiljard
          </head>
          <p xml:id="i-9kcpGnY6grWpi9aSFA2zif">
            Det ligger i allas intresse att vi har en väl fungerade akutsjukvård
            i Sverige. Detta förutsätter att vi kan lägga en stor tillit till
            att våra ambulanser kommer fram i tid, har rätt information och
            att personalen har rätt utrustning för att hjälpa dem som är i
            störst nöd. En akutmottagning med sämre funktion har återverkningar
            på sjukhusets samlade verksamhet och äventyrar därmed hela sjukvårdsorganisationen.
            Patienternas tilltro kan minska då de oftast under stark oro eller
            stress måste spendera tid i väntan på att få vård efter att ha
            anlänt till akutmottagningen. Detta kan lätt leda till att medborgarnas
            förtroende för hälso- och sjukvården i sin helhet äventyras.
          </p>
          <p xml:id="i-9GUr6pokxPQ334dhXMC6Ur">
            Att en person i stort behov av sjukvård kan tvingas vänta uppemot
            åtta timmar på en akutmottagning är inte rimligt. Målet måste
            vara att alla som söker sig till akutvård omedelbart ska få en
            diagnos. Sverigedemokraterna ser det som en viktig prioritering
            att minska väntetiderna. Ingen ska behöva vänta i mer än fyra
            timmar på passande vårdinsats. Inom denna tid ska patienten ha
            fått behandling och återvänt till sitt hem, blivit inskriven på
            annan klinik eller hänvisad till annan vårdenhet.
          </p>
          <p xml:id="i-GQq1ouhQed9Rm8KkNjC8Pg">
            För att vi ska kunna uppnå målsättningen om en snabb och väl
            fungerande akutvård vill Sverigedemokraterna införa fler snabbspår
            inom vården genom att skapa förutsättningar för att ha den modernaste
            högteknologin och specialistutbildade ambulanssjuksköterskor.
          </p>
          <head xml:id="i-CU34aQ2HPNRALdhZPvCjMh" type="h3">
            3.2.2 Vårdplats på rätt klinik med rätt kompetens
          </head>
          <p xml:id="i-EXykNto2p7sKyfSPQNfECk">
            Minskningen av antalet vårdplatser har varit ett kontinuerligt
            problem som ännu inte fått en lösning. Detta anser Sverigedemokraterna
            vara en felprioritering då vi har en växande befolkning med ett
            större behov av hälso- och sjukvård. Platsbrist leder till försämrad
            vård och risk för felaktiga diagnoser. Det ska inte vara så att
            sjukvården är så pass överbelastad att det inte går att ge vård
            oavsett tidpunkt eller sjukdom. Bristen på vårdplatser riskerar
            patienters liv vid akuta fall eller större katastrofer då det
            inte finns möjligheter att behandla på plats.
          </p>
          <p xml:id="i-VwmqAXHtFHbMxVHzLS5pGb">
            Att komma till rätta med vårdplatsbristen är en av sjukvårdens
            enskilt viktigaste frågor. Det har tidigare funnits exempel på
            enskilda avdelningar som har så få platser att patienterna tvingas
            få vård i korridorer, matsalar eller expeditioner. Ett större
            problem uppstår när patienter skickas till en annan avdelning
            där plats finns men där vårdpersonalen kan sakna rätt kompetens
            och utrustning. Risken att patienten inte får den behandling som
            egentligen behövs eftersom vårdpersonalen är stressad, inte har
            rätt information och är överbelastad, kan då förekomma.
          </p>
          <p xml:id="i-YcH1oppPxpF7mTrWHYBvqz">
            Sverigedemokraterna oroas av att se hur en alltför stor och riskfylld
            neddragning av antalet vårdplatser under många år har ökat. En
            minskning på ca 400 platser per år innebär att vi i dag har knappa
            25 000 vårdplatser, varav den somatiska korttidsvården utgör ca
            20 000, motsvarande 2,6 platser per 1 000 invånare. Detta innebär
            att Sverige numera ligger i det absoluta bottenskiktet bland jämförbara
            OECD-länder.
          </p>
          <p xml:id="i-Ggz1y1fv53Mg8iSzQXcBPS">
            Platsbristen leder inte bara till en försämrad vård och garanti
            för patienterna, den ökar sjukhusrelaterad dödlighet, ger längre
            vårdtid och en högre kostnad för vårdgivaren än vad som egentligen
            skulle behövas. Bristen bromsar även akutmottagningens funktion,
            vilket gör att patienterna får vänta onödigt länge på behandling.
          </p>
          <p xml:id="i-WToTWQFyPomJVmRAM5LZyq">
            Patienter i behov av intensivvård tvingas vänta alltför länge,
            vilket riskerar liv och föranleder utvecklingar som vi i normalfallet
            skulle kunna förhindra. Sverigedemokraterna ser det därför som
            högst angeläget att öka antalet vårdplatser och att gällande vårdgaranti
            kompletteras med rätten att vid behov garanteras en vårdplats
            på rätt klinik, bemannad med rätt kompetens.
          </p>
          <head xml:id="i-7sE3j2Xc4ELgHiYt2qnGo5" type="h3">
            3.2.3 Telemedicin
          </head>
          <p xml:id="i-Q118KFxU2e7wYcYNAVTADa">
            Att bedriva prehospital vård kan ibland vara svårt, men genom
            att utveckla och understryka vikten av den nuvarande telemedicinen
            kan både personalen och patienten känna sig trygga. Med en direkt
            kontakt med läkare samt specialister kan det innebära livsviktiga
            beslut som annars kan leda till felaktiga diagnoser eller felaktig
            medicinering. Sverigedemokraterna vill på olika sätt uppmärksamma
            och utveckla nyttjandet av tele-medicin genom stimulansbidrag
            till kommuner och landsting.
          </p>
          <head xml:id="i-46jNJBudqgokeiamJrc3mG" type="h3">
            3.2.4 Obligatorisk undersökning av nyanlända
          </head>
          <p xml:id="i-Db5T2yJGRsbNxrTRjMnVn2">
            Sverigedemokraterna förordar obligatoriska hälsoundersökningar
            för alla individer som söker svenskt uppehållstillstånd. Detta
            fyller en viktig samhällsfunktion då farliga sjukdomar som sprider
            sig snabbt och som i dagsläget inte finns i Sverige kan upptäckas
            och behandlas i god tid. Samtidigt innebär en satsning som denna
            att de nya invånarna, i likhet med infödda svenskar, redan från
            början etablerar en god kontakt med den svenska vården. Faktum
            är att av samtliga nyupptäckta fall av hiv i Sverige under 2011
            återfanns hela 75 procent hos den invandrade befolkningen.
          </p>
          <head xml:id="i-88ooWVEmda1G6W4b6kusJv" type="h3">
            3.2.5 Mobila vårdenheter
          </head>
          <p xml:id="i-5Qiz5wFSdn3Qfy5UN4UDDk">
            En verksamhet som förekommer allt oftare är att sjukvården kommer
            ut till de som behöver den. Ett exempel är mobil röntgen som används
            i flera av våra grannländer och som har visat mycket goda resultat.
            Att få sjukvård i hemmet skapar en ökad trygghet för patienten,
            speciellt för äldre som har svårt att ta sig till sjukvården själva.
          </p>
          <p xml:id="i-PgWdku65idkNEwvd96Y7Kv">
            Dessa mobila verksamheter riktas i första hand till personer
            i särskilda boenden och hospis men kan även användas inom kriminalvården,
            vilket medför kostnadsbesparingar samtidigt som det minskar säkerhetsriskerna.
          </p>
          <p xml:id="i-HD2maawafmYu8bUc3fJFyU">
            Sverigedemokraterna vill utveckla akutbils- och hembesöksverksamheten.
            Dessa verksamheter kommer att tillgodose befolkningens behov av
            läkarbesök i hemmen och riktar sig i första hand till äldre och
            barnfamiljer.
          </p>
          <p xml:id="i-HkxsxgL1j7rF6YZu8G7vJA">
            Det finns orter med litet patientunderlag och med svårigheter
            att rekrytera tandläkare. Genom att införa mobila tandvårdsenheter
            kan invånarna fortsatt vara garanterade god kvalitet på tandvården,
            oavsett var i landet de bor.
          </p>
          <head xml:id="i-XV7GhXZXfK7pS1PDFwK5o1" type="h3">
            3.2.6 Medicinsk vårdgaranti
          </head>
          <p xml:id="i-S5Q7YRLcHs4YCtcv9xUS9s">
            Vårdgarantin är en av de viktigaste satsningarna vi har i Sverige
            då en effektiv och utvecklad vårdgaranti ger både vårdgivare och
            vårdtagare en gemensam trygghet. Sverigedemokraterna ser däremot
            att den nuvarande vårdgarantin måste förnyas, utvecklas och kompletteras
            ännu ett steg samt att de medicinska prioriteringarna måste bli
            tydligare.
          </p>
          <p xml:id="i-AMq2ZLcnrcFQSHDXroZEPZ">
            Vi förespråkar därför ett införande av en medicinsk vårdgaranti
            efter den norska modellen, vilket innebär att specialist och patient
            gör en gemensam plan över utredning och behandlingsförlopp. Alla
            remisser ska värderas av en specialist inom 30 dagar och vid misstanke
            om allvarlig eller livshotande sjukdom inom 15 dagar. Därefter
            gör specialisten en prioritering inom ramen för en medicinskt
            grundad vårdgaranti med differentierade väntetider i förhållande
            till diagnosens svårighetsgrad. Planen bör, så långt det är möjligt,
            även omfatta rehabilitering och uppföljning.
          </p>
          <head xml:id="i-6MRCnXBsG3qz5fnbGhfodT" type="h3">
            3.2.7 Ambulandssjukvården
          </head>
          <p xml:id="i-DGmyrZ9qjUZecHHM6M661e">
            Ambulanssjukvården har en oerhört viktig roll i omhändertagandet
            av akut sjuka och skadade patienter. Överlevnadsmöjligheterna
            är direkt relaterade till tiden från skada till att patienten
            kommer under kvalificerad vård. De senaste åren har tiden från
            larm till dess att ambulans kommer ökat dramatiskt. Sverigedemokraterna
            menar att det inte är acceptabelt att svårt sjuka och skadade
            patienter ska vänta på en ambulans och därmed riskera livet. I
            ett flertal länder finns det lagstadgade tillgänglighetskrav och
            mål på hur skadade eller svårt sjuka patienter ska nås inom en
            viss tid. I Sverige finns inte några tydliga mål eller krav om
            hur hög tillgängligheten till ambulanser ska vara. Sverigedemokraterna
            vill införa motsvarande lagstadgade tillgänglighetskrav även i
            Sverige.
          </p>
          <head xml:id="i-G1CuZz2veWrT3tZmrJnKvZ" type="h3">
            3.2.8 Återställt högkostnadsskydd
          </head>
          <p xml:id="i-YaArvwu22yaJPqimt7qgbh">
            Sverigedemokraterna är fortsatt negativt inställda till den höjning
            av högkostnadsskyddet som genomförts av regeringen. Höjningen
            innebar en försvårad situation för många sjuka och äldre som nu
            tvingas lägga ännu större delar av sin disponibla inkomst på läkemedel
            och sjukhusbesök. Vi återställer högkostnadsskyddet till 900 kronor
            för besök inom den öppna hälso- och sjukvården, respektive 1 800
            kronor för läkemedel.
          </p>
          <head xml:id="i-WjM3FaYBBdcJoXWAcFEeoQ" type="h3">
            3.2.9 Tandvårdsbidrag
          </head>
          <p xml:id="i-D2xGp6dnzdqgc8mQ24FgXe">
            Tandvård är en komplex vårdform, varför det är än viktigare att
            patientens ställning i tandvården tydliggörs och att vårdgivare
            och behandlare i tandvården får ett tydligt ansvar gentemot patienten
            när det gäller information, delaktighet, samtycke, val av behandlingsalternativ,
            rätten till förnyad medicinsk bedömning, möjligheten att lämna
            synpunkter och klagomål m.m. Även ifall tandvården i sig skiljer
            sig från övriga sjukvården – genom finansiering, organisation
            och styrning – så ser vi munnen som en del av kroppen.
          </p>
          <p xml:id="i-BksGD3d3Z3nBpsG8HGZRfE">
            I dagsläget är tandvårdsbidraget utformat i tre olika intervaller,
            beroende av åldersgrupp. Bidraget är på 300 kronor per år för
            dem mellan 20 och 29 år, 150 kronor mellan 30 och 74 år respektive
            300 kronor för 75 år och uppåt. Sverigedemokraterna vill justera
            den övre gränsen så att alla ålderspensionärer från 65 år medges
            den högre bidragsnivån. Reformen kan jämföras med förslaget om
            ett återställt högkostnadsskydd och syftar ytterst till att äldre
            inte ska behöva lägga en lika stor del av sin disponibla inkomst
            på hälsa och sjukvård som är fallet i dag. Förslaget skulle få
            en positiv effekt för drygt 800 000 äldre.
          </p>
          <head xml:id="i-FHquAJ7sNXeNFxhsWz2w9F" type="h3">
            3.2.10 Vård till tillståndslösa
          </head>
          <p xml:id="i-Hk4W8kiMCgKYfizdQvxjwc">
            Sverige är ett öppet och tolerant land och ska så förbli. Sverige
            har de mest generösa asyl- och migrationsreglerna i den utvecklade
            världen; har man flyktingstatus nekas man inte uppehållstillstånd.
            För att Sverige ska kunna upprätthålla en reglerad invandring
            är det viktigt att realisera de avvisnings- och utvisningsbeslut
            som tagits.
          </p>
          <p xml:id="i-SrPT3tYDNu3bSwoKRRUs8H">
            Sverigedemokraterna är av meningen att det är en kontraproduktiv
            satsning att subventionera vård för personer som uppehåller sig
            i Sverige utan tillstånd, då det kan eskalera till att fler och
            fler tar sig till Sverige på sätt som inte är säkra genom exempelvis
            flyktingsmuggling. Utfallet blir då att vi får fler illegala som
            lever i missförhållanden i Sverige, att fler väljer att ta osäkra
            vägar hit och därmed även riskerar sina liv.
          </p>
          <p xml:id="i-VXtSudSM53z88Xy4o4zZP8">
            Att människor som vistas här i Sverige utan tillstånd ska få
            ta del av den svenska skattesubventionerade hälso- och sjukvården
            är inget som Sverigedemokraterna anser vara rimligt. En viktig
            princip för oss sverigedemokrater är dock att ingen ska nekas
            akut eller omedelbar vård i Sverige på grund av medborgarskap.
          </p>
          <head xml:id="i-P8cEipy6pAhvAhh3n1YpGE" type="h3">
            3.2.11 Screeningprogram
          </head>
          <p xml:id="i-EGfpjKaPKw38unhCSXxhrS">
            För att uppnå en lyckad behandling krävs tidiga insatser. Därför
            måste vården kontinuerligt arbeta med att upptäcka och identifiera
            sjukdomar så tidigt som möjligt. De svenska satsningarna på regelbundna
            kallelser till mammografi och cellprovstagningar har lett till
            en minskad dödlighet i bröstcancer och livmoderhalscancer.
          </p>
          <p xml:id="i-KpJk72DN4eDM56QF4kCnd2">
            Sverigedemokraterna anser att dessa typer av screeningåtgärder,
            där symtomfria individer undersöks i förebyggande syfte, ska utökas.
            Vi förordar en satsning med syfte att introducera fler nationella
            screeningprogram.
          </p>
          <p xml:id="i-NQL4ujiZQmYnyNuwVEr3m1">
            PSA-screeningen har ännu inte kvalitetssäkrats, och det pågår
            fortfarande forskning kring hur detta ska möjliggöras. Sverigedemokraterna
            menar att denna forskning ska vara prioriterad för att minska
            dödligheten i prostatacancer och anser därför att det är regeringens
            uppgift att tillhandahålla medel för att forskningen ska fortlöpa
            för att i framtiden kunna garantera och säkra de resultat som
            ges vid undersökningarna. Det är även vår mening att det ska undersökas
            om det finns möjlighet till att utöka de regelbundna kallelser
            som i dag finns för att förhindra och förebygga fler sjukdomsfall.
          </p>
          <head xml:id="i-Y57LoJ4SBVFLth9ygVcE2Q" type="h3">
            3.2.12 Grön omsorg
          </head>
          <p xml:id="i-XrWzzUq3U1SfqBvbL5exnX">
            Grön omsorg är en idé om vård, rehabilitering och daglig verksamhet
            ute på landet som Sverigedemokraterna vill utveckla. Detta är
            en åtgärd som provats med framgång i Norge, och det finns skäl
            att i större utsträckning ge den uppmärksamhet även här. I Sverige
            har vi många gårdar och ett öppet och välkomnande landskap. Åtgärden
            finns till för personer med psykisk eller fysisk funktionsnedsättning
            och utförs i samarbete med den enskilda lantbrukaren, olika brukargrupper
            och berörda myndigheter.
          </p>
          <p xml:id="i-RqpQpceSBaBXwqVAdwPbfi">
            Utbudet ska anpassas efter den personliga brukaren. Detta kan
            vara daglig verksamhet, utbildning eller arbetsträning, beroende
            på brukarens behov och gårdens resurser. Gårdens alla möjligheter
            ska tas till vara vid utformningen av brukarens behov av verksamhet.
            Olika aktiviteter kan t.ex. vara vård av djur och växter, skogsdrift,
            vård av kulturlandskapet eller underhåll av utrustning och byggnader.
          </p>
          <p xml:id="i-LnPLwat3aMTLjsTYDMJRJe">
            Det kan även finnas andra aktiviteter på gården som t.ex. snickeri,
            hantverk och bakning. Grön omsorg kan vara alltifrån enskilda
            besök till daglig vård året runt. Sverigedemokraternas målsättning
            är att det både ska finnas gårdar för timverksamhet och gårdar
            som erbjuder åretruntboende.
          </p>
          <head xml:id="i-7NGBZECPrRUosaqrmm1QRA" type="h3">
            3.2.13 Prehospital vård
          </head>
          <p xml:id="i-FcQucvGyqhkAf1R7N2aQTC">
            Västerbottens läns landsting har utvecklat en modell med minisjukhus
            som skulle kunna utvecklas och spridas till andra landsting på
            landsbygden. Minisjukhusen erbjuder möjlighet att lägga in akut
            sjuka patienter. Där finns en bred kompetens med allmänläkare,
            sjuksköterskor, ambulanspersonal, barnmorskor och paramedicinsk
            personal. Minisjukhusen har i allmänhet röntgen- och laboratorieutrustning,
            ambulans samt telemedicinsk teknik som möjliggör att i stort sett
            alla patientkategorier kan tas emot.
          </p>
          <head xml:id="i-EKXWPqwGoFBm8u9ofJH2vh" type="h3">
            3.2.14 Rörlig vård
          </head>
          <p xml:id="i-L5cezcCF1DLaPngMAdJicM">
            Alltför ofta uppstår situationer då äldre undviker att söka vård
            förutom i akuta fall eftersom de inte känner tryggheten eller
            direktkontakten med vårdinstanserna. De väljer ibland hellre att
            ringa till en närstående vän än till närmaste vårdcentral. Förtroendet
            för vården måste förbättras genom att förbättra servicen, tillse
            att det finns personal som kan rycka ut samt ge ambulanspersonalen
            förutsättningar att snabbare kunna nå ut till hela befolkningen.
          </p>
          <p xml:id="i-5v6WdaKNr4BRCoKQRF4fxy">
            För att Sveriges invånare ska kunna bevara en god hälsa ser vi
            det som extra viktigt med förebyggande vårdinsatser. Att det ges
            information och vägledning till patienter är en förutsättning,
            samt att alla ges möjlighet att ta del av den. Trots en god och
            jämlik vård är det ett faktum att en del orter har mindre patientunderlag.
            Detta försvårar upprätthållandet av en god tand- och sjukvård.
            Sverigedemokraternas ambition är att satsa på mobila vårdenheter
            som kan säkerställa en god vård till hela befolkningen.
          </p>
          <head xml:id="i-GSAupYBtKUo8R1dgTtwvrQ" type="h3">
            3.2.15 Förbättrade villkor för landsbygdsläkare
          </head>
          <p xml:id="i-SRgQoVYnV12HysURddSFPG">
            I början på 1990-talet förutsåg flera organisationer en framtida
            läkarbrist, däribland tunga organisationer som SCB, Högskoleverket
            och Socialstyrelsen. Trots att dessa tunga instanser varnade för
            en framtida läkarbrist valde riksdagen att minska antalet medicinska
            utbildningsplatser från 900 till nära hälften, efter ett intensivt
            lobbyarbete från Läkarförbundet. Resultatet är att vi i dag saknar
            närmare 1 000 färdigutbildade läkare på grund av denna omotiverade
            nedskärning av antalet utbildningsplatser för läkare.
          </p>
          <p xml:id="i-4za4pGWewNNfqPfPiWMiw1">
            För att motverka den akuta läkarbrist som uppstått efter denna
            nedskärning har ett stort antal utländska läkare anställts i vårt
            land, vilket i vissa fall inneburit språkproblem och feldiagnostiseringar.
            Vidare har antalet stafettläkare blivit allt fler, med stora kostnadsökningar
            för flera landsting som följd.
          </p>
          <p xml:id="i-2oFKuBByoaCRNw3CWPHhab">
            Landsting på landsbygden har ofta svårt att rekrytera läkare,
            vilket hotar såväl vårdens kvalitet som patientsäkerheten. Att
            locka läkare till landsbygd är inte bara en utmaning i Sverige
            utan även i andra delar av världen. I landsbygdsområden i USA
            finns ett system där läkare kan förbinda sig att arbeta ett antal
            år varefter de som bonus får sin studieskuld reducerad. Sverigedemokraterna
            anser att systemet är intressant och vill därför att det kostnadskalkyleras
            och utreds för svenska förhållanden.
          </p>
          <head xml:id="i-HREY8ddGp67bnBK4BxMqD3" type="h3">
            3.2.16 Stöd till glesbygdsapotek
          </head>
          <p xml:id="i-FCJzz6u8LB5z9a2Vcx1Fby">
            I ett utvecklat land som Sverige är tillgång till grundläggande
            samhällsservice för många en självklarhet. Apoteken har i dag
            långa öppettider, tillgången till läkemedel i livsmedelsbutiker
            har ökat och det finns möjlighet att inhandla receptbelagd medicin
            genom internet. Likväl kvarstår det ett behov av apotek på landsbygden,
            varför Sverigedemokraterna avser att fördubbla stödet till dessa.
          </p>
          <head xml:id="i-LD6LF3rpcx6LS66yczZcG4" type="h3">
            3.2.17 Palliativ vård
          </head>
          <p xml:id="i-SqBHTLtTWobD7WWK7YqySb">
            Sverigedemokraterna anser att alla som har behov av palliativ
            vård i livets slutskede oavsett diagnos ska kunna få det av kompetent
            och välutbildad personal oberoende av bostadsort. Vården vid livets
            slut ska präglas av värdighet, omtanke och respekt för patienten.
            Rätten till fullgod smärtbehandling ska vara en självklarhet,
            liksom psykologiskt, socialt och andligt eller existentiellt stöd
            för patienter och närstående.
          </p>
          <p xml:id="i-NPsn986dVtPRAeF8UGXtwT">
            När livets slut närmar sig är det viktigt att vård och omsorg
            präglas av professionellt kunnande om de kroppsliga behoven kombinerat
            med lyhördhet för både andliga och själsliga behov. För såväl
            de personer som befinner sig i livets slutskede som deras anhöriga
            behöver det finnas en genuin känsla av trygghet och säkerhet.
            Allt fler svårt sjuka och döende vårdas i dag i särskilda boendeformer
            eller i det egna hemmet med hjälp av hemtjänst och hemsjukvård.
            Detta ställer höga krav på kompetensen inom palliativ vård hos
            personalen i den kommunala vården och omsorgen. Det finns ett
            behov av kompetensutveckling inom palliativ vård samt en utökning
            av tillgängligheten då likvärdig vård inte kan erbjudas i hela
            landet.
          </p>
          <p xml:id="i-YH56BRfxaeuv6hujFDn2jF">
            Att förlora sitt barn är varje familjs mardröm och något man
            inte ens vill eller kan föreställa sig. Barn symboliserar livet
            och livets fortsättning och det känns oftast obegripligt för föräldrar
            att överleva sitt barn. Tyvärr drabbas även barn av cancer och
            andra svåra sjukdomar. Vart fjärde barn som drabbas av cancer
            kommer att dö av sin sjukdom. Mellan 400 och 500 barn och ungdomar
            dör årligen av olika sjukdomar.
          </p>
          <p xml:id="i-5DqyEh6dL5nC3NjwScZSNc">
            Många familjer önskar att deras svårt sjuka barn vårdas hemma
            så långt det är möjligt. Det är då av vikt att det finns tillgång
            till palliativa hemsjukvårdsteam oavsett var i landet man bor,
            så att barn och föräldrar kan känna sig trygga med den medicinska
            behandlingen men också kunna få psykologiskt stöd och råd i den
            extremt svåra situation de befinner sig i.
          </p>
          <p xml:id="i-2ohsdEVJ3VPUTXhytyuucS">
            I dag är tillgången till palliativ vård för barn ojämlik över
            landets regioner och kommuner. I dagsläget spelar ålder, diagnos
            och bostadsort stor roll för vilken hjälp man kan få. När det
            gäller vuxna har kommunen skyldighet att erbjuda hemsjukvård.
            Barn har inte det skyddsnätet på grund av att kommuner bara har
            ansvar för hemsjukvård fr.o.m. en viss ålder, oftast från 18 år
            och uppåt.
          </p>
          <p xml:id="i-FdutxkNubYKHvkHNsBtgiJ">
            Problem uppstår för att det inte finns tydliga överenskommelser
            mellan kommuner och landsting, och man har inget underlag att
            agera efter. Det innebär i sin tur att föräldrar och barn kommer
            i kläm. Sverigedemokraterna vill införa ett lagstadgat krav som
            tydliggör och förstärker kommuners och landstings ansvar på området,
            vilket borgar för en sammanhållen vårdkedja.
          </p>
          <p xml:id="i-NqHQbve8qKm9PgKc5gCvnv">
            Alla familjer vill inte att deras svårt sjuka barn ska vårdas
            hemma. Det är då viktigt att respektera det önskemålet och se
            till att andra möjligheter finns. I dag finns bara ett hospis
            för svårt sjuka och döende barn i hela landet med åtta vårdplatser,
            vilket är alltför lite för att täcka de behov som finns.
          </p>
          <p xml:id="i-Y3caVNg8YnUk38WwiVZMoj">
            Föräldrar som befinner sig i denna extremt svåra situation med
            all den oro det innebär, ska inte behöva kämpa för att deras barn
            ska få rätt till en fullgod palliativ vård i livets slutskede.
            Barn ska ha samma rätt till palliativ vård som vuxna, oavsett
            bostadsort.
          </p>
          <head xml:id="i-Hs4oEqExbhctq1S68SjKtM" type="h3">
            3.2.18 Vårdprogram för palliativ vård av barn
          </head>
          <p xml:id="i-83ZpRWrhYnhWhq8m6xG2aV">
            Palliativ vård av barn har både likheter och skillnader jämfört
            med palliativ vård av vuxna. Det är viktigt att inte betrakta
            barn som vuxna även om de drabbas av de fysiska, psykologiska
            och andliga aspekter som en obotlig sjukdom innebär. I det nuvarande
            nationella vårdprogrammet för palliativ vård finns inte med något
            avsnitt om barn, vilket vi anser otillfredsställande.
          </p>
          <head xml:id="i-15fPg98VR6QdbRA6s6Aino" type="h3">
            3.2.19 Vårdutbildning inom palliativ vård
          </head>
          <p xml:id="i-MjoEahwjdXzmCKMfxWSztS">
            Varje år dör omkring 90 000 personer i Sverige och uppskattningsvis
            80 procent av dem behöver lindrande vård när behandlingen inte
            längre har någon effekt. Men den palliativa vården är ojämnt fördelad
            över landet. Uppgifter från Nationella rådet för palliativ vård
            visar exempelvis att antalet platser för specialiserad palliativ
            vård kan variera länsvis mellan 7 och 107 per 1 000 avlidna.
          </p>
          <p xml:id="i-55mDY9bKzMpXc37gB9zENe">
            Vi ser fortfarande att döende personer åker in och ut på sjukhus,
            tvingas leva med smärta och saknar någon att prata med. Så ska
            det inte vara.
          </p>
          <p xml:id="i-LPYzH4DvVYYLC75xqySkvK">
            Kunskapen om palliativ vård är ofta koncentrerad till specialiserade
            grupper inom vården. För att alla ska kunna få god vård vid livets
            slut, oavsett ålder, medicinsk diagnos och bostadsort krävs det
            att all personal har grundläggande kompetens inom området. Därför
            är det viktigt att vården och omsorgen erbjuder all personal,
            såväl på sjukhus som på särskilda boenden för äldre, vidareutbildning
            inom palliativ vård.
          </p>
          <head xml:id="i-TZLbrBDHVU3f9k7ybHEYBd" type="h3">
            3.2.20 Hospis för barn och unga
          </head>
          <p xml:id="i-AwESMeuCgexXQxpa7pxNAf">
            Vården vid livets slut ska präglas av värdighet, omtanke och
            respekt för patienten. Rätten till fullgod smärtbehandling ska
            vara en självklarhet, men också psykologiskt, socialt och andligt
            eller existentiellt stöd för patient och närstående.
          </p>
          <p xml:id="i-3tcWLMqa8DjCrKcgg9rbS9">
            Palliativ vård ska erbjudas varhelst patienten väljer att vårdas:
            i hemmet, på ett sjukhem, på ett sjukhus eller på ett hospis.
            Vården ska organiseras så att det blir naturligt för anhöriga
            att vara tillsammans med patienten den sista tiden. Därför är
            det viktigt med en väl utbyggd palliativ verksamhet i regioner
            och landsting.
          </p>
          <p xml:id="i-85QyLhGoqwFtpbt4hr91fW">
            Inom den vanliga vården finns oftast inte tiden, kunskapen eller
            utrymmet för den lindrande, tröstande vård som ska ta vid när
            den akuta vården är över. Många föräldrar kan vittna om den ensamhet
            och utsatthet de känt när deras barn ansetts färdigbehandlat.
          </p>
          <p xml:id="i-JKcGQnBb68kNBnAGeJXXgV">
            Det ska vara självklart att kunna erbjuda utsatta familjer det
            allra bästa i en extremt svår situation i livet. Döende och svårt
            sjuka barn och unga ska erbjudas hospis med avancerad vård i livets
            slutskede i en hemlik miljö med ambitionen att fylla den sista
            tiden med liv och att erbjuda stöd till både barnet, föräldrar
            och eventuella syskon utifrån behov.
          </p>
          <head xml:id="i-TafzxRRRKxLRrWrUBrpSTv" type="h3">
            3.2.21 Nationellt kunskapscentrum med särskild kunskap om barns
            behov av hjälpmedel
          </head>
          <p xml:id="i-MVx6ijrEVG922huqcbZjur">
            Att tillgodose barns krav på hjälpmedel är en utmaning. Samtidigt
            som de ska ge barnet den frihet som ett barn behöver för att utvecklas
            ställs höga krav på funktionalitet, hållbarhet, design och teknologi.
            Detta kräver alldeles särskild kompetens, både vad gäller barns
            motoriska, sociala och kognitiva utveckling och vad gäller modern
            teknologi och utvecklingen inom barn- och ungdomskultur. Barn
            ska ha rätt att få vara barn, med hjälpmedel utvecklade för barn.
          </p>
          <p xml:id="i-64uD6QtTq55ZidszNhze4m">
            Undersökningar visar att föräldrar upplever att det saknas spetskompetens
            och att habilitering och hjälpmedelscentral inte håller sig à
            jour med utvecklingen. Därför anser vi att man ska utreda möjligheten
            att införa ett nationellt kompetenscenter där expertkunskap kring
            avancerade hjälpmedel och barns hjälpmedelsbehov samlas.
          </p>
          <head xml:id="i-cnC4uXMeFLfZUo9xG8DV5" type="h3">
            3.2.22 Utdrag ur belastningsregister
          </head>
          <p xml:id="i-D6zME7GZfyhTdwNtKWr9YN">
            Under de senaste åren har det i medier framkommit uppgifter om
            att vårdsökande, dementa och personer med psykisk eller fysisk
            funktionsnedsättning utsatts för sexuella övergrepp, misshandel
            och kränkande behandling av personal som jobbat i verksamheten.
            Det är inte rimligt att personer som begått grova våldsbrott,
            misshandel och rån eller sexuella övergrepp jobbar i verksamhet
            med människor som befinner sig i en utsatt situation.
          </p>
          <p xml:id="i-2GjUZNJvKBH8uxhh1LRgVf">
            Vi ser därför att det ligger stor vikt i att utöka lagen om registerkontroll
            så att den om-fattar anställda, praktiserande och studerande inom
            sjukvård, äldreomsorg och psykiatrin och inom särskilda boenden
            för personer med funktionsnedsättning.
          </p>
          <head xml:id="i-8rVT8wL8tzQ99YsKF86QGH" type="h3">
            3.2.23 Juridiskt bindande nationella riktlinjer
          </head>
          <p xml:id="i-UvEvTJ2fg3iQpF9CR9yMKT">
            En av grundstenarna för den svenska hälso- och sjukvården är
            att minska ojämlikheten så att vård kan ges till alla på lika
            villkor, något som man kämpat med länge. De nationella riktlinjer
            som Socialstyrelsen tagit fram för hälso- och sjukvård, socialtjänsten,
            hälsoskyddet och smittskyddet bygger på vetenskap och beprövad
            erfarenhet. Det är däremot som så att dessa riktlinjer endast
            bör följas, det finns alltså inga krav på det.
          </p>
          <p xml:id="i-MQdDcLhAkJy56uzZweCv8E">
            Det behövs en tydligare nationell reglering av den svenska hälso-
            och sjukvården för att denna ska bli mer jämlik. Genom att göra
            de nationella riktlinjerna mer bindande skulle detta innebära
            att samtliga måste leva upp till samma krav. Det ska inte vara
            så att en familj får hjälp som en annan inte kan få för att de
            bor på olika orter, där huvudmannen har en annan uppfattning om
            riktlinjerna.
          </p>
          <p xml:id="i-7HQEZfLHg1SWLqezHUGzxM">
            Då de nationella riktlinjerna bygger på vetenskap och beprövad
            erfarenhet finns det inga hinder för att göra dessa mer juridiskt
            bindande.
          </p>
          <head xml:id="i-RJ2FNwQqMXu29cq6HPa6S5" type="h3">
            3.2.24 Nationella riktlinjer för vård av barn och unga
          </head>
          <p xml:id="i-UdAqCkkiXHvXHtSviSrY13">
            Varje år placeras omkring 12 000 barn och ungdomar utanför sitt
            hem i landets samhällsvård. Denna verksamhet lider fortfarande
            av stora brister vad gäller att förebygga, upptäcka och åtgärda
            missförhållanden. Utgångspunkten måste vara att så många som möjligt
            bor kvar med sina närstående, men när det uppstår en situation
            som inte tillåter detta måste det finnas en väl fungerande samhällsvård
            som agerar direkt. Bristen på tydliga nationella riktlinjer är
            en stor del av grundproblemet. Framför allt behöver högre krav
            avseende kompetens, specialisering och kontroll ställas på utförarna.
            Det är av stor vikt att personalen har en adekvat utbildning,
            att vården har en tydlig inriktning och att registerkontroll görs
            i samband med anställning och förordnanden. De krav som i dag
            finns på tillgången till läkare och psykologer behöver skärpas.
          </p>
          <p xml:id="i-9bmsdJ34Thb2tNCa4kUxRa">
            Sverigedemokraterna vill fördubbla antalet inspektioner av HVB,
            SiS- och LSS-hem för att säkerställa tryggheten.
          </p>
          <head xml:id="i-8wyWKKJj8ydL5hDxemLSqK" type="h3">
            3.2.25 Medlare i vårdnadsmål
          </head>
          <p xml:id="i-QC4fT9krbqKNM6HKdHBP6M">
            Vårdnadsmål som går till domstol ka n i dag ta olika lång tid,
            beroende på underlag till utredning och ifall en överenskommelse
            mellan parterna kan ske; beroende på antal sammanträden kan det
            ta upp till ett år innan allt är bestämt. En så pass lång process
            tar både tid och energi från föräldrar och barn och vi ser därför
            behovet av att fler medlare kopplas in i vårdnadsmål än vad som
            är fallet i dag för att försöka få föräldrarna att enas om en
            samförståndslösning.
          </p>
          <head xml:id="i-SsnmJNdZU3o6rDHwusubq9" type="h3">
            3.2.26 Stärkt anhörigstöd
          </head>
          <p xml:id="i-4CTCyT8uLMxoncmMk9hstd">
            Anhörigstöd är viktigt såväl ur den anhöriges som ur samhällets
            synvinkel. För anhöriga handlar det om att få stöd och känna uppskattning
            för de insatser de gör för en närstående men det handlar även
            om den anhöriges behov av vila samt att få tid över för personliga
            angelägenheter för att kunna bemästra situationen på bästa sätt.
            Stödet kan vara möjlighet till avlösning men också korttidsboende,
            dagverksamhet, utbildning av anhörigvårdaren, anhörigcentral eller
            träffpunkter för anhörigvårdaren. Sverigedemokraterna vill för
            detta ändamål ge kommunerna ett statligt stimulansstöd. Att stärka
            stödet till anhörigvårdare skulle framför allt minska äldre kvinnors
            börda.
          </p>
          <head xml:id="i-CxbYirSRKX4P6k7XLD64VL" type="h3">
            3.2.26 Narkolepsi
          </head>
          <p xml:id="i-Vnf4686SoafqTXD1g9LTfw">
            För de barn och ungdomar som har drabbats av narkolepsi efter
            vaccinationen mot svininfluensan kommer livet aldrig att bli detsamma.
            Deras framtid när det gäller hur skolgången kommer att gå eller
            huruvida de kommer att kunna försörja sig eller klara sig på egen
            hand som vuxna är oklar. Det är då viktigt att samhället tar sitt
            fulla ansvar för dessa barns och ungdomars lidande nu och framöver,
            då även ekonomiskt.
          </p>
          <p xml:id="i-XzF6xoEFsKsrkmULFQEGKm">
            Det visar sig att nästan 30 personer, varav 19 barn, som fick
            narkolepsi efter att ha vaccinerats mot svininfluensan nekas ersättning
            från Läkemedelsförsäkringen eftersom symptomen upptäcktes för
            sent. Gränsen är strikt och extrem; inom åtta månader måste symptomen
            komma för att vaccinet sannolikt ska vara orsak till narkolepsi.
            Men Läkemedelsförsäkringen utesluter inte att fall av narkolepsi
            orsakade av vaccinationen skulle kunna inträffa även efter åtta
            månader.
          </p>
          <p xml:id="i-X2T8gCUK9gaRCBNausL8t7">
            Även flera medicinska sakkunniga inom området är kritiska till
            gränsdragningen och säger att det inte finns någon strikt medicinsk
            och biologisk gräns när symtom uppkommer. Symtomen vid narkolepsi
            är vaga, och det var relativt få som kände till det tidigare.
            I Norge massvaccinerades en stor del av befolkningen precis som
            i Sverige, men där finns inte samma skarpa gräns. Där bedöms varje
            fall individuellt.
          </p>
          <p xml:id="i-RsyKm1bh4Axdcb8aDDpSDZ">
            Man ska komma ihåg att samhället bedrev en intensiv vaccinationskampanj
            där man uppmanade barn och ungdomar att vaccinera sig. Familjerna
            tog sitt ansvar och vaccinerade sina barn men fick betala ett
            oerhört högt pris för detta.
          </p>
          <p xml:id="i-SMueYfxHo4up159K3Cnm8y">
            Sverigedemokraterna anser att det är angeläget att de barn och
            ungdomar som drabbats av narkolepsi efter vaccinationen kan känna
            långsiktig trygghet när det gäller ersättningen. Därför bör man
            utreda möjligheterna till ekonomisk ersättning även för dessa
            barn och ungdomar som har nekats ersättning från Läkemedelsförsäkringen
            eftersom symtomen upptäcktes för sent. Vi anser att det är rimligt
            att staten tar ett samlat ansvar för att säkerställa att barnen
            och ungdomarna som drabbats av narkolepsi efter vaccinationen
            får en likvärdig ersättning.
          </p>
          <head xml:id="i-CDMEDCDtYBX9RqTrDrGSp1" type="h3">
            3.2.27 Bekämpa missbruket
          </head>
          <p xml:id="i-TwXM5sCvsnrZUJX2xBSfJs">
            Problem med missbruk sjunker allt längre ned i åldrarna, vilket
            allvarligt riskerar utslagning och ohälsa – inte bara för missbrukarna
            själva, utan även för anhöriga. Missbruket av alkohol, narkotika
            och dopning medför stora kostnader för välfärden och rättsväsendet
            samt kräver omfattande åtgärder på flera plan.
          </p>
          <p xml:id="i-GFPC5viLJq8xYft4WbR3Nu">
            Obligatoriska drogtester och utbyggd skolhälsovård är viktiga
            verktyg till skolor för att upptäcka riskbeteenden, vilket möjliggör
            mer framgångsrika behandlingsinsatser. Vi vill att skolor ska
            tillåtas ingripa och samhället markera mot droger i större grad
            för att grupptrycket ska minska på elever att testa sinnesförändrande
            substanser. Vi anser även att ökad kompetens i beroendelära bland
            skolans anställda och socialtjänst är nödvändigt för att de ska
            kunna möta den verklighet som råder i dag och därmed stå trygga
            i sin yrkesroll.
          </p>
          <p xml:id="i-WVV9ZUgedr7u8FkD8EpXzB">
            Det är Sverigedemokraternas åsikt att när problem uppstår och
            en individ inte får den hjälp eller insats som behövs från både
            närmsta vänner och familj och myndigheter kommer dessa små problem
            att växa sig stora. När tiden går och ingen lösning uppstår kan
            det i värsta fall leda till missbruk av olika sorter. Det kan
            handla om makt, alkohol, narkotika, spel, brottslighet och lögner.
            Det blir en ond cirkel där det ofta är svårt att se en lösning.
          </p>
          <p xml:id="i-37A3rhQmB7eGLKJsB4gwVs">
            Det är därför extra viktigt att dessa individer får insatser
            och hjälp direkt. Vi förespråkar att det ska inrättas fler stödlinjer
            för hur en person som är vän, kollega eller familj med en person
            i missbrukscirkeln ska kunna ta sig ur detta.
          </p>
          <head xml:id="i-M5x7qCzezN4jqKPXjCNwvh" type="h2">
            3.3 Äldreomsorg
          </head>
          <p xml:id="i-UP7yjzsmhDLYqvLLJbDrvj">
            De svenska seniorerna har till skillnad från andra grupper i
            samhället fått uppleva en stadig försämring av sina levnadsvillkor.
            Hundratusentals svenska pensionärer har tvingats leva på en månadsinkomst
            som ligger på eller strax över existensminimum. Alldeles för många
            svenskar drabbas av våld, övergrepp eller försummelser efter sin
            65-årsdag. Därtill är det alltför svårt att i dagens Sverige få
            tillgång till adekvat vård och omsorg för de äldre som inte klarar
            sig själva. Sverigedemokraternas uppfattning är att välfärden
            ska sträcka sig genom livets alla skeenden. Denna utveckling måste
            därför vändas så snart som det är möjligt, varför vi föreslår
            en rad åtgärder för att underlätta livet och vardagen för våra
            äldre.
          </p>
          <head xml:id="i-2St3feSAuXgBxiPcsSP8Yd" type="h3">
            3.3.1 Rättvisa skatter
          </head>
          <p xml:id="i-MpJncSm7i91YJanizFixXw">
            Sverigedemokraterna betraktar pension som uppskjuten lön. Det
            finns därmed varken logik eller rättvisa i att pensionärer ska
            straffbeskattas i den utsträckning som i dag sker när det gäller
            relativt vanliga löntagare.
          </p>
          <p xml:id="i-9grF1YPKqcdofJZBU9DSSN">
            Sverigedemokraternas ambition är att helt eliminera skatteskillnaden
            redan nästa mandatperiod. Givet det ekonomiska läget kan det dock
            komma att dröja upp till två mandatperioder. I förra höstbudgeten
            anslog Sverigedemokraterna 9 miljarder kronor årligen för att
            reducera skillnaden. Utgångspunkten är att ha en minst lika ambitiös
            nivå. Detta överstiger med råge vad samtliga övriga partier har
            budgeterat för i frågan om att sänka skatten för pensionärer.
          </p>
          <head xml:id="i-9rGwrC8R2LMVxQGVz3YceZ" type="h3">
            3.3.2 Stärkt garantipension
          </head>
          <p xml:id="i-QNKVuqwrcCs68MCNJ1w7b1">
            För att våra satsningar ska nå de äldre som har det relativt
            sämst ställt väljer vi, utöver att sänka skatterna för samtliga
            pensionärer, även att förstärka garantipensionerna. Ambitionen
            är att garantipensionen ska höjas med åtminstone 10 procent, vilket
            kommer att innebära en ökning med omkring 800 kronor per månad
            för en ogift garantipensionär.
          </p>
          <head xml:id="i-RsHqb1vzj8U1GUG3nqiQAf" type="h3">
            3.3.3 Avgiftsfri vård för personer över 85 år
          </head>
          <p xml:id="i-YMRFx6AqUM6djhPvPi8hJm">
            Sverigedemokraterna vill att vården ska utgå från människans
            behov, och individanpassningen är en viktig nyckel för att fler
            uppsöker sjukvård i rätt skede. När man väl är i behov, förekommer
            det att vissa avstår från att uppsöka den vård som faktiskt behövs,
            vilket senare kan leda till större besvär och fler besök än vad
            som egentligen vore nödvändigt. Orsakerna till att man undviker
            att uppsöka den vård som behövs är flera. Ett skäl för många är
            dock att sjukhusbesöken kan vara dyra, vilket blir särskilt påtagligt
            om ekonomin redan är ansträngd.
          </p>
          <p xml:id="i-P3kXMebsPaKgAqERXhX9Wh">
            En grupp som är i särskilt behov av extra stöd är våra äldre,
            inte minst äldre kvinnor, som ofta har låg pension. Som ett komplement
            till våra satsningar inom äldreomsorgen vill vi minska de ekonomiska
            trösklarna för äldre sjuka så att de söker sig till vården i ett
            tidigt skede och därmed kan undvika att bli inlagda på sjukhus.
            Vi föreslår därför en riktad satsning som medför att alla som
            är över 85 år ska få avgiftsfria läkarbesök, sjukvårdande behandling
            och provtagning i den öppna hälso- och sjukvården för att förebygga
            akuta, kostsamma och ibland även livsavgörande vårdbesök.
          </p>
          <head xml:id="i-EEA5qUZ8zdaAmcfHBkrKcP" type="h3">
            3.3.4 Nationella yrkeskrav inom vård och omsorg av äldre
          </head>
          <p xml:id="i-vBUnMH4exnfLxWDLM2JjV">
            Många arbetsgivare har som ambition eller krav att man ska ha
            genomgått gymnasiets omvårdnadsprogram för att få anställning
            inom vård och omsorg av äldre. Men eftersom verksamheten hela
            tiden måste bemannas, så är det ofta möjligt att få arbete utan
            att ha utbildning inom vård och omsorg. Det finns också en risk
            att vård och omsorg för äldre kan bli ett arbetsmarknadspolitiskt
            dragspel, där arbetslösa kan få anställning utan att de egentligen
            är lämpade för arbetsuppgifterna eller ens vill arbeta där. Antalet
            timanställda och vikarier är stort och många av dessa får så småningom
            fast anställning trots att de saknar kompetens för arbete inom
            vård och omsorg för äldre.
          </p>
          <p xml:id="i-E1vVyc4d4jW3moywHLkD1S">
            I takt med att vårduppgifterna blir fler och mer kvalificerade
            kommer de att kräva fördjupad kompetens för personalen. Vi ser
            ett behov av att för den äldres säkerhet och trygghet kvalitetssäkra
            arbetet. Äldre, närstående och arbetsgivare ska kunna känna sig
            trygga i förvissningen om att omsorgspersonalen har kompetens
            för att arbeta med äldre med behov av vård och omsorg. Vi anser
            att gemensamma nationella yrkeskrav bör införas för att få arbeta
            med vård och omsorg av äldre.
          </p>
          <head xml:id="i-8sVGVanRPsFAdHACrcZAQs" type="h3">
            3.3.5 Socialt umgänge
          </head>
          <p xml:id="i-JgMH1wfDYKpxATmaVwLQKY">
            I den nationella brukarundersökningen för äldreomsorgen framkom
            det tydligt att social samvaro och sociala aktiviteter var områden
            som de äldre var missnöjda med. Äldres sociala behov behöver därför
            uppmärksammas i större utsträckning, då samvaro med andra höjer
            livskvaliteten samt är ett viktigt sätt att upprätthålla och förbättra
            sin funktionsförmåga. Att få möjlighet att leva ett aktivt liv
            är stimulerande och förbättrar de äldres välbefinnande.
          </p>
          <head xml:id="i-WHu55oXiUi2rjcdkEMdWQW" type="h3">
            3.3.6 Matlyft
          </head>
          <p xml:id="i-LpiCGd6zqyroDPhKaP2oJB">
            Det bör vara en självklarhet att även på äldre dagar ges chansen
            att varje dag få avnjuta nylagad, välsmakande och näringsrik mat.
            För att så många brukare inom äldreomsorgen som möjligt ska erbjudas
            detta vill vi införa ett statligt stimulansbidrag.
          </p>
          <p xml:id="i-G1AGjUiJqiGURfs6rJhpnQ">
            Smak och lukt är ofta de sista sinnena som bevaras intakta. Matens
            kvalitet och tillagningssätt är därför av stor betydelse för de
            äldres välbefinnande och hälsa. Fryst och kyld mat som värms i
            mikrovågsugnar ska inte förekomma inom äldreomsorgen. System där
            mathanteringen åläggs den redan stressade vårdpersonalen riskerar
            att leda till undermålig matkvalitet och hygien och stjäl framför
            allt mycket vård- och omsorgstid från patienterna.
          </p>
          <p xml:id="i-9oDz8iSrquKhudCASqDmuS">
            Målsättningen bör vara att maten ska lagas på plats på boendet
            så att de äldre kan känna doften från tillagningen och att ansvaret
            för inköp av råvaror och matlagning ska åläggas särskilt anställda
            och utbildade kockar eller kokerskor. En matreform för våra äldre
            med syftet att ge så många brukare inom äldreomsorgen som möjligt
            chansen att varje dag få nylagad, välsmakande och näringsrik mat
            samt införandet av en lagstiftning som säkerställer att de äldres
            mat i likhet med skolbarnens mat ska uppfylla vissa grundkrav
            gällande näringsinnehåll och kvalitet.
          </p>
          <head xml:id="i-2NTUpspFLwiUpse8B5fffv" type="h3">
            3.3.7 Insatser mot brott
          </head>
          <p xml:id="i-6zzyEfseLyq3Nsoaiq2RWw">
            Våld mot äldre kan förebyggas genom en rad olika åtgärder. Ett
            sätt är att ge information till äldre personer som inte har insatser
            från äldreomsorgen om deras rätt till olika former av stöd och
            hjälp. Ett annat sätt är att öka kunskapen om brott mot äldre
            genom riktade utbildningar i ämnet till nyckelgrupper såsom personal
            i äldreomsorgen, individ- och familjeomsorgen och kvinnojouren.
            För att i en högre grad öka tryggheten samt förebygga våld mot
            våra äldre föreslår vi ett stimulansbidrag till kommunerna med
            det tillhörande uppdraget att de ska ta fram en strategi för att
            upptäcka och hantera våld mot äldre.
          </p>
          <head xml:id="i-53aiUgK4fNU1K554BpaTtm" type="h3">
            3.3.8 Fler trygghetsboenden
          </head>
          <p xml:id="i-6W3xPLdLQgxnpWErdXXnFo">
            I syftet att snabbt få till stånd en kraftig ökning av antalet
            trygghetsboenden för de äldre som inte längre kan klara sig på
            egen hand, men som inte anses vara tillräckligt hjälpbehövande
            för att få plats på ett särskilt boende, kommer Sverigedemokraterna
            att föreslå ett särskilt riktat investeringsstöd.
          </p>
          <p xml:id="i-6PgezGtpjrvL5sQoKC8jxu">
            Därigenom hoppas vi öka förutsättningarna för att fler trygghetsboenden
            byggs. Stödet föreslås vara kombinerat med krav på att trygghetsboendena
            även utformas för att bryta ensamhet samt för att skapa en högre
            grad av gemenskap. Utöver detta vill vi stödja moderniseringen
            av särskilda boenden så att de uppfyller dagens krav på en god
            arbetsmiljö och motverka att det försvinner fler bostäder i särskilda
            boendeformer. Investeringsstödet bör även utvidgas till att omfatta
            ombyggnad av befintliga bostäder i särskilda boendeformer.
          </p>
          <head xml:id="i-8nr1po9Zf6v5fnFpGe1QrP" type="h3">
            3.3.9 Kategorieboende med husdjursprofil
          </head>
          <p xml:id="i-MfAvfzr9dbmCihrc22y8T8">
            Det finns mycket forskning som visar att ett djur kan medföra
            goda hälsoeffekter till de äldres livskvalitet. Det har visat
            sig att djurens närhet påverkar både psykiska, fysiska och sociala
            funktioner positivt. Undersökningar visar också att äldre personer
            som har djur äter mindre läkemedel samt har en bättre egenvård.
            Trots kunskapen om att äldre människor mår bättre av att umgås
            med djur är det oftast inte tillåtet att ta med sitt sällskapsdjur
            vid flytt till ett äldreboende. Bara ett fåtal äldreboenden i
            landet erbjuder denna möjlighet. Sverigedemokraterna föreslår
            ett särskilt riktat investeringsstöd för att snabbt få till stånd
            en ökning av antalet kategoriboenden med husdjursprofil dit äldre
            personer kan flytta tillsammans med sina sällskapsdjur när de
            tvingas lämna det egna hemmet.
          </p>
          <head xml:id="i-7Ef4jukxTWs7BZfKkepG9F" type="h3">
            3.3.10 Äldrevårdscentraler
          </head>
          <p xml:id="i-Usb2gZu8an7vWLFEt4SQm1">
            Vi har i Sverige en mycket väl fungerande och förebyggande verksamhet
            när det gäller mödravården och barnhälsovården. Detta har inneburit
            att hälsan förbättrats för småbarn och deras mödrar och det har
            gett oss världens lägsta mödra- och spädbarnsdödlighet. När det
            gäller de äldre ser vi ofta exempel på problem som hade kunnat
            förhindras om det förebyggande arbetet hade varit effektivare.
            Sverigedemokraterna anser därför att ett system liknande mödra-
            och barnavårdscentralerna men inriktat på seniorer – äldrevårdscentraler
            – skulle kunna leda till en effektivisering av vården som därefter
            kan ge stora hälsovinster för en stor del av befolkningen.
          </p>
          <head xml:id="i-Q89i2xdaqrqyFzvd3hjZG1" type="h3">
            3.3.11 Kultur för äldre
          </head>
          <p xml:id="i-AMx2URSKCGVbDXxPMDRoPz">
            Precis som vi anser det vara viktigt med tidiga möten med kultur
            är det vår mening att kulturen bör följa människan genom hela
            hennes liv. Sedan en tid tillbaka står detta också klart för såväl
            regering som flertalet kommuner, och satsningar har genomförts
            för att som en del av det hälsofrämjande arbetet för våra äldre
            medborgare erbjuda kulturella aktiviteter. Det är glädjande att
            många av Sveriges kommuner valt att införliva kulturverksamhet
            i äldrevården, och Sverigedemokraterna föreslår ett utökat statligt
            stimulansstöd till denna typ av verksamhet.
          </p>
          <p xml:id="i-SPMbEqGcXyZk2dpq43wo4W">
            Sedan 2007 har vårt grannland Norge ett särskilt riktat nationellt
            stöd, Den kulturelle spaserstokken, dit kommuner kan vända sig
            för att söka bidrag till kulturverksamhet inom äldreomsorgen.
            Målen med denna satsning är att sörja för högkvalitativ konst-
            och kulturförmedling till äldre, ge förutsättningar för ett utökat
            samarbete mellan kultur- och omsorgssektorn samt säkerställa att
            ett brett kulturutbud finns tillgängligt för äldre i deras vardag.
            Satsningen kan alltså jämföras med Skapande skola, fast riktad
            till äldre i stället för grundskoleelever.
          </p>
          <p xml:id="i-DPzWKZ2j5TQvzkWUTVhbTE">
            Sverigedemokraterna är av åsikten att satsningen på kultur för
            äldre snarast bör struktureras på nationell nivå och vill därför
            införa en svensk motsvarighet till den norska satsningen. Det
            är vår mening att denna bidragsfond för skapande äldreomsorg skulle
            hjälpa till att permanenta och lyfta kommunernas befintliga satsningar,
            på samma sätt som skolors kulturverksamhet förstärkts och nått
            helt nya nivåer tack vare Skapande skola.
          </p>
          <head xml:id="i-8GfDp1teibVBiw1YWbh6Kq" type="h2">
            3.4 Psykisk ohälsa
          </head>
          <p xml:id="i-EuKb3pG1jB1TQ7cCyUYEp6">
            Psykisk ohälsa drabbar många människor och är ett ständigt växande
            folkhälsoproblem i Sverige. Här ryms allvarliga tillstånd som
            psykoser, depressioner, stress och sömnsvårigheter. Fler förebyggande
            insatser, effektivare behandlingsmetoder och bättre omhändertagande
            skulle innebära höjd livskvalitet för patienterna och deras anhöriga,
            samt en stor samhällsbesparing.
          </p>
          <p xml:id="i-FV2LLFtBmRZdBBzzZoVjZE">
            Inom psykiatrin finns i dag endast drygt 150 vårdplatser för
            barn och unga i hela Sverige och det finns landsting som inte
            har en enda vårdplats inom psykiatrin för unga personer. För att
            möta behovet fordras en utveckling och förstärkning av barn- och
            ungdomspsykiatrin samt fler vårdplatser.
          </p>
          <head xml:id="i-HkihoPsyFgrnDKmMPfcLHd" type="h3">
            3.4.1 Rättspsykiatrin
          </head>
          <p xml:id="i-HinhVzA5eC9bc96ba4gP6X">
            I dag är det landsting/regioner som ansvar för rättspsykiatrin,
            som består av 5 regionkliniker och 25 större vårdenheter spridda
            över landet. Samtliga har olika förutsättningar och resurser till
            att ge patienterna en säker, trygg och likvärdig rättspsykiatrisk
            vård; det bedrivs på olika villkor och med skiftande resurser.
            Vissa landsting säljer bort hela uppdraget eller delar av uppdraget
            till andra landsting och i vissa andra är den rättspsykiatriska
            vården helt integrerad i den vanliga psykiatrin. Personalens kompetens
            och erfarenhet inom området skiftar och synen på vård och behandling
            skiftar.
          </p>
          <p xml:id="i-PmSJ7mN3kmhQ4xRohW6KWE">
            Sverigedemokraterna menar att målsättningen oavsett vårdform
            ska vara jämlikhet, inte en vård där möjligheten att söka och
            finna lediga platser bygger på lösa principer om uppbyggda personliga
            relationer och kunskaper om enskilda klinikers goda vilja.
          </p>
          <p xml:id="i-3fVMS3H2DAnDHayaYGx2tT">
            Forskning inom rättspsykiatrin ser olika ut; i en del enheter
            har det satsats i många år men vissa har ingen eller en högst
            blygsam forskning. Behovet av investeringar i vårdplatser behöver
            överblickas, inte kontinuerligt uppskattas i hopp om att verksamheten
            överlever. I dag hanteras frågan om risk-/farlighetsbedömningar
            på olika sätt. Alla enheter arbetar inte med strukturerade evidensbaserade
            metoder.
          </p>
          <p xml:id="i-YP5BhhHDA5PLEGESKcdsNw">
            Det Sverigedemokraterna här lyfter upp är endast en del av de
            problem som den rättspsykiatriska vården står inför och vi menar
            därför också att det inte är möjligt att sträva efter en likvärdig
            rättspsykiatri utan att ett större ansvar tas på nationell nivå,
            varför vi föreslår att ett pilotprojekt ska införas där någon
            eller några vårdenheter tas över av staten, för att senare utvärdera
            kostnader, konsekvenser och vård. Syftet med pilotprojektet är
            att samtliga regionkliniker och vårdenheter ska bedrivas av staten
            inom en snar framtid.
          </p>
          <head xml:id="i-HcsbbC6VBVjjM5w1p7mPzv" type="h3">
            3.4.2 Suicidprevention
          </head>
          <p xml:id="i-JRaSZCSaUzug7omj1heHna">
            År 2010 valde 1 442 människor över 15 år i Sverige att i förtid
            avsluta sina liv. Det är nästan 4 personer om dagen. Av dessa
            hade 147 personer inte fyllt 24 år. Antalet suicid per 100 000
            invånare har sedan 1980 halverats för alla åldersgrupper utom
            denna yngsta grupp, 15–24 år, där antalet legat i det närmaste
            konstant. För samma grupp har antalet registrerade självmordsförsök
            ökat drastiskt sedan 1997, medan de bland äldre legat konstant
            eller ökat i liten mån. Det är uppenbart att de insatser som görs
            för att förhindra självmord hos ungdomar inte är tillräckliga.
          </p>
          <p xml:id="i-HYzPhfoP1P8Dq29R9ue7Wx">
            För män mellan 15 och 44 år är självmord den vanligaste dödsorsaken,
            för kvinnor den näst vanligaste. Ungefär tre gånger fler dör genom
            att ta sitt eget liv jämfört med det antal som dör i trafiken.
            Samtidigt har arbetet för en ökad trafiksäkerhet synliggjorts
            och uppmärksammats betydligt mer än de insatser som görs för att
            minska antalet suicid.
          </p>
          <p xml:id="i-JeLJbS5vJmbC38gPa8P3X6">
            Under våren 2011 startade ett för Sverige unikt projekt i Stockholm,
            med syfte att kraftigt minska antalet självmord i länet. En del
            i detta projekt är bättre samordning mellan våra olika räddningstjänster,
            för att effektivisera utryckningar och garantera snabb och korrekt
            hjälp vid larm som indikerar självmordsförsök. En annan del är
            en kortare utbildning i första hjälpen vid psykisk ohälsa som
            syftar till att förbereda utryckningspersonal på situationer där
            de behöver känna till grunderna i bemötande av personer som lider
            av psykisk ohälsa. I projektet ingår också en testkörning av en
            polisbil som utöver poliser bemannas av en sjuksköterska specialiserad
            på psykiatri, som ytterligare bidrar till att höja kompetensen
            och säkra en välfungerande insats.
          </p>
          <p xml:id="i-VnFBh6uDqFiB9Ex5K7wQhH">
            Utöver ovan beskrivna projekt genomförs en fysisk genomgång av
            staden där planen är att förhindra självmord genom att exempelvis
            sätta upp stängsel vid platser som visat sig vara vanliga val
            för suicid. Många gånger kan självmord förhindras helt enkelt
            genom att tillfällen försvinner och impulsiva handlingar bromsas.
          </p>
          <p xml:id="i-AafQpftpqeRPEBEfwddvF3">
            Slutligen gavs arbetet med självmordsprevention utrymme på den
            festival för unga, Ung08, som genomfördes i augusti. Ungdomar
            fick tillfälle att tala om och lära sig vilka insatser den enskilda
            individen kan göra för att hjälpa en vän eller bekant som visar
            tecken på att må psykiskt dåligt.
          </p>
          <p xml:id="i-GZnWpHzwkDTweeM8MXsn4y">
            Alla de insatser som inletts i Stockholm visar på ett stort engagemang
            och en stark vilja att gripa tag i problemet. Vi anser att projektet
            snarast bör utökas till att omfatta hela vårt land, och samtidigt
            permanentas. Dock finns det än fler satsningar att genomföra.
          </p>
          <p xml:id="i-3TH3Syr9T2rBv6UiipA7UZ">
            Den psykiska ohälsan bland unga har ökat så kraftigt att den
            nu är ett av våra största folkhälsoproblem. Enkätstudier visar
            att så mycket som var tionde pojke och var femte flicka psykiskt
            mår så dåligt att de skär sig med kniv eller rakblad för att dämpa
            sitt psykiska lidande. Psykisk ohälsa ligger bakom 90 procent
            av alla självmord som begås i Sverige. Vikten av en god och tillgänglig
            psykiatrisk vård, särskilt för barn och ungdomar, kan därför inte
            nog belysas och det krävs omfattande insatser för att stärka denna.
          </p>
          <p xml:id="i-BtgzoTyjNezbEwHupku7bC">
            Dessutom fordras förstärkningar inom skolpsykiatrin och kuratorsverksamheten,
            inte minst då många unga drar sig för att söka extern psykiatrisk
            vård. All personal som arbetar med någon form av vård eller omsorg
            bör också gå en kortare utbildning, likt den som riktar sig till
            Stockholms utryckningspersonal, för att lära sig känna igen signaler
            och tidigt upptäcka eventuell självmordsbenägenhet.
          </p>
          <p xml:id="i-4VaGwjBvjjCbpwn4Ac2tNx">
            En faktor som inte får förbises i sammanhanget, och som till
            viss del kan ha bidragit till de avvikande trenderna för den yngsta
            åldersgruppen, är internet och vad som där går att finna. Det
            har redan påpekats att självmord ofta är en impulsiv handling,
            och då internet i många fall är en stor del av ungas liv kan den
            information som där möter en person med självmordstankar vara
            helt avgörande för personens framtid. Ofta är internet den plats
            dit unga vänder sig för att söka efter hjälp. Dessvärre förekommer
            inte sällan bland sökresultaten sajter som uppmuntrar läsaren
            att ta sitt liv; ibland innehåller de rena guider i hur man bäst
            går till väga.
          </p>
          <p xml:id="i-XQ84sfxgdhhnjmF5AuZ7fp">
            En ytterligare åtgärd vore att utreda möjligheten att förbjuda
            alla former av uppmuntran till självmord, vare sig det sker på
            internet eller på något annat sätt. Rimligtvis borde denna typ
            av uppmuntran jämföras med brott som vållande till annans död
            eller dråp då handlingen resulterar i att en medmänniska mister
            livet.
          </p>
          <p xml:id="i-CSKBrSXZiixcZ6CVHxwYUu">
            Avslutningsvis är det givetvis av stor vikt att ge nödvändigt
            stöd till de efterlevande när självmord trots allt sker. Att förlora
            en närstående är alltid ett trauma, men då personen i fråga själv
            valt att avsluta sitt liv är situationen än mer chockerande och
            väcker än fler känslor och frågor. En utredning bör tillsättas
            för att se över vilka insatser som behövs för att kunna möta de
            efterlevandes behov, för att stödja och vägleda tillbaka till
            vardagens liv. Utredningen bör ta fram riktlinjer för såväl direkt
            som uppföljande kontakt med anhöriga.
          </p>
          <head xml:id="i-UPEX9JiiZWYz5SdMQYA3Et" type="h1">
            4 Arbetsmarknad, fackligt anslutna och arbetsmiljö
          </head>
          <head xml:id="i-DqsbUHZVLFnPc5wU7C7Ain" type="h2">
            4.1 Förstärkt arbetslöshetsförsäkring
          </head>
          <p xml:id="i-2fxSakg2Br95VKhUm6mUPk">
            Sverigedemokraterna anser att arbetslöshetsförsäkringen ska vara
            garanterad samtliga medborgare som uppfyller kraven för ersättning
            och att den ska vara solidariskt finansierad. I dag fungerar inte
            arbetslöshetsförsäkringen tillfredsställande i bemärkelsen att
            den dels inte erbjuder tillräcklig trygghet, dels inte bidrar
            till att förbättra matchningen på arbetsmarknaden. Vi vill därför
            stärka arbetslöshetsförsäkringen och föreslår tre reformer.
          </p>
          <p xml:id="i-UNKYv4cpZj6g6NFC55iyKM">
            En person som blir av med sitt arbete ska fokusera på en enda
            sak: att hitta ett nytt arbete. Han eller hon ska inte behöva
            tänka på att sälja hus eller bil för att ekonomin kräver det.
            I dag får endast en av tio heltidsarbetande ut 80 procent av sin
            tidigare inkomst. Det är problematiskt eftersom det innebär att
            arbetslösa inte ges möjlighet att uteslutande fokusera på jobbsökandet,
            utan på att få ekonomin att gå ihop. Vi höjer därför taket till
            900 kronor per dag samtidigt som sjukpenningen höjs till 643 kronor
            per dag, till följd att fler får ut 80 procent av sin tidigare
            inkomst.
          </p>
          <p xml:id="i-H59v43TvSuZJekwASrHpFd">
            Det är tillika problematiskt för den arbetslöse att man redan
            från dag ett i arbetslöshet förväntas söka arbete i hela landet.
            Initialt, under en period om 100 dagar, ska möjligheten att söka
            arbeten endast i sin hemregion och inom sitt kompetensområde finnas,
            utan inskränkningar i trygghetssystemen. Det innebär att den som
            är utbildad till exempelvis rörmokare initialt kan fokusera på
            att söka jobb som just rörmokare. Detta är inte till gagn enbart
            för den enskilde individen, utan kan på samhällsnivå lindra den
            redan påtagliga missmatchningen på arbetsmarknaden.
          </p>
          <p xml:id="i-AxaxWQXCkuetX8UwicTh26">
            Vidare är det problematiskt att regeringen inskränkt rätten till
            arbetslöshetsförsäkring för den som arbetar deltid. En deltidsanställning
            medför i dag rätt till arbetslöshetsförsäkring på bara 75 dagar.
            Det innebär alltså att någon som tidigare arbetat heltid men blivit
            arbetslös har rätt till 300 dagar, men om denne blir erbjuden
            ett deltidsjobb begränsas rätten till 75 dagar. Det finns alltså
            incitament att tacka nej till ett sådant jobberbjudande. Eftersom
            deltidsarbete ofta fungerar som en språngbräda till heltidsarbete
            är detta en synnerligen oklok politik som inte skapar rätt incitament.
            Sverigedemokraterna höjer därför antalet dagar som deltidsarbetslösa
            kan få a-kassa från 75 till 300 dagar.
          </p>
          <head xml:id="i-12M5E5iHDYZuijGuiGCcYZ" type="h2">
            4.2 Sammanslagning av arbetslöshetskassorna, arbetsförmedlingen
            och försäkringskassan
          </head>
          <p xml:id="i-NK2F9w135ehBae5gnPGfXp">
            Trots att arbetslöshetsavgiften slopats förekommer variationer
            mellan landets 30 olika arbetslöshetskassor. Inte minst har de
            separata administrationer, vilket leder till olika tolkningar
            och tillämpningar av regelverk. Det finns även en variation gällande
            handläggningstider, och många arbetslöshetskassor är sena med
            sina utbetalningar. Eftersom val av arbetslöshetskassa många gånger
            sker genom val av fackförbund innebär det i praktiken att ens
            yrkesval avgör ens skydd och trygghet vid arbetslöshet. Det är
            inte en åtråvärd situation – en persons yrke eller bostadsort
            ska inte påverka hans eller hennes villkor för arbetslöshetsförsäkringen.
          </p>
          <p xml:id="i-BvsDYp3m6FSsWPZcDBJFiD">
            Under 2005 och till viss del 2008 genomfördes en större myndighetsreform
            då Riksförsäkringsverket samt de 21 länsbaserade allmänna försäkringskassorna
            avvecklades och Försäkringskassan inrättades som en sammanhållen
            statlig myndighet för stora delar av socialförsäkringssystemet.
            Sedan dess har det visat sig att Försäkringskassan lyckats minska
            handläggningstiderna väsentligt för de flesta ärendeslag. En jämförelse
            av siffrorna mellan 2009 och 2005 ger vid handen att antalet ärenden
            som avslutats inom det uppsatta tidsmålet har ökat, inte sällan
            med över 50 procent för respektive ärendeslag. De regionala skillnaderna
            mellan olika kontor har samtidigt minskat, även om det fortfarande
            finns mycket kvar att göra för att uppnå full enhetlighet.
          </p>
          <p xml:id="i-YRtHemzysQkWLbLYmRnPPH">
            Sverigedemokraterna menar att reformen av försäkringskassorna
            2005 i huvudsak var positiv och att den bör tjäna som exempel
            för reformen av arbetslöshetskassorna. Att låta Försäkringskassan
            ta över arbetslöshetsförsäkringen skulle vara ytterligare ett
            steg för att konsolidera socialförsäkringssystemet till att vara
            en generell angelägenhet snarare än en regional eller yrkesspecifik
            dito. Redan i dag är arbetslöshetsförsäkringen till stor del utformad
            i enlighet med socialförsäkringssystemen. Det finns ett etablerat
            samarbete där arbetslöshetskassorna skickar uppgifter till Försäkringskassan
            som därefter betalar ut aktivitetsstöd till deltagare i arbetsmarknadspolitiska
            program. Att fortsatt hålla arbetslöshetsförsäkringen skild från
            Försäkringskassan skapar onödig byråkrati och risk för att människor
            faller mellan stolarna.
          </p>
          <p xml:id="i-Q1hFF7vTUgJttPMd65sUNC">
            En flytt av ansvaret för arbetslöshetsersättning till Försäkringskassan
            möjliggör också för fackförbunden att i ännu större utsträckning
            kunna fokusera mer på sin kärnverksamhet, dvs. arbetsrättsliga
            frågor, juridisk hjälp och trygghet för arbetstagarna.
          </p>
          <p xml:id="i-BvZ6Ks7ZMSKe1wgbDX8Yre">
            Sverigedemokraterna vill på sikt se en sammanslagning av Arbetsförmedlingen
            och Försäkringskassan. I dag är det tyvärr alltför många individer
            som anses vara för friska för att sjukskrivas men som är för sjuka
            för att vara arbetssökande. Resultatet av detta blir att ingen
            av myndigheterna har ansvar för den medborgare som hamnar i en
            sådan situation. Samtidigt är det vanligt att människor slussas
            mellan myndigheterna flera gånger om när de genomgår en längre
            process från att vara sjukskrivna till att ingå i arbetskraften.
            För den enskilde som fastnar i byråkrati och pappersexercis blir
            konsekvenserna betungande.
          </p>
          <p xml:id="i-Fyssi4NqBn8Z4tm4xtFT28">
            Sverigedemokraternas grundläggande fokus är att möjliggöra för
            arbetskraften att praktiskt återgå till arbetsmarknaden, oavsett
            om det är från sjukdom eller arbetslöshet. Vi menar att myndigheterna
            bör slås samman till en enda myndighet som prövar individers arbetsförmåga.
            En ny, sammanslagen myndighet kommer alltid att stå för kostnaderna
            för den enskilde, oberoende av anledningen till personens behov
            av stöd. Detta eliminerar möjligheten för endera myndigheten att
            som i dag slussa över ärenden till den andra för att begränsa
            de egna utgifterna. I Norge genomfördes 2006 sammanslagningen
            av de norska motsvarigheterna till Försäkringskassan och Arbetsförmedlingen
            till en enda myndighet, NAV, med syftet att fler sjukskrivna och
            arbetslösa skulle få tillträde till arbetsmarknaden.
          </p>
          <head xml:id="i-8Z7WtnKgdu1GUgS3wEhaMm" type="h2">
            4.3 Moderniserad arbetskraftsinvandring
          </head>
          <p xml:id="i-Y7gaqgLNaHcXQ5vpjiihev">
            Så länge massarbetslöshet råder i landet ser inte Sverigedemokraterna
            något generellt behov av arbetskraftsinvandring från tredjeland.
            Däremot kan det finnas sektorspecifika behov och behov av specialistkompetens.
            Under alla förutsättningar ska situationen på den egna arbetsmarknaden
            först undersökas innan arbetskraftsinvandring från tredjeland
            blir aktuellt. Denna bedömning ska inte, vilket är fallet fr.o.m.
            2008, ensidigt göras från arbetsgivarens sida.
          </p>
          <p xml:id="i-DTtFA8vpeCncvwNbcnxSZA">
            För att rätta till luckor på arbetsmarknaden är Sverigedemokraterna
            positiva till att införa det s.k. blåkortsdirektivet. Direktivet
            ställer krav på införandet av ett system som ger en tredjelandsmedborgare
            rätt att ansöka om ett s.k. blåkort, givet att den sökande kan
          </p>
          <list xml:id="i-6swRXdkz7pS1KTAQgBmwcN" style="ul">
            <item xml:id="i-22k5MaX2yRaR38RnrY1mbL">
              uppvisa en bruttoårslön jämte anställningskontraktet som är minst
              en och en halv gång större än den genomsnittliga bruttoårslönen
              i Sverige samtidigt som alla villkor i tillämpliga lagar, kollektivavtal
              eller relevant branschpraxis är uppfyllda
            </item>
            <item xml:id="i-XKmF7pgB1YkansjiWSFbCi">
              visa upp en handling som styrker att de villkor som enligt nationell
              lag gäller för utövande av det reglerade yrke som anställningskontraktet
              åsyftar är uppfyllda samt visa upp handlingar som styrker relevanta
              högre yrkeskvalifikationer för det yrke eller den bransch som
              specificeras i anställningskontraktet, när det gäller oreglerade
              arbeten
            </item>
            <item xml:id="i-vTRyZs3JHYnW6F8mBs9Qe">
              visa upp bevis som styrker innehav av en sjukförsäkring täckande
              alla risker som normalt täcks för medborgare i Sverige.
            </item>
          </list>
          <p xml:id="i-FX4NZwjbjdVDyYMfLvS9cg">
            Ovanstående är dock endast minimikrav. Direktivet ger varje medlemsstat
            rätt att ytterligare reglera arbetskraftsinvandringen genom att
            dels införa kvoter, dels undersöka situationen på den befintliga
            arbetsmarknaden och pröva om inte den lediga platsen kan tillsättas
            med nationell arbetskraft.
          </p>
          <p xml:id="i-PX3KcrutLtNrVdxXtzi87p">
            Rätt att avslå en ansökan finns givetvis då villkoren inte uppfylls.
            Det finns också om arbetsgivaren tidigare har påförts någon form
            av sanktioner eller om handlingarna som ligger till grund för
            ansökan har förvärvats på bedrägligt sätt, förfalskats eller ändrats
            i något avseende. Slutligen finns rätt att avslå ansökan även
            i de fall ett avslag kan motiveras med hänsyn till rikets säkerhet,
            allmänna ordning eller folkhälsa. Därutöver finns en möjlighet
            att återkalla ett blåkort om villkoren inte längre uppfylls, om
            innehavaren inte har tillräckliga medel för att försörja sig själv
            och eventuella familjemedlemmar utan att nyttja det sociala trygghetssystemet,
            om innehavaren ansöker om socialbidrag eller med hänsyn tagen
            till rikets säkerhet, allmänna ordning eller folkhälsa.
          </p>
          <p xml:id="i-SGyxCcFMMhap12ojLRG4yE">
            Sverigedemokraternas blåkortssystem nyttjar de möjligheter direktivet
            ger till striktare regleringar. Det resulterande regelverket möjliggör
            ett mottagande av uteslutande högkvalificerad arbetskraft.
          </p>
          <head xml:id="i-HWBGBaJsbbRECqxtATAaX3" type="h2">
            4.4 Arbetsmiljö
          </head>
          <head xml:id="i-7LN4g9cMHcfTt1x3jrV4Ga" type="h3">
            4.4.1 Arbetsskador och stress
          </head>
          <p xml:id="i-NeYrAjvxv993ULnkCJtH5R">
            Arbetsmiljön inom den offentliga sektorn kan inte sägas ha gått
            åt rätt håll under senare tid. Arbetsbelastningen har ökat och
            tar sig uttryck i tunga och/eller oergonomiska lyft, i tidsbrist,
            stress och i omöjligheten att ge patienter och vårdtagare den
            uppmärksamhet de behöver och förtjänar.
          </p>
          <p xml:id="i-FXrcKohoknaL1X7mHZyuLE">
            Sverigedemokraternas grundrecept för att förbättra denna situation
            är att tillföra fler händer till vården och till omsorgen. Med
            fler helårsarbetskrafter förbättras inte bara kvaliteten och servicen
            för vårdtagarna utan hela arbetsplatsen blir mindre stressfylld
            – också för de anställda. En högre personaltäthet borgar för minskad
            arbetsbelastning och minskande arbetsrelaterad ohälsa.
          </p>
          <head xml:id="i-FAvPexbHyLHDEeDmfvFt7t" type="h3">
            4.4.2 Hot och våld
          </head>
          <p xml:id="i-CEGZ33LMF7AdLFhqdsAnxQ">
            Enligt Arbetsmiljöverket är hot och våld på arbetsplatserna tyvärr
            ganska vanligt förekommande. Det tycks också vara så att kvinnor
            i högre utsträckning upplever hot och våld på arbetsplatserna,
            med 18 procent mot 10 procent för männen. Situationen tycks också
            ha förvärrats sedan 80-talet.
          </p>
          <p xml:id="i-NRmFMLAHMFLE7K27QsktEH">
            Arbetsmiljöverket konstaterar vidare att även om själva situationen
            med våld och hot på arbetsplatserna, såsom omfattningen, vilka
            grupper som är i riskzonen, vilka riskfaktorerna är osv. är tämligen
            väl utredd, så är forskningen kring olika åtgärder för att förebygga
            och motverka våldet desto mer begränsad. Sverigedemokraterna vill
            att Arbetsmiljöverket fortsätter med denna forskning och att de
            åtgärder som kan bedömas som mest verksamma för att trygga våra
            arbetsplatser sedan också blir verklighet.
          </p>
          <head xml:id="i-HLPoge7cX7fR2bYpvWNGGF" type="h3">
            4.4.3 Arbetsmiljöverkets roll
          </head>
          <p xml:id="i-9VrtgP7fLeCyB1c4JKNyrt">
            Arbetsmiljöverkets målsättning är att minska riskerna för ohälsa
            och olycksfall i arbetet samt att förbättra arbetsmiljön, såväl
            fysiskt och psykiskt som socialt och arbetsorganisatoriskt. Det
            är ett viktigt uppdrag som Sverigedemokraterna vill fördjupa och
            vidareutveckla.
          </p>
          <p xml:id="i-CWjCzPyExoJ6AgNrEZsdt7">
            Omfattningen av arbetsorsakade besvär har ökat och i dag uppger
            22 procent av kvinnorna samt 17 procent av männen att de haft
            besvär till följd av arbetet under det senaste året. Detta innebär
            att uppskattningsvis 860 000 sysselsatta har haft arbetsorsakade
            besvär. Under 2012 var det även 45 personer som omkom på sin arbetsplats.
          </p>
          <p xml:id="i-KpK6FAGJ3MRLXmxx49qbWK">
            Vi har flertalet skarpa åtgärder för att förbättra den offentliga
            sektorn som arbetsgivare. Arbetsmiljöverket bör även tilldelas
            ökade resurser för sitt helhetsarbete för de svenska arbetsplatserna,
            offentliga liksom privata. Sverigedemokraterna avser att återställa
            anslagen till 2006 års nivå justerat för inflation, dvs. innan
            den av regeringen inledda neddragningen.
          </p>
          <head xml:id="i-NJZ171wbCPwvHcarrdHUTQ" type="h3">
            4.4.4 Systematiskt arbetsmiljöarbete
          </head>
          <p xml:id="i-8gXTQNBzgaz69NBVMpV6oY">
            Arbetsmiljöverket släppte nyligen en rapport om arbetsmiljöarbete
            som visade på stora potentiella vinster men också brister i företagens
            arbete med systematiskt arbetsmiljöarbete (SAM).
          </p>
          <p xml:id="i-RpAtMvpcdJ4siuhD46q1no">
            Rapporten konstaterade att bara drygt hälften av både männen
            och kvinnorna upplevde att deras arbetsplats arbetar med SAM.
            Orsakerna till detta kan främst ses i bristen på kunskap kring
            hur det ska genomföras och vilka fördelar det ger för företagen.
            Vidare fokuserar den offentliga sektorn främst på sjukfrånvaro
            vid bedömning av arbetsmiljö. Detta då de främsta hälsoriskerna
            här beror på kroppslig och mental överbelastning.
          </p>
          <p xml:id="i-DV9zGv9NaXmmNQZqP5sFKU">
            År 2008–2011 genomförde Arbetsmiljöverket ca 8 000 arbetsplatsinspektioner
            i detta syfte och kunde konstatera att det var fler arbetsgivare
            som inte ansågs ha påbörjat att uppfylla föreskriften, än som
            hade gjort det.
          </p>
          <p xml:id="i-Kcv1XZXiKtCXVQ4WziLFts">
            Sverigedemokraterna vill uppmuntra arbetet med SAM genom tre
            åtgärder. Dels ska informationen till företagen öka. Vidare behöver
            Arbetsmiljöverket utöka sina inspektioner och förtydliga att SAM
            är en föreskrift som samtliga företagare ska följa. Därtill är
            den offentliga sektorn Sveriges största arbetsgivare. Det är därför
            anmärkningsvärt att SAM inte följs i offentlig sektor, något som
            vi vill ålägga Arbetsmiljöverket i samarbete med Sveriges Kommuner
            och Landsting att omgående implementera.
          </p>
          <head xml:id="i-4fcsZFmTyfMSqCp5JnfaZx" type="h3">
            4.4.5 Fortbildning av ombud
          </head>
          <p xml:id="i-3HyJtZNn1WHuZpd297XGUU">
            Efter att den borgerliga regeringen tillträdde 2006 fråntogs
            fackföreningarna det ekonomiska stöd för fortbildning av skyddsombud
            som de fram till dess hade rätt till. Konsekvenserna av detta
            är dels att vartannat i dag aktivt skyddsombud saknar utbildning,
            dels att antalet skyddsombud kraftigt minskat. Inom LO-sektorn
            finns i dag ca 60 000 skyddsombud – en minskning med 5 procent
            sedan 2006 – och totalt på arbetsmarknaden saknas det i dag närmare
            100 000 ombud.
          </p>
          <p xml:id="i-JH6Wp2zxKjuxye7WiCFXZJ">
            En trygg arbetsmiljö kommer inte av sig själv. Varje vecka omkommer
            en anställd på grund av arbetsolyckor. Sverigedemokraterna vill
            intensifiera arbetet mot olyckor på arbetsplatserna och föreslår
            en återställning av det statliga stödet till fortbildning av skyddsombud.
          </p>
          <head xml:id="i-AA4euMHrDADDgPFSbQmBHE" type="h3">
            4.4.6 Utbildning av fackombud
          </head>
          <p xml:id="i-C5Zb2xHdUz4ohexmTmQSnP">
            Uppemot var tionde anställd upplever sig vara mobbad eller trakasserad
            av kollegor och chefer. Utöver det finns sannolikt ett stort mörkertal.
          </p>
          <p xml:id="i-159rYiDbu4t93HMkWT9wWP">
            Fackförbundet Unionen har tagit fram en handbok för arbetsgivarna
            för att försöka komma till rätta med detta ökande problem. Det
            finns följaktligen metoder en arbetsgivare kan arbeta efter för
            att minska mobbning och trakasserier på arbetet. I likhet med
            vårt föreslagna stadsbidrag för fortbildning av skyddsombud vill
            vi även göra det möjligt för fackförbunden att söka bidrag för
            att utbilda arbetsgivare.
          </p>
          <head xml:id="i-F5ELjmgAv9po9dhwXsJob3" type="h3">
            4.4.7 Nationellt kunskapscentrum för arbetsmiljö
          </head>
          <p xml:id="i-K6PqdvnBcAC5baWg66VBZQ">
            I september 2008 bildades efter regeringens initiativ Arbetsmarknadspolitiska
            kunskapsrådet. Enligt en av deras utredningar skulle Sverige gynnas
            av ett nationellt kunskapscentrum för arbetsmiljö. Centrets uppgift
            bör vara att bevaka, vårda och förmedla kunskap om arbetsmiljö
            till de grupper i samhället som har ett inflytande på hur arbetsmiljön
            ser ut, exempelvis politiska beslutsfattare, arbetsmiljöansvariga
            i näringslivet och lärare på arbetsmiljöutbildningar.
          </p>
          <p xml:id="i-395HbKrpBji9X5a2z4yCg9">
            Sedan utredningen presenterades har dock ingenting hänt i riktning
            mot att uppfylla utredningens rekommendationer.
          </p>
          <p xml:id="i-VTYocYvTikc84UHR5MLrqi">
            Arbetsmiljöverkets främsta mål är att tillse att arbetsmiljölagarna
            efterlevs. Ett centrum som fokuserar på forskning och utveckling
            inom arbetsmiljöfrågor skulle gynna såväl arbetstagare som arbetsgivare.
            Sverigedemokraterna vill därför inrätta ett nationellt kunskapscentrum.
          </p>
          <head xml:id="i-EFiUuKBESYaGfxSfrnCtqS" type="h2">
            4.5 Personer med funktionsnedsättning
          </head>
          <p xml:id="i-R4gW1grJpLVQxUgUSvgwz1">
            Antalet personer med nedsatt arbetsförmåga har ökat under de
            senaste åren. Bland de med nedsatt arbetsförmåga har 44 procent
            arbete, mot 75 procent för befolkningen i övrigt. Det motsvarar
            187 000 personer, vilket också påkallar vikten av särskilda insatser
            för denna grupp. 16 procent har även mött negativa attityder hos
            arbetsgivare som ett resultat av sin funktionsnedsättning.
          </p>
          <p xml:id="i-3zLWXUFyaUDC6Ap6t9icv2">
            Den särskilda utredare som regeringen tillsatte 2011 identifierade
            ett antal brister inom funktionshinderspolitiken, varav en del
            kan härledas till brister i kunskap och information medan andra
            kan härledas till direkta ekonomiska faktorer, exempelvis nivån
            på lönebidraget.
          </p>
          <head xml:id="i-Ud48gHGBp6eRJiweQ86qqg" type="h3">
            4.5.1 Handisam
          </head>
          <p xml:id="i-iZ2TJxKehEtRJ42yQYaR3">
            Det finns i dag en rad olika former av stöd, såväl ekonomiska
            som praktiska, vilka kan beviljas företag eller offentliga myndigheter
            som anställer personer med funktionsnedsättning. Det finns dock
            anledning att tro att informationen kring dessa är bristfällig,
            och att dessa brister genomsyrar såväl det offentliga som det
            privata näringslivet. Av den anledningen ser vi det som åtråvärt
            att utöka resurserna till Handisam, vars uppdrag är att samordna
            och följa upp funktionshinderspolitiken. Handisam med sin kunskap
            och expertis är bäst lämpat att ansvara för en rikstäckande informationskampanj
            till offentliga och privata arbetsgivare med syftet att höja deras
            medvetande kring det stöd som kan beviljas vid anställning av
            en person med nedsatt arbetsförmåga.
          </p>
          <head xml:id="i-FPoFEs7oahWonp4J9F4zR2" type="h3">
            4.5.2 Lönebidrag
          </head>
          <p xml:id="i-7gu2sTqtC6YUSZaUbdYJ91">
            Det finns risk för att företag och myndigheter drar sig för att
            anställa personer med funktionsnedsättning eftersom systemet med
            lönebidrag är krångligt och osäkert. Exempelvis är det först efter
            en ansökan från arbetsgivaren som Arbetsförmedlingen tar beslut
            om att bevilja eller avslå bidrag. Rutinerna borde hellre fungera
            som så att den arbetssökande kan söka bidraget och sedan bära
            det med sig från arbetsgivare till arbetsgivare, på så vis att
            det redan finns ett garanterat beslut om bidrag att presentera
            redan vid anställningsintervjun. Givetvis bör även möjligheten
            för arbetsgivaren att söka bidraget kvarstå, likväl som ansökningsproceduren
            ska kunna överlåtas till förmyndare eller liknande.
          </p>
          <head xml:id="i-GmZgz5ZP7RqSy4oBnJ1So3" type="h3">
            4.5.3 Sociala företag
          </head>
          <p xml:id="i-MbeGo6DgG8YqvTjCnLL5L2">
            Det förefaller vara som så att det i dag finns stora skillnader
            mellan landets kommuner vad gäller att underlätta för och stimulera
            uppkomsten av sociala företag. Ofta tycks det också handla om
            okunskap snarare än ovilja. Detta kan exempelvis handla om kunskaper
            kring offentlig upphandling, där det faktiskt finns möjlighet
            att ställa upp sociala kriterier. Sverigedemokraterna vill anslå
            medel till kommuner och landsting för att sprida kunskap och information
            kring dessa möjligheter. Tillväxtverket ska särskilt prioritera
            uppkomsten av sociala företag och samhällsentreprenörskap. Sverigedemokraterna
            vill förstärka verkets resurser och öronmärka dessa åt socialt
            företagande.
          </p>
          <head xml:id="i-8XNZnqkX1XPD46Xh2qCzT9" type="h3">
            4.5.4 Arbetsplatsanpassning
          </head>
          <p xml:id="i-XsdkzFcz7hV6B3oE8zY69o">
            Försäkringskassan kan i dag bevilja bidrag till företag för att
            anpassa arbetsplatsen efter behoven hos personer med funktionsnedsätting.
            Systemet har dock vissa brister och bidragen ersätter endast hälften
            av kostnaderna som överstiger 10 000 kronor. Det kan få till följd
            att det över lag är få företag som ens bemödar sig om att söka.
            Sverigedemokraterna vill i stället att man ska kunna beviljas
            stöd för hela kostnaden med oförändrat maxtak. På så vis kan fler
            arbetsplatser öppnas upp för personer med funktionsnedsättning.
          </p>
          <p xml:id="i-F6x4zzNaDE4Rb6xq8kZGuv">
            Den s.k. Funkautredningen har också identifierat ett problem
            i att Försäkringskassan inte har samma specialistkompetens som
            Arbetsförmedlingen på temat. Den av Sverigedemokraterna föreslagna
            sammanslagningen av de två myndigheterna skulle undanröja skillnaden
            i mottagande av brukarna och deras kompetens.
          </p>
          <head xml:id="i-BzLeaTRcYL2vxpVe1WbdQC" type="h3">
            4.5.5 Personer med psykisk funktionsnedsättning
          </head>
          <p xml:id="i-WoaX7gCgDz6RU5v3bGgHMN">
            I en rapport från Hjälpmedelsinstitutet påvisas att det stöd
            som personer med psykisk funktionsnedsättning kan få inte bara
            skapar en nytta på individnivå utan att detta stöd dessutom renderar
            konkreta samhällsekonomiska vinster.
          </p>
          <p xml:id="i-XyhTVp4k9nJEqz4EnryQ9p">
            De insatser som institutet gjort för personer med psykisk funktionsnedsättning
            borde fortsätta och Sverigedemokraterna vill inrätta ett permanent
            snarare än tillfälligt anslag i statens budget för att så också
            blir fallet.
          </p>
          <head xml:id="i-HCboggvmY6MXUZhuj2WGrK" type="h1">
            5 Sysselsättning
          </head>
          <p xml:id="i-54jtSz2KP4VDyAF7YWtewN">
            Arbetsförmedlingens senaste prognos bekräftar bilden av den svenska
            ekonomin som alltmer avancerad, där andelen arbeten utan särskilda
            kvalifikationer minskar och vice versa. Tillgången på mindre kvalificerade
            yrken har minskat med 150 000 sedan millennieskiftet, vilket är
            en fortsättning på en trend och inte en ny sådan. Under samma
            tid har det i stället tillkommit 400 000 arbetstillfällen inom
            eftergymnasiala yrken.
          </p>
          <p xml:id="i-Gdsw9iywqUqBBpDamkfBpc">
            Trots att arbetsgivarna generellt är positiva och planerar att
            utöka antalet anställda och att denna mer positiva framtidstro
            återfinns inom samtliga branscher så väntas inte situationen för
            de som står långt från arbetsmarknaden förbättras nämnvärt. Under
            2013 ökar till och med arbetslösheten något, trots ett flertal
            nya jobb, och väntas bara minska marginellt under kommande år.
            Detta beror på en kraftig ökning av utbudet på arbetskraft, närmare
            150 000 personer för perioden 2013–2015, vilket så gott som uteslutande
            förklaras av en fortsatt hög invandring. Det bekräftar således
            bilden av att det inte finns något generellt arbetskraftsbehov,
            utan snarare ett sektorspecifikt sådant – Matchningen på arbetsmarknaden
            blir mot den bakgrunden en stor och växande utmaning. Denna brist
            på rätt utbildad arbetskraft kan komma att bli ett allvarligt
            hinder för tillväxten, i synnerhet efter 2015. Den stora andelen
            okvalificerade personer inom arbetskraften, som inte kan matchas
            mot någon arbetsgivare ens i en starkare konjunktur, leder i stället
            till en högre jämviktsarbetslöshet. Denna grupp uppgår totalt
            sett till 250 000.
          </p>
          <p xml:id="i-MjtzUFHgrYYmuGjYeTPqeP">
            Det leder till en situation där de med starkare ställning och
            bättre utbildning går en tämligen ljus framtid till mötes, medan
            de med svagare ställning på arbetsmarknaden tvingas konkurrera
            om ett begränsat och krympande antal mindre kvalificerade jobb.
            Det återspeglas av faktumet att antalet arbetslösa med svag ställning
            på arbetsmarknaden har ökat, medan antalet arbetslösa med starkare
            ställning har minskat.
          </p>
          <p xml:id="i-NXviZTrd3GiGDiwRouiUUd">
            Denna grupp utgörs också till mycket stor del av utrikes födda,
            samtidigt som gruppen väntas öka. Nästan 60 procent av de nyanlända
            som omfattas av etableringsuppdraget har endast en förgymnasial
            utbildning, varav de flesta på lägre nivå än grundskola. Faktum
            är att närmare hälften, 160 000 personer, av alla arbetslösa är
            utrikes födda, med majoriteten födda i ett utomeuropeiskt land.
            Det innebär alltså att Sverige, genom att föra en ogenomtänkt,
            ansvarslös och icke behovsprövad invandringspolitik, på ett effektivt
            sätt nästan dubblerat sin egen arbetslöshet. Den dystra bilden
            av utrikes föddas deltagande på arbetsmarknaden bekräftas också
            av gapet i sysselsättningsgrad på över 20 procent – 78,4 procent
            för inrikes födda mot 56,3 procent för utomeuropeiskt födda.
          </p>
          <p xml:id="i-TJTcZuPQkzgUzqs5uNj3ES">
            Att i det läget öka på arbetskraften med än mer okvalificerad
            invandrad arbetskraft är alltså exceptionellt dålig politik. I
            stället måste vi råda bot på problemen som en missanpassad invandrings-
            och utbildningspolitik har skapat.
          </p>
          <p xml:id="i-7XcuxGonUwpMXVfbEi5Njw">
            Vår sysselsättningspolitik har ett antal övergripande syften:
            (i) vi vill göra det mer lönsamt att arbeta, (ii) vi vill göra
            det billigare och enklare att anställa, (iii) vi vill komma till
            rätta med den bristande matchningen på arbetsmarknaden, samt (iv)
            vi vill minska överutbudet av okvalificerad invandrad arbetskraft.
            Vi uppnår målsättningen genom att kraftigt avskaffa den allmänna
            löneavgiften för samtliga småföretag, att reformera sjuklöneansvaret
            till förmån för småföretagen, att satsa på yrkesutbildning, på
            lärlingsplatser, på starta-eget-bidrag, på ett vidareutvecklat
            senior-RUT samt genom att reformera resurstilldelningen till den
            högre utbildningen så att den får en tydligare arbetsmarknadspolitisk
            koppling.
          </p>
          <head xml:id="i-CVJqw5TZ7yUfbQCPmS5xbY" type="h2">
            5.1 Utbildning
          </head>
          <p xml:id="i-FeEs7vT52tZjcRhDjzNC64">
            Sverigedemokraterna vill öka anslagen till Komvux, till yrkeshögskolan
            samt till den högre utbildningen. Vi vill tillika reformera hela
            resurstilldelningssystemen inom den högre utbildningen, för att
            den ska få ett mycket tydligare fokus på att vara jobbförmedlande
            och matchningsmedveten.
          </p>
          <head xml:id="i-VZFof5rUTxwgitku1YPMXE" type="h2">
            5.2 Komvux
          </head>
          <p xml:id="i-UyiFiaGwNMz2bPZehJ2jz1">
            Ett led i Sverigedemokraternas strävan att öka matchningen på
            arbetsmarknaden är förslaget om en utökning av antalet platser
            på komvux. Den kommunala vuxenutbildningen fyller en viktig funktion
            i vårt samhälle genom att erbjuda en andra chans för individer
            att skaffa sig en stabil grundutbildning och därmed stärka sitt
            utgångsläge på arbetsmarknaden. Vi vill därför skapa 6 000 nya
            platser på komvux.
          </p>
          <head xml:id="i-EES95bLpG5DkAZsHGBQfDY" type="h2">
            5.3 Myndigheten för yrkeshögskolan
          </head>
          <p xml:id="i-RrytyVDyT4zjNWU3X3rKDj">
            Myndigheten för yrkeshögskolan analyserar arbetsmarknadens behov
            och avsätter därefter medel till lärosäten som anordnar de av
            marknaden efterfrågade utbildningarna. Detta matchningsarbete
            har visat sig vara mycket effektivt och av de elever som genomgått
            en utvald utbildning har närmare sju av tio haft ett faktiskt
            arbete under året efter examen. Myndigheten har aviserat att den
            har organisatorisk kapacitet att bygga ut verksamheten, men givet
            dagens anslagsnivåer saknas resurser till detta.
          </p>
          <p xml:id="i-8YNfDaEdyZ1nZAnnGbVPNS">
            I dag efterfrågar många arbetsgivare anställda med någon form
            av eftergymnasial utbildning, men inte nödvändigtvis en femårig
            universitetsutbildning. Många ungdomar vill också vidareutbilda
            sig men ser inte nödvändigtvis universitetsstudier som sitt förstaval.
            Där är de ett- och tvååriga utbildningarna som erbjuds via yrkeshögskolan
            bra alternativ. För såväl arbetsgivare som arbetstagare är därmed
            utökat stöd till Myndigheten för yrkeshögskolan att betrakta som
            positivt. Det är en satsning för bättre matchning på arbetsmarknaden
            och för lägre ungdomsarbetslöshet.
          </p>
          <p xml:id="i-AtrymaS7fSbhE5WbjhnX52">
            Vår ambition är därför att skapa 6 000 nya platser på yrkeshögskolan.
          </p>
          <head xml:id="i-9xm6uCqts5SgY3BSEqAMa5" type="h2">
            5.4 Högre utbildning
          </head>
          <p xml:id="i-2UVuZGwbkPTH1fXBA1PuhX">
            Sverigedemokraterna ser med oro på att resurstilldelningen till
            den högre utbildningen urholkats de senaste 20 åren. Vi vill öka
            lärartätheten i den högre utbildningen med ett långsiktigt syfte
            att komma till rätta med resursbristen vid våra högskolor och
            universitet enligt den s.k. Grundbultens utredning.
          </p>
          <p xml:id="i-QdqX8zaSWLqU9h1HYds1G7">
            För Sverigedemokraterna är det en självklarhet att meningen med
            utbildning är att den ska förbereda för livet och leda till arbete.
            Vi efterfrågar därför en allmän effektivisering bland högskolorna
            med förväntningen att de bättre ska matcha sitt utbildningsutbud
            mot näringslivets behov av kompetens. Vårt förslag tar fäste vid
            resursallokeringen och baseras i huvudsak på ett förslag från
            Svenskt Näringsliv. I stället för att resurstilldelningssystemet
            baseras enbart på parametrarna helårsstudenter (HÅS) och helårsprestationer
            (HÅP) i form av fullgjorda studieresultat, bör följande fyra parametrar
            vara avgörande:
          </p>
          <list xml:id="i-CT2rxML6Y6YUh5KLfdo9Dk" style="ul">
            <item xml:id="i-7DNVq91DpZYzFoEvXZX9n4">
              en studentpeng, likt den nuvarande, där lärosätena erhåller resurser
              baserat på antal helårsstudenter
            </item>
            <item xml:id="i-Wgya6QM3jUeGFvnkSYwjzR">
              en examenspeng, där lärosätet får en större peng om studentens
              studier leder fram till examen, vilket innebär att den sista poängen
              i en utbildning ger högre anslag än den första
            </item>
            <item xml:id="i-Wq4srxXpWgYusx3iEoA1QX">
              en etableringspeng, där resurstilldelningen i högre utsträckning
              kopplas till resultatmått i form av arbetslivsetablering
            </item>
            <item xml:id="i-FkNZd5aKgyUG2o6gDCJzwA">
              en kvalitetspeng, där extra resurser tilldelas de lärosäten som
              bedöms ha högst kvalitet i kvalitetsutvärderingarna.
            </item>
          </list>
          <p xml:id="i-DgvU34ew2gmBKYo6fAs6us">
            Syftet med reformen är att tydliggöra utbildningsväsendets huvudsyfte
            att utbilda åt arbetsmarknadens behov samt att lägga större fokus
            på att komma till rätta med matchningsproblematiken.
          </p>
          <head xml:id="i-6qtwaxcZ4Q4FYedk3HXgXA" type="h2">
            5.5 Lärlingsjobb
          </head>
          <p xml:id="i-K2egD7U8Zp4UJ6pMG8G91q">
            Den massiva ungdomsarbetslösheten beror delvis på den överteoretisering
            som skett av gymnasieskolans olika program. Idén om att alla ska
            ges högskolebehörighet och att hälften av alla gymnasieelever
            ska bli akademiker har varit en fullständig katastrof för såväl
            arbetsmarknad som för enskilda ungdomar.
          </p>
          <p xml:id="i-VpoDzm7yT7wyhW76EvKxgi">
            Sverigedemokraterna inser att alla varken kan, bör eller vill
            bli akademiker och att yrkesutbildade efterfrågas i allt större
            utsträckning. Den stora skillnaden mellan utbud och efterfrågan
            på arbetsmarknaden är särskilt tydlig när det gäller företagens
            skriande behov av just yrkeskunniga. En av våra viktigaste satsningar
            för att bryta ungdomsarbetslösheten är därför införandet av lärlingsjobb.
          </p>
          <p xml:id="i-TWCxNBw7RCi6MpW5n1ohUy">
            Den nya anställningsformen skulle möjliggöra för en arbetsgivare
            att anställa en ung lärling med en provanställningsperiod om tolv
            månader i stället för dagens sex där arbetsgivaravgiften är helt
            avskaffad. Satsningen bedöms kunna skapa 50 000 nya lärlingsjobb
            brutto och syftar till att bryta ungdomsarbetslösheten och stärka
            ungdomars konkurrenskraft på arbetsmarknaden.
          </p>
          <head xml:id="i-SJjpETFrEU4rSKf5S3AqZB" type="h2">
            5.6 Starta-eget-bidrag
          </head>
          <p xml:id="i-2PWsGpbEo1DU7tphwci8Gh">
            Starta-eget-bidrag, eller stöd för start av näringsverksamhet
            som det egentligen heter, har som arbetsmarknadspolitisk åtgärd
            lovordats av bl.a. Riksrevisionen som en av de bästa sysselsättningsskapande
            åtgärder som finns inom det arbetsmarknadspolitiska området. Mycket
            goda siffror visar på verkliga effekter. Inte minst har det konstaterats
            att överlevnadsgraden är lika hög för företag startade genom starta-eget-bidraget
            som för företag startade utan bidrag. Andra forskare har kommit
            fram till att 60–80 procent av de i programmet startade företagen
            inte skulle ha startats utan programmets existens.
          </p>
          <p xml:id="i-CSj9Brep8Ec2PE2bxhNffW">
            Trots programmets goda resultat finns en generell 25-årsgräns
            och stödet ges bara i sex månader. Åldersgränsen medger vissa
            undantag, bl.a. för nyanlända invandrare, men att generellt begränsa
            stödet till personer som har fyllt 25 år är direkt kontraproduktivt
            – det är trots allt mot ungdomar som arbetslösheten slår som hårdast.
            Sverigedemokraterna menar att unga arbetslösa ska ha rätt att
            söka bidraget precis som alla andra; bland våra ungdomar finns
            många driftiga, innovativa och idérika individer som saknar kapital
            men besitter viljan. Ett utökat starta-eget-bidrag skulle bryta
            en del av ungdomars sociala utanförskap och påverka sysselsättningen
            positivt. Sverigedemokraterna föreslår en 20-årsgräns och en förlängning
            av den tid under vilken stödet utbetalas till nio månader. Detta
            skulle enligt rimliga beräkningar leda till att ytterligare 346
            ungdomar beviljas stödet för varje år.
          </p>
          <head xml:id="i-BDLmnmbpmFmctZ4q6S4nVv" type="h2">
            5.7 Senior-RUT
          </head>
          <p xml:id="i-HgGijALyirVdEbj1bUREHM">
            Sverigedemokraterna är i grunden positiva till RUT-avdraget.
            Reformen har inte enbart haft sysselsättningsskapande effekter,
            den har även gett vanliga människor möjligheter att få mer tid
            över till annat än hushållsarbete. RUT-avdraget bedöms ha skapat
            uppemot 19 000 fler sysselsatta och är därtill helt självfinansierande.
          </p>
          <p xml:id="i-BpA9f2JeTbe2PNXME7BwhD">
            Sverigedemokraterna vill utveckla avdraget för personer som fyllt
            67 år och helt ta bort den skatt som seniorer betalar på hushållstjänster.
            Senior-RUT är inte tänkt att vara ett substitut för hemtjänst
            utan snarare ett komplement. Förslaget skulle också bidra till
            fler arbetstillfällen. Redan i nuläget utförs en fjärdedel av
            alla RUT-tjänster åt äldre.
          </p>
          <p xml:id="i-QfvbW9whcYEnkc5nCZoVg">
            Förslaget får också sägas ha ett jämställdhetsperspektiv inbyggt
            i sig – den anhörigvård som sker påverkar möjligheterna att förvärvsarbeta
            eller studera negativt, och detta drabbar kvinnor i högre utsträckning
            än män. Närmare 70 000 personer uppger att de har blivit tvungna
            att gå ned i arbetstid. Reformen bedöms alltså ha en klart positiv
            sysselsättningsskapande effekt.
          </p>
          <head xml:id="i-PRcEts58C3E5WHoTn2GQ6X" type="h2">
            5.8 Föreningsjobb
          </head>
          <p xml:id="i-PNyKRLGwSzcYcn8XPFnz7J">
            I dag omfattas omkring 34 000 personer av fas 3. Enligt uppgifter
            från IFAU är det en relativt stor andel av fas 3-deltagarna som
            upplever verksamheten som meningsfull på det personliga planet.
            Hela två tredjedelar av deltagarna gör dock bedömningen att verksamheten
            inte förbättrar eller till och med försämrar deras möjlighet till
            att få ett vanligt arbete. En relativt stor del av verksamheterna
            har också en begränsad allmän samhällsnytta.
          </p>
          <p xml:id="i-ateG4Pbot66r19Dq71YKK">
            Sverigedemokraternas ambition är att antalet deltagare i fas
            3 gradvis ska minska och att verksamheten successivt ska fasas
            ut. I syfte att närma oss denna målsättning föreslår vi genom
            denna budget en rad åtgärder för att skapa fler utbildningsplatser,
            lärlingsjobb, fler anställningar inom offentlig sektor, stimulans
            till gröna näringar på landsbygden och åtgärder för förbättrat
            företagsklimat, ökad tillväxt och ökad anställningsbenägenhet
            hos små och medelstora företag. Som ett ytterligare led i vår
            strävan efter att öka samhällsnyttan och bekämpa långtidsarbetslösheten
            och ungdomsarbetslösheten vill vi även göra en satsning på s.k.
            föreningsjobb.
          </p>
          <p xml:id="i-Y6eAW5kvwSJjCX8zoopB1P">
            Det finns mängder av samhällsnyttiga föreningar som är i stort
            behov av utökade arbetsinsatser men inte själva har ekonomiska
            möjligheter att bekosta detta. Vare sig det gäller en hästgård,
            ett fotbollslag, en pensionärsförening eller ett kulturarvsprojekt,
            så finns uppgifter som skulle kunna utföras bättre med hjälp av
            fler händer.
          </p>
          <p xml:id="i-HHAnp6uxTahoUB6gb8n8oc">
            I Göteborg har en liknande verksamhet sedan några år tillbaka
            bedrivits lokalt med direkt inriktning på arbetslösa ungdomar,
            vilket har gett positiva reaktioner.
          </p>
          <p xml:id="i-TBr4bSJzFtzduoWsRj7aDx">
            Sverigedemokraterna vill dock inte begränsa detta projekt till
            enbart ungdomar, eller till enskilda orter. Vi avser att under
            en försöksperiod på fyra år inrätta ett stimulansbidrag till kommunerna
            för detta ändamål. Målsättningen är att via lönesubvention kunna
            erbjuda kollektivavtalsenliga löner upp till 75 procent av heltid.
          </p>
          <head xml:id="i-64DFR5fNeegaU9PUBatRFW" type="h1">
            6 Landsbygden
          </head>
          <p xml:id="i-6obk1CAoDDSd9qv3gP1ov2">
            Sverigedemokraterna betraktar frågor som rör landsbygdens villkor,
            där 1,4 miljoner svenskar bor och verkar, som mycket högt prioriterade.
            Tyvärr är många landsbygdskommuner också avfolkningskommuner.
            Visserligen har urbaniseringstrenden naturliga förklaringar men
            vi avser föra en politik för hela Sverige.
          </p>
          <p xml:id="i-LpJeBk1A6MdS2CaQkQx6uE">
            Nuvarande regering har slagit in på fel linje i flertalet frågor
            som rör landsbygdens villkor. Sverigedemokraterna ser att det
            finns näringar som kan blomstra på landsbygden och att avfolkningstrenden
            kan motverkas genom att skapa optimala förutsättningar för tillväxt
            och sysselsättning i landsbygdsmiljöer. Många företag kan antas
            må bättre i landsbygden än i tätort. Exempel på detta är företag
            som inte har samma nytta av de skalfördelar som uppstår i urban
            miljö liksom företag som inte har nytta av att befinna sig i närheten
            av sin marknad förutsatt att goda kommunikationer finns. Det rör
            sig också om företag som arbetar med vidareförädling av råvaror.
            Utmaningen ligger i att skapa förutsättningar för näringar som
            drar nytta av de fördelar som landsbygden erbjuder inom exempelvis
            skog, jordbruk, vattenbruk, besöksnäring, gruvor och mineraler
            samt natur- och kulturmiljöer.
          </p>
          <p xml:id="i-8S2LrexQTxRqn58GC3G1u6">
            Sverigedemokraterna presenterar här kraftfulla satsningar för
            att landsbygden ska kunna leva, växa och frodas. Tillsammans skapar
            vi förutsättningar för 25 000 nya jobb på landsbygden.
          </p>
          <head xml:id="i-6h93FnUvNfHJgvkw4RyKTk" type="h2">
            6.1 Skogsnäring
          </head>
          <p xml:id="i-HxQdugosMzmG2YfU43nKbL">
            I Sverige har skogen brukats i industriell skala sedan 500–600
            år före Kristus. I dag sysselsätter skogsindustrin direkt och
            indirekt 200 000 människor. Sverige är världens näst största exportör
            av papper, pappersmassa och trävaror och svarar för en nettoexport
            på 95 miljarder kronor. Utgångspunkten för Sverigedemokraternas
            skogspolitik är två övergripande och jämställda mål: miljömålet
            och produktionsmålet.
          </p>
          <p xml:id="i-RUddU1frNeXywtDbnKXoJq">
            Enligt Skogsstyrelsen har miljöhänsynen inte alltid levt upp
            till en acceptabel nivå. Sverigedemokraterna vill förbättra och
            förstärka förutsättningarna för Skogsstyrelsen att enklare och
            oftare kunna bistå med rådgivning till markägarna.
          </p>
          <head xml:id="i-UWQXa8d9uRtTPBbH6q5Dsu" type="h3">
            6.1.1 Inlandsbanan med tvärbanorna
          </head>
          <p xml:id="i-Uz6pKvMBHTWaSPN8Ksav4d">
            Skogsnäringen är beroende av bra transporter. Sverigedemokraterna
            vill ge Inlandsbanan och tvärbanorna ett rejält lyft. Inlandsbanan
            behöver bl.a. klara av högre axeltryck, få ett modernt trafikledningssystem
            och elektrifieras i samtliga delar, samtidigt som avsevärda förbättringar
            i underhållet behövs. Även tvärbanorna behöver elektrifieras.
            Därutöver behövs bättre terminaler anpassade för skogsråvara samt
            fler tågtider.
          </p>
          <p xml:id="i-AjSUuHL3gKkufL7ehfJvMR">
            En upprustning och modernisering av Inlandsbanan är inte enbart
            en skogspolitisk åtgärd; banan fungerar som redundans för hela
            järnvägsnätet. Skulle stambanan bli oframkomlig kan Inlandsbanan
            alltså fungera som reserv. Sverigedemokraterna vill ge Trafikverket
            i uppdrag att modernisera Inlandsbanan och tvärbanorna.
          </p>
          <head xml:id="i-FMZJpZ1tf7BoMjCqpY3oKN" type="h3">
            6.1.2 Norrbotniabanan
          </head>
          <p xml:id="i-8DtW8SxBGmsYYFrSn7P1x8">
            Sverigedemokraterna vill också under kommande mandatperiod inleda
            arbetet med att bygga Norrbotniabanan. Banan planeras för sträckan
            Umeå–Luleå och skulle medföra mycket positiva effekter för de
            befolknings- och industritäta kustnära städerna Umeå, Skellefteå,
            Piteå och Luleå. De största vinsterna uppstår som ett resultat
            av sänkta transportkostnader för godskunder samt restidsvinster
            för tågresenärer. Nuvarande system, där trafiken är hänvisad till
            Stambanan genom övre Norrland, är riskfyllt och sårbart genom
            en kombination av långt enkelspår utan möjlighet till omledning
            samt otillräckligt antal mötesstationer. Detta medför i dag stora
            förseningar, samtidigt som många företag inte har lagerkapacitet
            för många dagar utan tvärtom har sina produktionslager i konstant
            rörelse, på väg mot kund. Det sårbara systemet i dag medför således
            stora risker för företag som i värsta fall kan tappa kundernas
            förtroende och tvingas lägga ned sin produktion.
          </p>
          <p xml:id="i-AC4LKJTdxSKuyLDEkCi5pD">
            Kostnaden för banan väntas uppgå till knappt 22 miljarder kronor
            men väntas vara samhällsekonomiskt lönsam.
          </p>
          <p xml:id="i-SZZWA4uGAm1vajCn9KKG6E">
            Därutöver vill vi göra en inventering av Ostkustbanan och Södra
            stambanan för att kostnadskalkylera en upprustning och modernisering.
          </p>
          <head xml:id="i-Lu3N45NsFFk8A4oCYaCMrW" type="h3">
            6.1.3 Utbildning
          </head>
          <p xml:id="i-Wfokmqga9UqZ9faej5M6rA">
            Sverigedemokraterna vill också förstärka både Sveriges lantbruksuniversitet
            och Linnéuniversitetet, som agerar huvudman för skogs- och träprogrammet.
            Tillika bör Skogsinstitutet, som utbildar jägmästare och ansvarar
            för examina av skogsmästare, ges ökade resurser. Intresset för
            en framtid inom näringen ökar i takt med att politiken väljer
            att prioritera en näringslivsvänlig inriktning för skogen, och
            Sverige är i dag en av de ledande nationerna inom skogsforskning.
            Textilier, bioplaster, superstarka kompositer, kolfibermaterial
            och en ny generation drivmedel utvecklas och produceras redan
            på laboratorier och i fabriker. Sverigedemokraterna kommer att
            prioritera forskning inom skogsnäringen.
          </p>
          <head xml:id="i-WdZFfKCsndRuFMDXqt32dH" type="h3">
            6.1.4 Äganderätten
          </head>
          <p xml:id="i-UpresC3JgMwcN1GuXZquCB">
            Ungefär 330 000 privata ägare äger hälften av vår svenska skog.
            Det betyder per automatik att alla skogspolitiska åtgärder måste
            ske gemensamt med de privata brukarna för att över huvud taget
            vara möjliga. Utgångspunkten måste vara frihet under ansvar, och
            att respekten för äganderätten ska sträcka sig så långt som det
            är möjligt. Det innebär samtidigt att man bör vara försiktig med
            lagstiftning och att tolka internationella konventioner, så länge
            som de övergripande skogspolitiska målen inte är i fara.
          </p>
          <p xml:id="i-PimcgBun2HB1j27bbjYYEp">
            I stället för lagstiftning och tvingande regelverk bör frivilliga
            avtalslösningar vara att föredra. Detta gäller inte minst för
            markavsättningar, som bör kunna ske frivilligt men i vart fall
            genom att den enskilde markägaren är inkluderad i skyddsarbetet.
          </p>
          <head xml:id="i-Dc98VkePBQNEgCZR8UHZXD" type="h3">
            6.1.5 Torv
          </head>
          <p xml:id="i-CXfn9F84nR6rd2pQptvU5a">
            Sverigedemokraterna vill göra en grundlig utredning av att klassa
            torv som biodrivmedel utifrån ett miljö- och sysselsättningsperspektiv.
            Torvland utgör 25 procent av Sveriges landyta men utvinning bedrivs
            i dag på enbart 1 procent av den ytan. Om miljöaspekterna är negligerbara
            i förhållande till de sysselsättningsskapande effekterna bör sedan
            SGU (Sveriges geologiska undersökning) uppdras att inventera torvmarkerna
            för att utröna var samt i vilken utsträckning som brytning är
            lämplig.
          </p>
          <head xml:id="i-UekLRnmzxucWpAZAt8AFFP" type="h2">
            6.2 Vattenbruk och fiskodling
          </head>
          <p xml:id="i-GrZkdPQNxrB9zmTMiqnqTp">
            Sverige har nästan 100 000 sjöar och över 200 mil kust. Trots
            det är utnyttjandet av dessa resurser väldigt blygsamt. Sverige
            har potential att bygga upp ett hållbart och omfattande vattenbruk
            med ökad sysselsättning som följd. Under 2011 odlades det i vårt
            land ca 12 000 ton fisk. I vårt grannland Norge är motsvarande
            siffra närmare 1 miljon ton. Sverigedemokraterna vill utöka antalet
            fiskodlingar och skapa förutsättningar för att öka odlingen av
            matfisk till ca 300 000 ton, speciellt genom landbaserade odlingar.
            Trots en utredning som redogör för de positiva sysselsättningsskapande
            effekterna har regeringen uppvisat en närmast flagrant passivitet.
          </p>
          <head xml:id="i-SJBicJsSH8P8chthjReMkr" type="h2">
            6.3 Jordbruk
          </head>
          <p xml:id="i-HRyH8vH1xg5iMiYEFiXGC6">
            Sverigedemokraterna är starkt kritiska till flera av de direktiv
            som EU beslutat om och som får långtgående återverkningar på det
            svenska jordbruket. Vi vill i grunden omförhandla flera av avtalen
            för det svenska EU-medlem­skapet. Bland annat avser vi omförhandla
            handelsavtalen och förbjuda import av chark- och mejeriprodukter
            som tillverkats på sätt som inte är förenliga med den svenska
            djurskyddslagstiftningen. Detta medför att våra bönder slipper
            utsättas för en konkurrens som inte bygger på lika villkor utan
            ger konkurrenter en fördel enkom för att de inte sätter samma
            värde och fokus på djurens väl. Tillika ämnar vi reformera lagen
            om offentlig upphandling, som är reglerad i EU-rätt, för att förtydliga
            att livsmedel kan och bör upphandlas lokalt, något som i princip
            inte är förenligt med EU:s konkurrensregler. En dylik reform kan
            antas medföra långtgående fördelar för mindre jordbruk där lejonparten
            av den lokala eller regionala marknaden utgörs av det offentliga.
          </p>
          <p xml:id="i-FH3aZ3cC3qFBMStzVgMkdL">
            Sverigedemokraterna vill också kompensera svenska bönder för
            merkostnader som uppkommer till följd av att de lever upp till
            intentionerna i den svenska djurskyddslagstiftningen genom att
            införa ett särskilt djurvälfärdsbidrag. Vi vill dessutom kraftigt
            öka återbetalningen av dieselskatt till bönderna.
          </p>
          <head xml:id="i-CyXKW8DaC4VzxBVnVb9sg3" type="h3">
            6.3.1 Avbytartjänster
          </head>
          <p xml:id="i-Ht2sQR2a14cNUGXNFpXG84">
            Många lantbrukare inom animalieproduktion har en på många sätt
            utsatt position. För att underlätta vardagen för personer med
            djurbesättningar att vid sjukdom kunna vara sjukledig eller ta
            ut en kortare semester vill Sverigedemokraterna återinföra de
            statliga subventionerna för avbytartjänster, vilket konkret innebär
            att brukaren får en del av lönekostnaden betald när ersättningsarbetskraft
            sätts in.
          </p>
          <head xml:id="i-3haphNu2hqJEDCZhCHpcCo" type="h3">
            6.3.2 Livsmedelskontroller
          </head>
          <p xml:id="i-iKLDXb5WmJKw4cDWitej2">
            Skandalerna med fusk inom livsmedelsindustrin duggar tätt och
            vi menar att myndigheterna i dag saknar resurser för att på ett
            fullgott sätt kontrollera att det kött som handlas med är det
            som faktiskt står på förpackningen. Vi kommer därför att öka antalet
            livsmedelskontroller.
          </p>
          <head xml:id="i-QWVr352ijHRLQvyWNL9AVZ" type="h2">
            6.4 Kulturmiljövård
          </head>
          <p xml:id="i-9Go381L4A4rh3ieoW2qJBm">
            En viktig del av vårt kulturarv är de byggnader som bedöms vara
            av kulturhistoriskt värde. De fyller inte minst funktionen av
            att lyfta fram kulturarvet i det svenska vardagliga samhället.
            Sverigedemokraterna vill införa ett särskilt riktat ROT-avdrag
            för renoveringsarbete på byggnader av kulturhistoriskt värde.
          </p>
          <p xml:id="i-5F2dgZYNXYg5Cp2PJgYXwv">
            Vi vill också förstärka den kyrkoantikvariska ersättningen samt
            införa en helt ny kulturarvsfond för att bevara och stimulera
            den svenska kulturmiljön.
          </p>
          <head xml:id="i-8P2adrbeaAK5MqKZAranVs" type="h2">
            6.5 Turism och besöksnäring
          </head>
          <p xml:id="i-PWLP1JJRv4fntHMdivUQsj">
            Under 2011 omsatte den svenska besöksnäringen 264 miljarder kronor
            och hade ca 165 000 anställda. En av Sveriges största turistorganisationer
            har satt upp som mål till 2020 att öka omsättningen till 500 miljarder
            kronor.
          </p>
          <p xml:id="i-G97JYi5CEk3swKvntPS2pN">
            Sverigedemokraterna vill öka stödet bl.a. till mindre flygplatser
            med lönsamhetsproblem samt till viss trafik av samhällsintresse.
          </p>
          <p xml:id="i-P7q2w2W6qh8ZptQ4X7sghb">
            Sverigedemokraterna vill tillika underlätta regelverken för uppförande
            av nya anläggningar, såsom hotell eller skidliftar i fjällmiljö.
            Vid flera tillfällen har entreprenörer nekats tillstånd på alltför
            vaga och omotiverade grunder.
          </p>
          <p xml:id="i-6khtSMk6mbrEMAydz67tP7">
            Tillgången till kompetent personal är viktig. Sverigedemokraterna
            vill tillsammans med Turismakademin och Myndigheten för yrkeshögskolan
            utbilda för näringens behov och kommer att tilldela resurser för
            detta.
          </p>
          <head xml:id="i-BmyywcnuoyVb9VaQGp7qSg" type="h2">
            6.6 Gruvor
          </head>
          <p xml:id="i-7sdDXVzVNUQc9D8AiZxLWJ">
            Den svenska gruvnäringen är allmänt oomtvistad. Efterfrågan från
            Kina tillsammans med EU:s ambitioner om att bli mer självförsörjande
            driver upp priserna. Den svenska gruvnäringen har därtill långa
            anor; exempelvis började Falu koppargruva brytas redan i förkristen
            tid och under medeltiden stod den för två tredjedelar av Europas
            samlade kopparproduktion.
          </p>
          <head xml:id="i-VDQaHB1ZM53qaZX3ufJ33b" type="h3">
            6.6.1 Malmbanan
          </head>
          <p xml:id="i-7bZMGwfMDMQaQg5RXsKJ2i">
            Sverigedemokraterna vill få till stånd en kraftig upprustning
            av Malmbanan med dubbelspår på de mest överbelastade sträckorna,
            i princip Kiruna–Riksgränsen samt Luleå–Boden. Den omfattande
            gruvverksamheten i Ludvika och Grängesberg kommer att skapa kapacitetsproblem
            då malmtransporterna där i princip inte har några alternativ till
            järnvägstransporter. Tågen behöver gå mot Gävle eller Oxelösunds
            hamn varför kapacitetsförbättringar måste till på dessa sträckor.
            Utöver detta behövs kapacitetsförbättringar på sträckorna Falun–Borlänge,
            Avesta–Fagersta samt Ställdalen–Frövi, vilka samtliga är viktiga
            sträckor för gruvnäringen.
          </p>
          <head xml:id="i-NR4Yh4LnEyRRfgWgYnfjPV" type="h3">
            6.6.2 Utbildning
          </head>
          <p xml:id="i-GcRdKB9ctbSwX41pY4Jkum">
            Det behövs också satsningar på utbildningar kopplade till näringen
            – såväl längre civilingenjörsutbildningar som KY-utbildningar
            till exempelvis maskinoperatörer. Vi avser öka resurserna till
            Myndigheten för yrkeshögskolan, till Luleå tekniska universitet
            samt till Högskolan Dalarna, vilken är huvudman för högskoleutbildningarna
            i Bergsskolan i Filipstad. Syftet är att öka antalet utbildningsplatser
            med inriktning mot gruv- och mineralverksamhet.
          </p>
          <head xml:id="i-FjkcgQh654MRvu6k8B1vEM" type="h2">
            6.7 Allmän värnplikt
          </head>
          <p xml:id="i-66Numx6retLQnPuXcAtqZ8">
            Sverigedemokraterna förespråkar ett återinförande av den allmänna
            värnplikten. På kortare sikt, redan i början av kommande mandatperiod,
            ska 6 000 ungdomar tas ut för genomförande av grundläggande militär
            utbildning (GMU). Målsättningen är att hälften av dessa vid godkänd
            utbildning ska kontrakteras för krigsplacering vid brigaderna.
            På lång sikt är målsättningen att huvuddelen av de unga männen
            i varje årskull ska genomföra värnplikt. Sverigedemokraterna vill
            återöppna ett antal nedlagda regementen och flottiljer samt mycket
            kraftigt förstärka Försvarsmaktens närvaro på Gotland.
          </p>
          <p xml:id="i-C91EduHo2uMYkrap4pJwXE">
            Den sysselsättningsskapande effekten bör inte negligeras i sammanhanget.
          </p>
          <head xml:id="i-EgJgeVeV8Gd6gBqvUvWjgs" type="h2">
            6.8 Höjd milersättning
          </head>
          <p xml:id="i-XB7vDQTwrRG3fE7rgpUZdF">
            Sverigedemokraterna är oroade över regeringens oförståelse för
            att många människor är direkt beroende av bilen för att ta sig
            till och från jobbet. Många människor i vårt land bor helt enkelt
            på ett sätt där det över huvud taget inte finns några kollektiva
            färdmedel att välja bland. De höjda bränslekostnaderna har orsakat
            stora problem för många delar av landsbygden.
          </p>
          <p xml:id="i-6pmKQztd8QFbBMcGTmJJnb">
            Eftersom vi eftersträvar en arbetslinje väljer vi därför att
            höja milersättningen för reseavdrag med totalt 4 kronor per mil.
            Milersättningen har legat still sedan 2008 samtidigt som bensinpriset
            stigit med närmare 3 kronor per liter. Detta förslag bidrar till
            att skapa en rörligare arbetsmarknad som sänker trösklarna in
            på arbetsmarknaden för människor på landsbygden. För en person
            som pendlar tio mil per arbetsdag skulle detta innebära omkring
            9 000 kronor i ökat reseavdrag per år.
          </p>
          <head xml:id="i-XPhqqgVbsurQvA78Ng1ngf" type="h2">
            6.9 Landsbygdsprogrammet
          </head>
          <p xml:id="i-HLJ72JKpAMio6e8ToweoL8">
            För programperioden 2014–2020 har EU:s medfinansiering för landsbygdsprogrammet
            sänkts. För att detta inte ska få en negativ inverkan på landsbygden
            och dess näringar vill Sverigedemokraterna öka den svenska medfinansieringen
            så att landsbygdsprogrammets totala budget håller en likvärdig
            nivå som tidigare.
          </p>
          <p xml:id="i-44Kzv3h1FZmo4h8aFpBXZm">
            Sverigedemokraterna uppskattar att regeringen sent omsider valt
            att skjuta till ytterligare medel för att kompensera förlusten.
            Vi kommer att följa upp ärendet och vid behov avsätta ytterligare
            medel.
          </p>
          <head xml:id="i-SovinbpZwaxP3p5ueS8PWz" type="h1">
            7 Småföretagare
          </head>
          <head xml:id="i-RQPQrEXESBD2KFMuA6BdiE" type="h2">
            7.1 Slopad löneavgift för småföretag
          </head>
          <p xml:id="i-9TKSXnR6JvBkC2DLj528Pt">
            Sverigedemokraterna är kritiska till den börda av skatter på
            arbete som de mindre företagarna tvingas betala. Den generella
            sänkningen av arbetsgivaravgiften på 1 procentenhet som regeringen
            genomförde riktar sig alltför brett och kommer huvudsakligen de
            större företagen till gagn. Samtidigt ser vi hur allt färre jobb
            skapas hos de större företagen. Tvärtom har fyra av fem nya jobb
            skapats av just de samhällsbärande småföretagarna. Sverigedemokraterna
            föreslår därför kraftiga förbättringar för småföretagen som ett
            led i att stimulera sysselsättningen.
          </p>
          <p xml:id="i-Jx1jeaX8WeuPD8zEmD7BbD">
            Stora delar av arbetsgivaravgiften kopplas till olika förmåner.
            Dessa är, i fallande skala med avseende på skattesats: ålderspensionsavgift,
            sjukförsäkringsavgift, arbetsmarknadsavgift, föräldraförsäkringsavgift,
            efterlevandepensionsavgift samt arbetsskadeavgift. En sänkning
            av någon av dessa avgifter får alltså en direkt konsekvens i andra
            delar av det offentliga systemet. Utöver dessa avgifter finns
            dock en direkt skatt, den s.k. allmänna löneavgiften, som inte
            har någon korrelation med någon annan mottagare inom de offentliga
            trygghetssystemen. Den allmänna löneavgiften uppgick för 2013
            till 9,88 procent och utgör således en knapp tredjedel av de totala
            arbetsgivaravgifterna på 31,42 procent. Denna löneskatt uppfattas
            som djupt orättvis av många företagare och hämmar deras incitament
            och möjligheter till att nyanställa.
          </p>
          <p xml:id="i-Sm5WYL8MAK9odtpGP4eaRL">
            Sverigedemokraterna vill helt avskaffa den allmänna löneavgiften
            för samtliga företag med en lönesumma på upp till 2 710 080 kronor
            per år, motsvarande nio tjänster med genomsnittlig lön per löntagare.
            Det innebär att totalt 300 000 småföretag helt undantas från allmän
            löneavgift. Företag med en högre total lönesumma betalar vanlig
            löneavgift enbart på de delar som överstiger takbeloppet. På så
            vis skapar vi inte bara kraftiga incitament för att nyanställa
            utan undviker också de tröskeleffekter som annars kan uppstå när
            företag växer från mikro- till småföretag och vidare till medelstora
            företag.
          </p>
          <p xml:id="i-SU6EGpJi2YMrncDmgB8JKC">
            Tillsammans med det kraftigt lindrade sjuklöneansvaret för mindre
            företag kan detta antas medföra mycket positiva möjligheter för
            de minsta företagen att växa sig större och anställa fler.
          </p>
          <head xml:id="i-DwQD1LyB1nZsNkSBXFtQLS" type="h2">
            7.2 Sjuklöneansvar
          </head>
          <p xml:id="i-JDSHTgoE6aTtysi8rGmjdH">
            Sverigedemokraternas ambition är att göra det både billigare
            och enklare att anställa. Det är därmed vår avsikt att reformera
            sjuklöneansvaret på så vis att mikro- och småföretagens börda
            lindras avsevärt. För att undvika tröskeleffekter konstruerar
            vi reformen på så sätt att varje företag får göra avdrag för sina
            sjuklönekostnader motsvarande sjuklönekostnaden för en genomsnittlig
            anställd, upp till ett maxtak på tio anställda. Vid fler än tio
            anställda ersätts företaget enbart upp till maxtaket och vid färre
            ersätts man upp till det antal anställda man de facto har. Ett
            genomsnittligt småföretag skulle därmed få dra av sjuklönekostnader
            upp till 22 658 kronor per år. Ett mikroföretag med en något friskare
            personal än genomsnittet slipper således helt att betala sjuklönekostnader.
            Även större företag med personal som är mindre benägen än genomsnittet
            att sjukskriva sig kan undslippa sjuklönekostnader helt. Reformen
            minskar sjuklönekostnaderna för företagarna med totalt 2,65 miljarder
            kronor, varav den absoluta merparten, 2,5 miljarder, går till
            företag med färre än 50 anställda.
          </p>
          <p xml:id="i-ArsZLH3ssNYqbPbXvReLsH">
            Ett lindrat och i flera fall helt avskaffat sjuklöneansvar bedöms
            ha en mycket positiv inverkan på sysselsättningen. I en rapport
            från företagarna visar det sig att sjuklöneansvaret har haft en
            stor betydelse för en fjärdedel av företagarna när det gäller
            att inte anställa personer utanför familjen.
          </p>
          <head xml:id="i-254bkRy44hRokQjebq1WJH" type="h2">
            7.3 Turordningsreglerna
          </head>
          <p xml:id="i-YL5vxAzK7F4HXpBoML3a6F">
            De svenska turordningsreglerna, reglerade under lagen om anställningsskydd
            (LAS), kom till under en tid då arbetsmarknadens rörlighet var
            betydligt lägre än i dag. Arbetsmarknadens funktionssätt har dock
            förändrats och det är fullt rimligt att även turordningsreglerna
            förändras och anpassas till dagens marknadsförhållanden. För att
            säkerställa tryggheten för arbetstagarna är det viktigt att LAS
            finns kvar, men det är Sverigedemokraternas åsikt att undantagen
            i turordningsreglerna behöver utökas. Dagens regelverk är helt
            enkelt för stelt och leder till att framför allt ungdomars intressen
            åsidosätts genom principen om sist in först ut. Arbetsgivare kan
            enkelt reglera storleken på sin personalstyrka men har betydligt
            svårare att reglera dess sammansättning. För att ge arbetsgivarna
            större möjligheter att behålla nyckelpersoner med rätt kompetens
            vill vi utöka antalet tillåtna undantag som medges, från två till
            fem.
          </p>
          <p xml:id="i-Y1VkTYVbxJgFDMn4kmSnsa">
            Reformen bedöms underlätta situationen för de som står längst
            från arbetsmarknaden samt även stimulera produktivitet och strukturomvandling.
          </p>
          <head xml:id="i-5pbBiFAZV5t1qtF9hA7aja" type="h1">
            8 Stockholm
          </head>
          <p xml:id="i-2RWmdHVLnEWEqGk5UvyMdy">
            Sverigedemokraterna är hela Sveriges parti. Det innebär att vi
            också är ett parti för rikets huvudstad – Stockholm. I Stockholms
            län bor i dag drygt två miljoner människor. Stockholm står för
            en betydligt större del av hela den svenska bruttonationalprodukten
            än vad som kan förväntas givet befolkningsmängden. Bruttoregionalprodukten
            (BRP) per invånare i Stockholms län låg 2010 på 486 000 kronor
            medan riksgenomsnittet låg på 354 000 kronor, en överrepresentationsfaktor
            motsvarande 1,37. Det innebär alltså att trots att Stockholm utgör
            bara drygt en femtedel av befolkningen, så produceras nästan en
            tredjedel av alla varor och tjänster i Stockholm. I förlängningen
            innebär det att hinder mot tillväxten i Stockholm kommer att bli
            kännbara, inte bara för huvudstaden, utan för hela riket.
          </p>
          <p xml:id="i-E2N9iK4cwwTpXv1B2PvvYm">
            Det enskilt största tillväxthindret i Stockholmsregionen i nuläget
            är den bristande tillgången till bostäder. Detta medför ett slags
            geografisk missmatchning i bemärkelsen att det finns företag som
            vill anställa, att det finns kompetent arbetskraft att tillgå,
            men att arbetskraften inte finns inom rimligt pendlingsavstånd
            från arbetsplatsen och/eller saknar möjlighet att flytta närmare
            arbetsplatsen. Det innebär vidare att det inte är tillräckligt
            att enbart kräva fler bostäder, utan också att satsa kraftigare
            på transportinfrastruktur så att större delar av arbetskraften
            hamnar inom ett godtagbart pendlingsavstånd. Det är heller inte
            rimligt att bygga prisvärda bostäder en masse någorlunda centralt
            i Stockholm. Å ena sidan är markpriserna mycket höga, å andra
            sidan uppskattar stockholmarna de grönområden och parker som inte
            redan har exploaterats. Tillgänglighet till effektiv transportinfrastruktur
            i kranskommunerna är en förutsättning för att bygga attraktiva
            bostadsområden.
          </p>
          <p xml:id="i-ZfaoNt2SzCwDmfSnpYPst">
            För att tillväxten i Stockholm inte ska hindras mer än vad som
            redan skett ser Sverigedemokraterna det som en statsangelägenhet
            att Stockholms transportinfrastruktur, med fokus på tunnelbanan,
            utvecklas. Detta är kostsamma projekt och Sverigedemokraterna
            ser det därför som rimligt att staten går in med en betydande
            andel av finansieringen.
          </p>
          <head xml:id="i-25YwxAD3rjvAz5K92abrQ8" type="h2">
            8.1 Utbyggnad
          </head>
          <p xml:id="i-BwWTEzyURsfyKc9yDyh42J">
            De mest prioriterade delarna av en utbyggnad av tunnelbanenätet
            anses vara en sträckning från Kungsträdgården till Nacka, samt
            en avgrening av blå linje som ansluter till grön linje mot företrädesvis
            Hagsätra, vilket får till följd att nuvarande linje 19 byter färg
            från grön till blå. Därutöver prioriteras en förlängning av den
            blå linjen till Barkarby. En förlängning är också nödvändig till
            Hagastaden. Sverigedemokraterna är positiva till utbyggnaden så
            som den föreslås inom ramen för Stockholmsförhandlingen.
          </p>
          <p xml:id="i-CEYk5vmcEQN29MYnhyraBA">
            Den totala kostnaden för den föreslagna utbyggnaden, inklusive
            fordon och depåer, väntas uppgå till 25,7 miljarder kronor.
          </p>
          <head xml:id="i-EegppWeFZSJh7ihGD82ScY" type="h2">
            8.2 Finansiering
          </head>
          <p xml:id="i-F6w4xuqD9KMz6LJMkkM2cF">
            Sverigedemokraterna är däremot kraftigt negativa till det finansieringsförslag
            som förhandlats fram. I Stockholmsförhandlingen indikeras att
            regeringen är beredd att ta ett visst finansieringsansvar, givet
            att Stockholmskommunerna själva bygger bostäder på beställning.
            Ju fler bostäder ni bygger, desto mer tunnelbana får ni, är regeringens
            förhandlingsperson HG Wessbergs mantra. Går man in på djupet visar
            det sig dock att staten inte alls är särskilt givmild gentemot
            stockholmarna. Man tillgodoräknar sig nämligen själv trängselskatten,
            som påtvingats stockholmarna, och betraktar den som ett statligt
            bidrag till Stockholm och inte som en del av regionens egna finansiering.
            Detta är givetvis löjeväckande och snudd på kränkande. Regeringens
            förhandlingsperson föreslår också att nya skatter påförs stockholmarna
            för att samlas in av staten och sedan återbördas till Stockholm
            i form av bidrag. Man öppnar vidare upp för finansiering genom
            en lånefacilitet i Riksgäldskontoret. Den faktiska medfinansieringen
            från statens sida uppgår till enbart 3,825 miljarder kronor, av
            totalen på 25,7 miljarder kronor. Staten bidrar alltså med mindre
            än en sjundedel i detta för riket viktiga transportinfrastrukturprojekt.
          </p>
          <p xml:id="i-VvrcZDpfbowUdsQAjy3WSp">
            Sverigedemokraterna är ett pragmatiskt parti. Vi ser att Stockholm
            är i behov av förbättrad transportinfrastruktur, vi ser att detta
            är ett projekt som är för stort för att drivas på kommunal eller
            landstingskommunal nivå och vi ser att en minskad tillväxt i Stockholm
            blir smärtsamt för hela riket. Vi väljer därför att tydligt deklarera
            vår ståndpunkt: staten ska ställa upp med hälften, 50 procent,
            av finansieringen. Detta avser direkta transfereringar och inte
            någon lånefacilitet. I summan tillgodogörs heller inte stockholmarnas
            trängselskatter, utan dessa bör i stället redovisas i den andra
            hälften som förväntas komma från regionen.
          </p>
          <p xml:id="i-6FZDhGVQ9gfiepHJbF4Qbh">
            Konkret innebär detta att vi fr.o.m. 2017 skjuter till medel
            från statens sida för att påbörja en utbyggnad av tunnelbanan
            i Stockholm.
          </p>
          <head xml:id="i-KVoXUya3JvUfQQJJD2yRCT" type="h2">
            8.3 Bostäder
          </head>
          <p xml:id="i-GBLUZTNPfAwvPsQgwdr8bG">
            Sverigedemokraterna ifrågasätter hur regeringens förhandlingsperson
            väljer att peka med hela handen kring hur, var och hur många bostäder
            som måste byggas för att staten ska hjälpa till med att finansiera
            en tunnelbaneutbyggnad. Kommunen, eller i vart fall regionen,
            ska ha ett betydligt större inflytande över bostadsprojekt på
            hemmaplan. Det ligger i varje kommuns egenintresse att öka sin
            skattebas genom att skapa attraktiva boendemiljöer så att fler
            väljer att bosätta sig just där. Staten ska således inte tvinga
            fram nya miljonprogramsområden mot den enskilda kommunens vilja.
          </p>
          <p xml:id="i-44anJDdSxGdrPUifVFzpp6">
            Det konkreta bostadsbehovet kan heller inte analyseras utan att
            ta hänsyn till invandringens volymer samt till den s.k. EBO-lagen.
            Sverigedemokraternas invandringspolitik skulle medföra en drastiskt
            minskad invandring och följaktligen minska efterfrågan på bostäder,
            samtidigt som ett avskaffande av EBO-lagen skulle underlätta situationen
            för i huvudsak storstäderna. Sverigedemokraterna motsätter sig
            också kraftigt att kommuner ska tvingas ha ett mottagande av nyanlända.
            Frågan om mottagande och att upprätta avtal med Migrationsverket
            ska ligga under kommunal jurisdiktion.
          </p>
          <head xml:id="i-FsfCnEtkvNWdJYuy8Nd2sp" type="h2">
            8.4 Trängselskatter
          </head>
          <p xml:id="i-AfjKqzpx2URN87YQtmcGNn">
            Sverigedemokraterna är mycket kritiska till de friheter som regeringens
            förhandlingsperson tar sig avseende beskattande av bilpendlande
            stockholmare. Utöver nuvarande trängselskatt, som genomfördes
            på ett demokratiskt tvivelaktigt sätt och som regionen alltså
            inte kan tillgodogöra sig som sina egna medel, föreslås inom ramen
            för Stockholmsförhandlingen en massiv utveckling av skatten. Man
            föreslår dels en chockhöjning av den befintliga skatten med upp
            till 75 procent, dels att införa trängselskatter på Essingeleden.
            Totalt väntas stockholmarna bidra med ytterligare 9 miljarder
            kronor i trängselskatter, som alltså staten och inte regionen
            kan tillgodogöra sig.
          </p>
          <p xml:id="i-WKhGXdsU2WzP4Rgai5inEU">
            Sverigedemokraterna har tidigare arbetat såväl lokalt som i riksdagen
            mot införandet av nya trängselskatter i Göteborg och kommer att
            verka lika målmedvetet mot att dessa skatter pådyvlas stockholmarna.
          </p>
          <head xml:id="i-DhhV8z7Kqc7YbRPzod4Qny" type="h1">
            9 Jämställdhet
          </head>
          <p xml:id="i-T5zphkGaJG4F6EimexfYNX">
            Det är Sverigedemokraternas uppfattning att den svenska jämställdhetsdebatten
            ofta hamnat fel och tagit felaktiga utgångspunkter. Alltför stort
            fokus har lagts vid enskilda symbolfrågor som endast berör en
            liten andel av landets kvinnor samtidigt som många av de frågor
            som på allvar berör en stor andel av landets kvinnor i deras vardag
            har hamnat i skymundan. Så länge det är ett resultat av fria val
            och så länge det finns en tydlig möjlighet att avvika från normen
            ser Sverigedemokraterna det inte som ett problem att gruppen män
            och gruppen kvinnor inte gör exakt samma saker på exakt samma
            sätt. Vår uppfattning är att politikens roll bör vara att motverka
            diskriminering, upprätthålla valfrihet och likhet inför lagen
            och att försöka underlätta tillvaron för män såväl som kvinnor
            i de livssituationer som de själva valt.
          </p>
          <p xml:id="i-MoAQir9RM3aEwmoX2fVi3g">
            Att kvinnor i högre utsträckning än män väljer att arbeta inom
            offentlig sektor utgör inte nödvändigtvis ett problem. Att arbetsvillkoren
            och arbetsmiljön inom den offentliga sektorn ofta är sämre än
            inom den privata sektorn och att detta drabbar kvinnor särskilt
            hårt, är däremot ett stort problem.
          </p>
          <p xml:id="i-8kETy7pAdZ2RfRCbM3rcFh">
            Drygt 100 000 anställda inom den offentliga sektorn, varav lejonparten
            återfinns hos kommunerna, arbetar i dag deltid trots att de hellre
            skulle vilja arbeta heltid. Detta är såklart ett problem för såväl
            män som kvinnor, men eftersom huvuddelen av dessa drygt 100 000
            deltidsanställda utgörs av kvinnor bör det betraktas som ett allvarligt
            jämställdhetsproblem. Det faktum att deltidsjobb är mer vanligt
            förekommande hos kvinnor än män (ungefär var tredje kvinna jobbar
            deltid, men bara var tionde man) riskerar att leda till sämre
            löneutveckling, sämre karriärmöjligheter och lägre framtida pension.
          </p>
          <p xml:id="i-7nSquEETYhGHjDn8X6cjhz">
            Att erbjuda alla deltidsanställda möjlighet till heltid inom
            hela den offentliga sektorn skulle medföra en offentligfinansiell
            kostnad på 5,9 miljarder kronor. Det skulle då skapa omkring 25
            000 nya helårsarbetskrafter inom vården, skolan och omsorgen,
            vilket kan jämföras med regeringens sänkta krogmoms som kostade
            ungefär lika mycket och antas ha skapat som högst omkring 3 000
            nya jobb.
          </p>
          <p xml:id="i-KUz6W8zeA3g2iDf9T7mA1i">
            Sverigedemokraterna vill skapa möjlighet till heltid för samtliga
            anställda inom den offentliga sektorn.
          </p>
          <p xml:id="i-GxHtRET1XSGECN8GNvfgs1">
            I första hand vill vi åstadkomma detta genom ett stimulansbidrag,
            men skulle detta inte visa sig tillräckligt är vi beredda att
            överväga lagstiftning.
          </p>
          <p xml:id="i-PhSXBT6fiwSFujtDD9mqsv">
            Vi vill också utöka rätten till deltid, förbättra arbetsmiljön
            inom den offentliga sektorn, samt införa tydligare karriärvägar
            och stimulera kompetensutveckling, vilket borgar för högre lönenivåer.
          </p>
          <head xml:id="i-2cANbPuBwvQqSZNRrZzw6d" type="h2">
            9.1 Utökad möjlighet till heltid i offentlig sektor
          </head>
          <p xml:id="i-MJ1bLCQUdvdXWK2egLrdBT">
            Inom primär- och landstingskommunal sektor är ca 50 procent av
            personalen deltidstjänstgörande. Här återfinns också många av
            de kraftigt kvinnodominerade yrkena, exempelvis inom vården. I
            vissa kommuner uppgår andelen deltidsanställda kvinnor till så
            många som tre fjärdedelar. För många är det såklart en självvald
            situation för att kombinera arbetet med studier, barn, familj
            eller motsvarande. Inom hela den offentliga sektorn är det dock
            nästan var fjärde (23 procent) deltidsanställd som vill arbeta
            heltid men enbart erbjuds deltid. Tyngdpunkten ligger inom den
            kommunala sektorn, där nästan tre av tio (29 procent) deltidsanställda
            vill arbeta heltid.
          </p>
          <p xml:id="i-QTUZzzyRS3eiM228WHzy8c">
            Inom det privata näringslivet är problemet inte tillnärmelsevis
            lika stort. Sverigedemokraterna kan och vill heller inte styra
            över de privata arbetsgivarna. När arbetsgivaren är den offentliga
            sektorn har vi dock ett ansvar. Sverigedemokraterna vill utöka
            möjligheten till heltid inom offentlig sektor.
          </p>
          <p xml:id="i-VvNC3XFXyaE2uP4ee75JPS">
            Enligt vårt förslag ska den som har arbetat sex månader efter
            att provanställningen övergått i en tillsvidareanställning ha
            möjlighet att söka och få en heltidsanställning. Vårt förslag
            består också av en tvåstegsraket, där vi i ett första skede skjuter
            till de medel som krävs, från staten till övriga delar av den
            offentliga sektorn, för att därefter vid behov ändra på lagar
            och regelverk. I grunden utgår vi dock från att ett stimulansbidrag
            är tillräckligt, då det knappast kan finnas andra än ekonomiska
            skäl för kommuner och landsting att inte i högre grad erbjuda
            heltidsarbete.
          </p>
          <p xml:id="i-DRCk6zKV6jCiNwuy3MznDb">
            Förslaget kommer att skapa omkring 25 000 nya helårsarbetskrafter
            inom den offentliga sektorn och kan kostnadsmässigt jämföras med
            regeringens sänkning av restaurang- och cateringmomsen, som på
            sin höjd har skapat omkring 3 000 nya jobb.
          </p>
          <head xml:id="i-DYCD1H3Jb6aQ9qHkuc1o2S" type="h2">
            9.2 Utökad rätt till deltid
          </head>
          <p xml:id="i-67ZpwdBrEpM8q8xjGB9rji">
            Skillnaden i mäns och kvinnors sjukfrånvaro har ökat sedan 80-talet.
            En arbetshypotes från IFAU gör gällande att kvinnors sjukfrånvaro
            ökar vid tidpunkten för barnafödande och att nivåskillnaden gentemot
            männen inte utjämnas förrän 15 år efter det första barnet.
          </p>
          <p xml:id="i-95mv72EiGcZ7TRkDQbFd2H">
            Med nuvarande regelverk har den ena föräldern en lagstadgad rättighet
            att arbeta på 75 procents deltid fram till dess att barnet fyller
            åtta år. Det förefaller som att detta inte är optimalt för många
            föräldrar och att man, åtminstone den första tiden, borde ges
            möjlighet att arbeta mindre än 75 procent. Sverigedemokraterna
            vill utöka möjligheterna att arbeta deltid, ned till 50 procent.
          </p>
          <p xml:id="i-6ssca9qdWmAWEB3T2NiuRg">
            Kvinnor är i högre utsträckning än män sjukskrivna och detta
            gäller inom samtliga yrkesgrenar. Att utöka familjernas flexibilitet
            och möjlighet att vara hemma mer tid med barnet än i nuläget är
            ett sätt att bekämpa detta problem.
          </p>
          <head xml:id="i-9sVRz4fuZP152Keu8WhqnW" type="h2">
            9.3 Kompetensutveckling, karriärvägar och lön
          </head>
          <p xml:id="i-9sG7vtjpgRpCb9b2uYhcnS">
            Att kvinnor är dominerande på de offentliga arbetsplatserna,
            med de tämligen personalintensiva vård- och omsorgsyrkena, är
            egentligen inte förvånande. Diskrepansen uppstår redan i gymnasiet;
            i en rapport från Högskoleverket konstateras att de yrkesförberedande
            programmen är kraftigt könsuppdelade efter ett traditionellt mönster.
            Kvinnor läser i betydligt högre utsträckning barn-, fritids-,
            eller omvårdnadsprogram. Männen läser i stället bygg-, el-, energi-,
            fordons-, och industriprogrammen. Som rapporten också konstaterar
            handlar jämställdhet om att ge kvinnor och män lika villkor och
            samma frihet att välja utbildning och yrke. Att försöka kvotera
            vissa utbildningar för att uppnå ett visst resultat är heller
            inte Sverigedemokraternas väg framåt. Det vi däremot kan konstatera
            är att kvinnor, redan från gymnasiet, i högre utsträckning väljer
            utbildningar som leder till yrken där arbetsgivaren tillhör det
            offentliga snarare än det privata, medan männen gör det motsatta.
          </p>
          <p xml:id="i-9AEhNUBPt2zEtfGnd8HHdV">
            Detta förklarar också stora delar av det lönegap mellan män och
            kvinnor som i dag är ett faktum. Enligt Medlingsinstitutet tjänar
            kvinnor i genomsnitt 88,5 procent av männens lön. Det finns alltså
            ett könsbaserat lönegap på 11,5 procent. Om man däremot tar hänsyn
            till faktorer som sektor, näringsgren och yrke så minskar det
            oförklarade gapet till 5 procent. Det optimala hade givetvis varit
            om det inte fanns något gap över huvud taget när man tagit hänsyn
            till alla faktorer, men faktum kvarstår att av det lönegap som
            finns så kan huvuddelen förklaras av att kvinnor väljer sektorer,
            näringsgrenar och yrken där lönenivåerna är lägre. Eller, kort
            och gott, kvinnor jobbar i högre utsträckning i offentlig sektor,
            medan män jobbar i det privata.
          </p>
          <p xml:id="i-GtpacrcFMM8nG9q48NReMg">
            Om vi därmed kan göra den offentliga arbetsplatsen mer attraktiv,
            även i ett lönesammanhang, så kan vi också bidra till att minska
            det ursprungliga lönegapet mellan kvinnor och män. Sverigedemokraterna
            ser positivt på idén om att inrätta fler karriärvägar inom olika
            yrken i det offentliga. Löneskillnaden mellan exempelvis en nyutexaminerad
            sjuksköterska och en med 30 års erfarenhet är i dag på tok för
            låg. Förslaget att en erfaren lärare ska kunna bli förstelärare
            och sedermera även lektor är ett bra exempel på utökade karriärvägar.
            Det är heller inte uteslutande en fråga om lön, utan likväl om
            yrkesstatus.
          </p>
          <p xml:id="i-RYjpmVDpmrY84763RNBk3E">
            I kombination med att fler steg inom ett och samma yrke inrättas
            bör också möjligheterna till kompetensutveckling på arbetstiden
            ökas. Sverigedemokraterna vill på olika sätt hjälpa kommunerna
            att erbjuda kompetensutveckling.
          </p>
          <head xml:id="i-RbWsTHniHSNFpvBebZPdWr" type="h2">
            9.4 Underhållsstöd
          </head>
          <p xml:id="i-Y6KcLGi4qohdJRTX7uZ126">
            Underhållsstöd betalas ut av samhället när en bidragsskyldig
            förälder inte fullgör sin underhållsskyldighet. Det rör sig så
            gott som alltid – i 87 procent av fallen – om en pappa som lämnar
            kvar mamman med sitt barn. Den ensamstående småbarnsmamman får
            således själv ta hand om och uppfostra sitt barn. Sverigedemokraterna
            vill förbättra ensamstående småbarnsföräldrars ekonomiska situation
            och har som ambition att höja underhållsstödet med omkring 10
            procent.
          </p>
          <head xml:id="i-PuUaTFpMd98QWGovqAMS8k" type="h2">
            9.5 Graviditetspenning
          </head>
          <p xml:id="i-YPZxPqCtmbQgCnMPdNAyfo">
            Många gravida kvinnor nekas i dag graviditetspenning, till följd
            att de tvingas fortsätta att arbeta heltid, trots höggraviditet
            och inte sällan med fysiskt påfrestande uppgifter. Endast var
            femte gravid kvinna beviljades graviditetspenning under 2010.
            Sverigedemokraternas ambition är att nå en högre andel, så att
            fler kvinnor än i dag ges möjligheten att trappa ned eller helt
            ta en paus från arbetet under de sista veckorna av graviditeten.
            Vår målsättning är att andelen gravida som beviljas graviditetspenning
            uppgår till en tredjedel.
          </p>
          <head xml:id="i-9fzPmytB4D7i1D8q6SjZnJ" type="h2">
            9.6 Stärkt anhörigstöd
          </head>
          <p xml:id="i-6pe48QYLtR79X83QMCg64h">
            Anhörigstöd är viktigt såväl ur den anhöriges som ur samhällets
            synvinkel. För anhöriga handlar det om att få stöd och känna uppskattning
            för de insatser de gör för en närstående men det handlar även
            om den anhöriges behov av vila samt att få tid över för personliga
            angelägenheter för att kunna bemästra situationen på bästa sätt.
            Stödet kan vara möjlighet till avlösning men också korttidsboende,
            dagverksamhet, utbildning av anhörigvårdaren, anhörigcentral eller
            träffpunkter för anhörigvårdaren. Sverigedemokraterna vill även
            för detta ändamål ge kommunerna ett statligt stimulansstöd. Att
            stärka stödet till anhörigvårdare skulle framför allt minska äldre
            kvinnors börda.
          </p>
          <head xml:id="i-9GEZ4k7UzZw8hB3E6qyz9c" type="h2">
            9.7 Screeningprogram
          </head>
          <p xml:id="i-Jm7q6sbJWFLJhKKTUXNUtY">
            För att uppnå en lyckad behandling krävs tidiga insatser. Därför
            måste vården kontinuerligt arbeta med att upptäcka och identifiera
            sjukdomar så tidigt som möjligt. De svenska satsningarna på regelbundna
            kallelser till mammografi och cellprovstagningar har lett till
            en minskad dödlighet i bröstcancer och livmoderhalscancer.
          </p>
          <p xml:id="i-AmAhgWWpiFyuiYGn1iqJ8n">
            Sverigedemokraterna anser att dessa typer av screeningåtgärder,
            där symtomfria individer undersöks i förebyggande syfte, ska utökas.
            Vi förordar en satsning med syfte att introducera fler nationella
            screeningprogram.
          </p>
          <head xml:id="i-UKELHz4At3JbqtmBZqHSzE" type="h2">
            9.8 Hedersvåld
          </head>
          <p xml:id="i-7YcmFLEP6qcwRCkKQ3c1cA">
            Vid sidan av ovannämnda utökning och förlängning av de särskilda
            jämställdhetsinsatserna vill Sverigedemokraterna även på andra
            sätt intensifiera kampen mot det hedersrelaterade våldet och förtrycket.
          </p>
          <p xml:id="i-FDYRV19kwG1gdG1svB8ond">
            Som ett resultat av den ansvarslösa invandringspolitiken och
            den mångkulturalistiska samhällsordningen kan det enligt Ungdomsstyrelsen
            i dag finnas så många som 70 000 ungdomar som inte fritt får välja
            sin partner eller styra sina liv.
          </p>
          <p xml:id="i-3U3hJy4FiTnxNe7xCRifGp">
            Tyvärr har det hedersrelaterade våldet ofta kommit att kategoriseras
            som ett generellt uttryck för kvinnoförtryck och mäns våld mot
            kvinnor. Denna bristande förståelse för hedersförtryckets struktur
            och grunder har i sin tur lett till brister i åtgärdsprogram och
            stödinsatser. Sverigedemokraterna vill därför från statligt håll
            ge resurser till inrättande av särskilda hedersjourer dit utsatta
            kan vända sig för skydd och stöd speciellt anpassat för deras
            situation. Vi vill också säkerställa att det i varje kommun upprättas
            handlingsplaner och åtgärdsprogram speciellt framtagna för arbete
            mot hedersförtryck genom att från statligt håll bidra med samordning
            och hjälp från sakkunniga.
          </p>
          <p xml:id="i-UQmNemhD7yeipDnehjb7jL">
            Andra åtgärder vi vill vidta för att bryta upp hederskulturens
            strukturer är att
          </p>
          <list xml:id="i-65vUFRnaS7peJ6BN8finkL" style="ul">
            <item xml:id="i-9s7Hv4A5WTpUr7TZ8eF8hH">
              förändra den lagstiftning som gör det möjligt för en man att
              få skadestånd efter att ha blivit ålagd att som en del av sitt
              arbete ta kvinnor i hand
            </item>
            <item xml:id="i-EuFTuomyszjHdHGw23SFAC">
              sätta ned foten mot könssegregerad simundervisning i skolan,
              separata badtider för män och kvinnor i offentliga badhus, bärandet
              av heltäckande slöjor i skolan och på offentliga arbetsplatser
              och andra fenomen som baserar sig på normen om att det är kvinnors
              ansvar att genom sitt beteende och sin klädsel hålla främmande
              mäns begär i schack
            </item>
            <item xml:id="i-3PyviSQGmTeSWSJfZ5Lb9b">
              dra in det statliga stödet till de religiösa samfund som lär
              ut att kvinnan är underordnad mannen och som anvisar kvinnor till
              särskilda och sämre belägna platser under gudstjänsterna.
            </item>
          </list>
          <p xml:id="i-WuUyYWuFUEdmky322afAXF">
            Ett ytterligare förslag som Sverigedemokraterna fört fram är
            att ta efter den s.k. 24-årsregeln i Danmark genom att höja giftasåldern
            vid äktenskap med medborgare i länder utanför EU. Utvärderingar
            i Danmark har visat att detta varit till stor hjälp för unga invandrare
            som levt under hedersrelaterat förtryck. Lagen har hjälpt dem
            att stå emot trycket från sina familjer att i ung ålder ingå arrangerade
            äktenskap med någon från hemlandet, vilket i sin tur gett dem
            respit att ytterligare öka sin självständighet genom att utbilda
            sig, integreras i det danska samhället och ordna egen försörjning.
            Enligt den danska motsvarigheten till SCB har andelen studerande
            kvinnor från icke västliga länder fördubblats sedan lagen infördes.
          </p>
          <p xml:id="i-5hBm8nA3QShEWT6f75bSX5">
            Sverigedemokraterna betraktar kampen mot det hedersrelaterade
            förtrycket som vår tids kanske viktigaste jämställdhetspolitiska
            utmaning. Det finns saker vi kan göra, men det kräver att vi kastar
            skygglapparna och uppbådar politiskt mod.
          </p>
          <head xml:id="i-NhLPrypyTdRW9F7HvVT9KS" type="h2">
            9.9 Särskilda satsningar
          </head>
          <p xml:id="i-JCEpucRYYKbAPqJZkgC3RR">
            Sverigedemokraternas inställning till regeringens särskilda jämställdhetssatsningar
            är och har varit blandad. Vi har varit kritiska till bristen på
            konkreta resultatorienterade åtgärder. Vi har också varit kritiska
            till den ideologiska utgångspunkten för vissa delar av projekten.
            Jämställdhetspolitik bör, som tidigare nämnts, enligt vår mening
            handla om att garantera att ingen individ ska behöva utsättas
            för diskriminering eller kränkande särbehandling på grund av sin
            könstillhörighet – inte om att med statliga styrmedel försöka
            tvinga män och kvinnor att bete sig exakt likadant och göra exakt
            samma saker i exakt samma utsträckning. De delar av satsningen
            som syftar till att stärka kampen mot könsbetingat våld, hedersrelaterat
            förtryck, trafficking m.m. är vi dock mycket positiva till och
            vi vill därför utöka och förlänga dessa särskilda satsningar.
            Vi vill bl.a. öka och förlänga länsstyrelsernas uppdrag att främja
            och lämna stöd till insatser för att motverka hedersrelaterat
            våld.
          </p>
          <p xml:id="i-MZTYLb525HCX1kaCLiAEik">
            Vi vill även utöka stödet till uppdraget om att genomföra insatser
            för att förebygga och förhindra att unga mellan 13 och 25 år blir
            gifta mot sin vilja.
          </p>
          <p xml:id="i-HoActUxZxFZkTN1GVH1fjd">
            Vi utökar även stödet till verksamheten vid Nationellt centrum
            för kvinnofrid som går ut på att utveckla den nationella stödtelefonen
            dit våldsutsatta kvinnor kan ringa om de behöver tala med någon
            om sina upplevelser, få råd och erhålla professionellt stöd.
          </p>
          <head xml:id="i-Jn7uq58QiryuNeLNWtouvC" type="h2">
            9.10 Breda jämställdhetsåtgärder
          </head>
          <p xml:id="i-QZKG1sbinKKUXM2Z5mp1Bu">
            Jämställdhetspolitik, definierat som strävan efter att motverka
            att någon ska drabbas av negativ särbehandling enbart på basis
            av sin könstillhörighet och som vidtagandet av åtgärder mot samhällsproblem
            som drabbar individer av en viss könstillhörighet särskilt hårt,
            är enligt Sverigedemokraternas mening ingenting som bara bör sorteras
            in under ett särskilt jämställdhetsområde. Denna strävan bör inkorporeras
            under samtliga politikområden. Förslag med tydlig jämställdhetsprofil
            återfinns således på många områden inom Sverigedemokraternas politik
            och i detta budgetförslag:
          </p>
          <list xml:id="i-WJcCeyFGkoJVWKz5uZZFi4" style="ul">
            <item xml:id="i-5uQ7BFYbys2zqprNw6umG7">
              Vi vill bland annat skjuta till stora resurser till vården, skolan
              och omsorgen, vilket skulle bidra till att minska stressen och
              förbättra arbetsmiljön för framför allt kvinnor.
            </item>
            <item xml:id="i-CUsXtdNLhfckZuFs9Fn5Pg">
              Vi skapar fler helårsarbetskrafter inom den offentliga sektorn,
              där det stora flertalet är kvinnor, genom att erbjuda möjlighet
              till heltidsarbete. Vid sidan av att höja kvaliteten i verksamheterna
              och förbättra arbetsmiljön, så bidrar detta förslag också till
              att stärka kvinnornas ekonomiska position och minska det generella
              lönegapet.
            </item>
            <item xml:id="i-5ELtZuK5iECpoijktLKnmr">
              Våra satsningar på fackliga skyddsombud, åtgärder mot trakasserier
              på arbetsplatsen och förstärkta resurser till arbetsmiljöverket
              gynnar både männen, som i dag drabbas av de allvarligaste arbetsplatsolyckorna,
              och kvinnorna, som i högre utsträckning drabbas av olika typer
              av arbetsorsakade besvär.
            </item>
            <item xml:id="i-V2LU683RqEpKUZSsMysmWm">
              Vi föreslår en avveckling av den lagstadgade kvotering och positiva
              särbehandling som i dag framför allt innebär att män utsätts för
              negativ särbehandling på basis av sin könstillhörighet.
            </item>
            <item xml:id="i-FinsNxH3ZpBXvCj4EzZqaf">
              Vi kommer att höja underhållsstödet, vilket framför allt skulle
              underlätta tillvaron för ensamstående mammor och deras barn.
            </item>
            <item xml:id="i-4ARJ1qrBrRUJhZrw4wdeTV">
              Vi vill förbättra situationen för anhörigvårdare, vilket framför
              allt skulle minska äldre kvinnors börda.
            </item>
            <item xml:id="i-Wz5Nym7W8tKNCCQTP9Sjid">
              Vi avser förstärka graviditetspenningen, vilket skulle underlätta
              tillvaron för gravida kvinnor med tunga och riskfyllda jobb.
            </item>
            <item xml:id="i-MZThweQ8MUgLPQSMLQ3TQB">
              Vi har lanserat en rad förslag i syfte att ta krafttag mot det
              sexuella våldet och öka kvinnors trygghet både i hemmet och i
              den offentliga miljön.
            </item>
            <item xml:id="i-LU2KBaYZBE5xpUHw9MoXRY">
              Vi föreslår att alla kvinnor i landet ska erbjudas mammografi
              från 40 års ålder, så att färre kvinnor behöver dö i bröstcancer.
            </item>
          </list>
          <p xml:id="i-MtSWBYNTqDz4rtCP2YqD9L">
            Under 2013 bidrog Sverigedemokraterna till att en riksdagsmajoritet
            fattade beslut om ett tillkännagivande till regeringen om att
            återinföra de årliga lönekartläggningarna, vars syfte är att motverka
            könsdiskriminering. Vi kommer noga att övervaka att regeringen
            åtföljer riksdagens beslut.
          </p>
          <head xml:id="i-WnyEETVLPF2s9WUasz4Dp" type="h1">
            10 Skolan
          </head>
          <p xml:id="i-YzrHaxiaMSHcZxsvTcrRv">
            Svensk skola står inför en rad olika utmaningar. Från att en
            gång ha varit en skola i världsklass har resultaten i den svenska
            skolan försämrats drastiskt de senaste 20 åren. Samtidigt har
            skolan blivit stökigare, otryggare och mer segregerad. Sverigedemokraterna
            vill förändra detta och i stället se en skola som kännetecknas
            av trygghet och studiero, men också av kunskapsförmedling, förbättrade
            studieresultat samt ordning och reda. Vi vill se en skola som
            genomsyras av demokratiska värden och respekt för andras åsikter,
            en skola där kritiskt och konstruktivt tänkande stimuleras och
            uppmuntras – inte bestraffas. Vi avser att genom ökad resurstilldelning
            och en rad genomgripande reformer verka för att svensk skola åter
            blir en skola i världsklass.
          </p>
          <head xml:id="i-CMFQ5MeF1WFn3CZJkXHLT8" type="h2">
            10.1 Återförstatligande
          </head>
          <p xml:id="i-JPCTTwjDKKnjWaJSSiMgnU">
            Kommunaliseringen av den svenska skolan klubbades igenom med
            en svag majoritet i Sveriges riksdag 1989 och sjösattes 1991,
            trots ett massivt motstånd från bl.a. lärarkåren och Lärarnas
            Riksförbund. Bakom beslutet stod Socialdemokraterna och Vänsterpartiet
            Kommunisterna. Det bör nämnas att trots att styrningsberedningen
            (SOU 1988:20) konstaterade brister i det dåvarande systemet, så
            avrådde den också från en kommunalisering. I dag vet vi att styrningsberedningens
            farhågor besannats. Lärarförbundet konstaterar i sin tur att andelen
            obehöriga lärare i skolan har ökat som en följd av kommunaliseringen.
          </p>
          <p xml:id="i-YGXyWBaJ6u454A8Nr72jkv">
            Ett av de största problemen med kommunaliseringen är dock att
            dagens skola blivit alltmer ojämlik och segregerad. Det går inte
            att komma ifrån att den kommunala ekonomin spelar en avgörande
            roll när det gäller tilldelningen av resurser till skolan. En
            rik kommun med ett bra skatteunderlag har naturligtvis lättare
            att satsa på skolan än en utflyttningskommun med ett sviktande
            skatteunderlag. Detta innebär således att barn får olika kvalitet
            på sin utbildning beroende på var i landet de bor. Att tala om
            en likvärdig skola i en sådan situation är inte hållbart. Till
            detta kommer att kvaliteten i den svenska skolan försämrats avsevärt,
            vilket både Skolverket och olika internationella undersökningar
            tydligt visar.
          </p>
          <p xml:id="i-Le8XZxfv1XSfKWu9wuPspa">
            Det är således Sverigedemokraternas ambition att åter låta staten
            ta över huvudmannaskapet för den svenska skolan.
          </p>
          <head xml:id="i-NvLrMXw8e7Uy1pjHP29jwM" type="h2">
            10.2 Friskolor
          </head>
          <p xml:id="i-8siY3tkqqHZZ1sc9it1wTf">
            Det fria skolvalets första steg togs 1990 då det blev möjligt
            för en elev att söka till en annan kommunal skola än den som låg
            närmast hemmet. Elever i skolans närhet hade dock förtur och andra
            elever fick börja endast i mån av plats; i annat fall var de tvungna
            att söka sig till en annan skola. Samtidigt stimulerades skolorna
            att skapa olika pedagogiska inriktningar och profiler. Den socialdemokratiska
            regeringens syfte med dessa båda förändringar var att inom det
            offentliga skolsystemets ramar möta en ökad efterfrågan på pedagogiska
            alternativ.
          </p>
          <p xml:id="i-YPLaCYUHBZzEgWmYYMAmgV">
            Det fria skolvalet och friskolereformen har kommit att innebära
            både för- och nackdelar för den svenska skolan. Detta konstateras
            också i Lärarförbundets utredning Perspektiv på skolan – Om det
            fria skolvalets effekter på skolans likvärdighet från 2010. Friskoleförespråkare
            nämner ofta bara fördelarna, utan att ta upp de mycket allvarliga,
            och numera uppenbara, nackdelarna. En av nackdelarna som Lärarförbundet
            nämner är att elever drabbas hårt om friskolor går i konkurs,
            något som kommer att bli aktuellt när elevantalet minskar kommande
            år samtidigt som vi har en kraftig ekonomisk recession i Europa.
          </p>
          <p xml:id="i-AphQoVoTwbY9SiMwmpzTLt">
            För att komma till rätta med de problem som den svenska skolan
            brottas med vill vi förutom att förstatliga skolan ta fasta på
            friskolereformens ursprungliga intentioner och i likhet med det
            system som råder i Finland skapa ett friskolesystem där det måste
            finnas ett påvisbart behov av den utbildning som en friskola avser
            ge – t.ex. en viss pedagogisk profil eller språkinriktning – för
            att en friskola ska få tillstånd att starta upp sin verksamhet.
            Det handlar inte om att vara för eller emot friskolor, utan om
            att hitta en väl fungerande balans, vilket vi inte har i dag.
          </p>
          <head xml:id="i-4Q18UKghkBF3t1mvcVu2iK" type="h2">
            10.3 Avknoppning och vinstuttag
          </head>
          <p xml:id="i-Sw1bmZMQzxxBXr3XWLbBFY">
            För några år sedan uppmärksammades ett fenomen kallat avknoppningar
            inom skolsektorn. Avknoppning som begrepp är något otydligt, men
            innebär vad gäller skolsektorn i korthet att en skola eller förskola
            överlåts till exempelvis personalen i ett riktat erbjudande, utan
            konkurrens och utan transparens. Personalen driver den sedan vidare
            i samma lokaler, ofta med liten eller ingen förändring av själva
            skolverksamheten som sådan.
          </p>
          <p xml:id="i-XGrw1RGYxqVhkP16DV3PXX">
            Frågan om valfrihet och konkurrens får inte bli ett självändamål,
            vilket tycks vara fallet vid avknoppningar. I stället borde mer
            fokus läggas på hur vi höjer den svenska skolans resultat och
            hur vi ökar likvärdigheten. Vidare menar vi att det inte bara
            är förkastligt att en kommun gynnar enskilda genom att sälja ut
            kommunal egendom till underpris utan upphandling, utan även irrationellt
            och oetiskt.
          </p>
          <p xml:id="i-MwibRu19f4MeyaRv2773vs">
            Vi menar därför att det i lag ska införas ett förbud mot s.k.
            kommunala avknoppningar.
          </p>
          <p xml:id="i-HMCXxstiBAWt2VmLZAtj98">
            Frågan om friskolor ska få ta ut vinst ur verksamheten har kommit
            att bli alltmer omdebatterad, detta inte minst sedan flera larmrapporter
            har visat på svåra missförhållanden i friskolor som tillåter vinstuttag.
            Lärarförbundet skriver att det är förekomsten av vinst som sänker
            lärartätheten, varpå det konstateras att friskolor som tillåter
            uttag av vinst bl.a. har lägre lärartäthet och högre andel obehöriga
            lärare.
          </p>
          <p xml:id="i-DZWx7bP7rGq1dQJmH5vjAL">
            Vi menar att Sverige i högre utsträckning ska följa den linje
            som gäller i övriga Norden.
          </p>
          <head xml:id="i-MtJvVNrx2kg4i7c5nWuZba" type="h2">
            10.4 Tioårig grundskola
          </head>
          <p xml:id="i-6ktj84yF6rBLPCVXncTJ8A">
            I dag går ca 96 procent av alla sexåringar i förskoleklass. Det
            finns indikationer på att de barn som genomgår denna förberedande
            skolform får ett försprång gentemot de barn som inte gör detta.
            Sverigedemokraterna menar att den i dag frivilliga förskoleklassen
            ska införlivas i och vara en obligatorisk del av grundskolan,
            som då blir tioårig.
          </p>
          <p xml:id="i-VKTY62cYDXjsuk9PxNk518">
            Argumenten för ett genomförande av detta är många. Förutom att
            ge våra barn lika möjligheter, handlar det om att komma till rätta
            med en lång trend med sjunkande studieresultat. Vi tror att ett
            införlivande av förskoleklassen i grundskolan där sexåringarna
            får möta behöriga lärare kommer att leda till en förbättrad verksamhet
            med ökad kvalitet. Detta är en nödvändig åtgärd för att kvalitetssäkra
            skolstarten, samtidigt som det innebär att skolan ges möjlighet
            att fånga barnens behov i ett tidigare stadium och därmed försöka
            undvika senare problem med läs- och skrivsvårigheter.
          </p>
          <head xml:id="i-A9pFdrRAz3rMypPoSMbESA" type="h2">
            10.5 Trygghet och studiero
          </head>
          <head xml:id="i-UREauS3yb6AfpCvsJkAb1k" type="h3">
            10.5.1 Motverka regeringens sparbeting
          </head>
          <p xml:id="i-J65j8EFLu2y8EbaeSWoZyD">
            I regeringens höstproposition 2010/11:1 redogjordes planer för
            effektiviseringsvinster för att kunna göra stora besparingar på
            gymnasieskolan. För 2012 drogs således 675 miljoner kronor in
            från gymnasieskolan och till 2015 är avsikten att spara in knappt
            2 miljarder kronor. Regeringens motivering till dessa besparingar
            är att elevantalet kommer att minska något framgent, samt att
            en utrensning av antalet utbildningslinjer genomförts. Besparingarna
            av ett minskat elevantal är dock små och mycket osäkra, detta
            då ett minskat elevantal på enskilda skolor inte alltid innebär
            färre lärare. Besparingarna av ett minskat antal utbildningsprogram
            är på många skolor obefintliga, då de inte berörs alls av denna
            reform. Därför delar inte Sverigedemokraterna bedömningen att
            det går att göra sådana dramatiska besparingar på skolan utan
            att kvaliteten och skolresultaten blir lidande. Vi väljer därför
            att återställa regeringens sparbeting.
          </p>
          <head xml:id="i-Bb9ySiosfWtW5UNUksChBF" type="h3">
            10.5.2 Tidiga betyg
          </head>
          <p xml:id="i-TWW5aMPSTEjfDJGKJVydyy">
            Kännetecknande för dagens skola är att elever förväntas lära
            sig på egen hand genom att själva söka information. Traditionella
            prov ersätts med redovisningar och olika typer av grupparbeten
            samtidigt som det blir allt viktigare att lärande måste vara roligt.
            Lärarrollen har kommit att undermineras och i allt större utsträckning
            enbart utgöra en organisatorisk funktion som ska uppmuntra fria
            studier och fritt forskande.
          </p>
          <p xml:id="i-KWRcGaLPEYPA7kXVKSMxrk">
            För de elever som tidigt kan ta ansvar, som kommer från studievana
            hem och som är studiemotiverade kan dessa studiemetoder fungera
            väl. Den kravlösa skolan riskerar dock att missgynna i första
            hand studiesvaga elever och barn med särskilda behov, eftersom
            dessa oftare behöver tydliga ramar och mål samt extra hjälp för
            att kunna prestera. Genom olika verktyg, såsom betyg från årskurs
            4, en ökad satsning på barn med särskilda behov samt en återgång
            till en kunskapsinriktad skola, förbättras möjligheterna avsevärt
            att sätta in lämpliga hjälpinsatser och i ett tidigare stadium
            fånga upp och stötta elever som halkar efter.
          </p>
          <head xml:id="i-LKEoHP2fxvZhxgAznaWnqA" type="h3">
            10.5.3 Kunskapssatsning i svenska språket
          </head>
          <p xml:id="i-2oCokHJwCCQ4wi4jv2LZqJ">
            För att kunna bli en naturlig del av det svenska samhället krävs
            goda språkkunskaper. Därför är det av stor vikt att samtalsspråket
            under skoltid, med undantag för språklektioner, alltid är svenska
            (skolor för nationella minoriteter undantagna). Språkets roll
            som kulturbärare och länk mellan generationerna kan knappast överskattas,
            varför skolan bör erbjuda undervisning i lokal dialekt och folkmål,
            antingen inom ramen för den ordinarie svenskundervisningen eller
            som tillvalsämne. Skolorna bör också generellt förstärka undervisningen
            i svenska med ett särskilt fokus på elever med svagare kunskap
            i svenska.
          </p>
          <head xml:id="i-U3beFQqpKcVD73VQavx23e" type="h3">
            10.5.4 Trygghet i skolan
          </head>
          <p xml:id="i-GB1AEcXmUy1tmz3begtjrW">
            För att bekämpa otrygghet och psykisk ohälsa bland eleverna samt
            för att avlasta lärarkåren, som i dag tvingas ägna alltför mycket
            tid åt andra saker än ren kunskapsförmedling, vill Sverigedemokraterna
            genomföra en satsning på fler vuxna i skolan i form av framför
            allt fler skolsköterskor, skolpsykologer och kuratorer.
          </p>
          <p xml:id="i-F7Hj7MDzUrvvVKuhWtn6Ho">
            Mobbning, sexuella trakasserier och utanförskap ska motverkas
            genom ett aktivt agerande av lärare och skolledning. Vi vill samtidigt
            betona föräldrarnas ansvar för sina barns uppfostran, varför det
            är av största vikt att även föräldrarna görs delaktiga i detta
            mycket viktiga arbete.
          </p>
          <p xml:id="i-JvzmmzrLPjwg9X19hRfjJC">
            Enligt en undersökning från Arbetsmiljöverket har nästan var
            tredje lärare utsatts för våld eller hot om våld på sin arbetsplats.
            I själva verket handlar var tredje anmälan till Arbetsmiljöverket
            om just skolan. En tidigare rapport från Lärarnas Riksförbund
            visar i sin tur att omkring hälften av landets lärare upplever
            att det blivit vanligare med hot och våld i svensk skola. Nästan
            var femte lärare oroas över att gå till sitt arbete på grund av
            våld och hot om våld. Våren 2005 hänvisade de båda lärarförbunden
            till en undersökning som gör gällande att 43 procent av lärarna
            varje dag tvingas att ta betydande lektionstid i anspråk för att
            lösa konflikter och för att försöka skapa trygghet och studiero
            i klassrummet.
          </p>
          <p xml:id="i-5QVHCTuNXgc8YrxMyaCrmR">
            Runt om i Sverige vittnar elever om ett hårdare skolklimat där
            elever – företrädesvis flickor och unga kvinnor – utsätts för
            tillmälen och sexuella trakasserier. Unga män berättar i sin tur
            om rån, misshandel och en allmänt otrygg skolmiljö. Statistik
            från Barn- och elevombudsmannen visar att 45 000 skolelever från
            fjärde klass upp till gymnasiet uppger att de mobbas och trakasseras
            i skolan. I själva verket fördubblades anmälningarna om mobbning
            i skolan under 2010. Trots detta finns det ett stort mörkertal
            enligt Barn- och elevombudsmannen.
          </p>
          <p xml:id="i-Q7KJdNQP7wac72NzxVr5fV">
            Skolan är en arbetsplats, och eleverna har rätt att kräva en
            väl fungerande arbetsmiljö. Som ett led i detta arbete menar Sverigedemokraterna
            att elever som inte fungerar i skolsituationen ska kunna omplaceras
            – även mot den enskilda elevens och förälderns eller föräldrarnas
            vilja. Sverigedemokraterna vill på sikt införa någon form av specialklasser
            där elever med manifesta sociala problem hänvisas för kortare
            eller längre perioder – detta för att på ett rimligt sätt påverka
            och korrigera dessa elevers beteende genom att ge dem rätt stöd,
            samtidigt som övriga elever ges möjlighet till en trygg och lugn
            tillvaro med studiero i skolan.
          </p>
          <head xml:id="i-BJBWAMij93c9Fgezwr8ys3" type="h3">
            10.5.5 Kulturarvet
          </head>
          <p xml:id="i-2wv4C26xW8Yeg6gqxw6pdM">
            Skolans roll är inte bara att vara kunskapsförmedlare utan till
            stor del också att förmedla en djupgående förståelse och acceptans
            för vårt svenska kulturarv – från en generation till en annan.
            I kulturarvet ingår det svenska folkets gemensamma historia, kultur,
            traditioner, normer och värderingar, språk och religion. Dessa
            är de byggstenar vilka Sverigedemokraterna menar utgör grunden
            för ett tryggt och stabilt Sverige.
          </p>
          <p xml:id="i-LTp9UwccEcw48HTYtQnmju">
            Utan goda kunskaper om dessa byggstenar, och då framför allt
            gemensamma normer, värderingar och språk, är det svårt, om inte
            omöjligt, att bli en naturlig del av det svenska samhället. Skolan
            bör därför betona kärnfamiljens betydelse, tidigare generationers
            samlade kunskap och erfarenhet, den kristna etiken samt inte minst
            den västerländska humanismens centrala betydelse i vårt samhälle.
          </p>
          <p xml:id="i-5PLVku8Mk5A5V3mSTtXCnU">
            Det är av central vikt att skolan ger eleverna nödvändig kunskap
            om vikten av ett samhälle som genomsyras av sammanhållning, men
            även psykiskt och fysiskt välbefinnande. Ett led i det arbetet
            är att ge våra elever en naturlig relation till äldre generationer
            och motverka de ökande åldersklyftorna i samhället. Det kan exempelvis
            ske genom att det inrättas en s.k. klassmorfar på varje skola
            eller i varje klass samt genom att skolklasser ges möjlighet att
            besöka äldreboenden för att därigenom knyta kontakter över generationsgränserna.
            Våra äldre kan bli en värdefull resurs i skolan.
          </p>
          <p xml:id="i-cwockBE21LSuQYM3bhVF4">
            Skolan ska lära ut den djupa innebörden av demokrati och respekt
            för andras åsikter samt stimulera till kritiskt och konstruktivt
            tänkande och reflexion kring etiska och moraliska frågor. Kritiskt
            och självständigt tänkande ska uppmuntras – inte bestraffas. Vidare
            bör etik och moral betonas mer än i dag, så att eleverna lär sig
            att samarbeta, visa hänsyn, kamratanda och ärlighet.
          </p>
          <head xml:id="i-UtRpA7DJmvDXkuRbGpfYsX" type="h3">
            10.5.6 Matreform
          </head>
          <p xml:id="i-6UDHXhh2shqqq24CEv4Qy8">
            En viktig grundförutsättning för kunskapsinhämtning är att kroppen
            har nödvändigt bränsle i form av näringsrik mat. Vi vill från
            statligt håll hjälpa kommuner att förhöja kvaliteten på skolmaten.
          </p>
          <head xml:id="i-Rn3koPeZ7QRqEBHEWmvNn3" type="h3">
            10.5.7 Studievägledning
          </head>
          <p xml:id="i-ARnQWW5fAvvptG3eL8f9te">
            Sverigedemokraterna har som målsättning att få en så effektiv
            matchning som möjligt på arbetsmarknaden. Som ett led i vår strävan
            att skapa denna högre grad av matchning ser Sverigedemokraterna
            det som en självklarhet att stärka och effektivisera studievägledningen
            i såväl grund- och gymnasieskolan som på komvux.
          </p>
          <head xml:id="i-TGTVJCKZcZ9trPMX3FfmMr" type="h3">
            10.5.8 Förbättrad skolmiljö
          </head>
          <p xml:id="i-GAF31UDLHVBMDjYZY4Nrf9">
            Många av landets skolor lider av dåliga inomhusmiljöer, vilket
            är ett problem för såväl lärare som elever. Dessa problem kan
            vara exempelvis fukt, dålig luftkvalitet, flimmerbelysning, akustikproblem
            eller stor risk för Legionella. I en rapport från Boverket och
            Energimyndigheten uppskattades upprustningsbehovet till omkring
            5 miljarder kronor.
          </p>
          <p xml:id="i-3vwwUEPosqGQMCnJWHgUqD">
            Sverigedemokraterna vill att staten tar ett större ansvar för
            landets skollokaler, och öronmärker en satsning på motsvarande
            hälften av det totala behovet, givet att kommunerna själva skjuter
            till den återstående hälften.
          </p>
          <head xml:id="i-TZUQR1fA7Ro66NYAZTGWHY" type="h1">
            11 Kultur
          </head>
          <p xml:id="i-24mQtTVKDPgvxLgtXM1n2a">
            Sverigedemokraterna anser att kulturen har en central plats i
            politiken och i samhällsbygget. Kulturen ska vara livskraftig
            och till för alla. Vi eftersträvar särskilt att göra kulturen
            tillgänglig för barn, gamla och personer med funktionsnedsättning.
            För oss är det också självklart att Sverige är unikt och att den
            svenska kulturen också är unik och värd att bevara och belysa.
            Den gemensamma svenska kulturen är betydligt äldre än mångkulturen
            och vi vill särskilt belysa dess betydelse för det fredliga, demokratiska
            och solidariska välfärdssamhället vi lever i. Att stärka den nationella
            identiteten och kulturarvets ställning är således en förutsättning
            för alla som vill befrämja en positiv samhällsutveckling. Vi sänker
            därför anslag som inriktas sig på mångkultur och samtidskonst.
            Dessutom minskar vi anslagen till organisationer som baseras på
            kön och etnicitet. Vi satsar i stället på insatser som är ägnade
            åt att bevara och levandegöra det svenska kulturarvet. Vidare
            anser vi att det är angeläget att kulturen kommer så nära medborgarna
            som möjligt och stöder ansatser som syftar till att fördela kulturen
            mindre centraliserat och mer regionalt och lokalt. I detta ligger
            även satsningar på barn, unga och personer med funktionsnedsättning.
            Vi lägger även extra medel för att permanenta elitidrottsatsningen
            och vi tillskjuter medel till idrott för äldre. Anslagen till
            idrotten ska även inrymma pris- och löneomräkning.
          </p>
          <p xml:id="i-Mx7VkgscMjHkwwYx5gqvTp">
            Inom kulturpolitiken vill vi prioritera att antal områden.
          </p>
          <head xml:id="i-GVbUbtBTG5GH9mYCgAmtgw" type="h2">
            11.1 Kulturarvsfonden och kulturmiljön
          </head>
          <p xml:id="i-Rmh3D9XZZ52gvGygFWZe15">
            Som ett led i Sverigedemokraternas långsiktiga strävan efter
            att stärka kärnan i den svenska kulturen och återupprätta en gemensam
            nationell identitet föreslår vi en kraftig utökning av stödet
            till bevarandet av kulturarvet och levandegörandet av den traditionella,
            folkliga, svenska kulturen. Med inspiration från bl.a. Norge vill
            vi därför inrätta en särskild fond dit privatpersoner, organisationer,
            föreningar och i särskilda fall även kommuner ska kunna vända
            sig för att äska medel till verksamheter som bevarar och levandegör
            det traditionella svenska kulturarvet. Utöver att bidra med rena
            ekonomiska medel skulle en särskild kulturarvsfond också skicka
            en tydlig signal om att staten värdesätter den svenska nationens
            historia och kulturarv. Vi stärker även medlen för att bevara,
            vårda, levandegöra och sprida kunskap om fornlämningar, kulturlandskap
            och bebyggelse.
          </p>
          <head xml:id="i-66YRm3rxPX87E1ScuPvq16" type="h2">
            11.2 Kulturkanon
          </head>
          <p xml:id="i-GY5FsyT7h46cqSBrwy8cKW">
            Sverigedemokraterna vill efter dansk förebild införa en speciell
            kulturkanon. En kulturkanon skulle kunna fungera som introduktion
            till det svenska kulturarvet och blåsa liv i den svenska kulturdebatten
            och flytta fokus från ifrågasättande av den svenska kulturens
            existens och från rotlöshet och i stället uppmuntra till ökad
            reflexion kring kulturarvet och dess betydelse för vårt samhälle.
          </p>
          <p xml:id="i-6QXJzybrGF1EHzwvofc5VC">
            Liksom i Danmark ska en kulturkanon syfta till att lyfta fram
            de delar av kulturarvet som kan anses vara särskilt värdefulla
            eller särskilt betydelsefulla för formandet av den svenska identiteten
            och som vi därför vill bära med oss in i framtiden. Vid urvalet
            av de verk som ska ingå bör de svenska medborgarna beredas möjlighet
            att vara delaktiga.
          </p>
          <head xml:id="i-WqhpGswtRe5yMNwe1Aufpf" type="h2">
            11.3 Digitalisering av filmarkivet
          </head>
          <p xml:id="i-Ya98jkG8VoN4odmRn7LyDm">
            I filmarkiven finns det många tusen äldre filmer som väntar på
            att bli digitaliserade, och det är bråttom. Det dröjer nämligen
            inte särskilt länge innan man inte kan köpa reservdelar till de
            analoga projektorerna längre och annan behövlig teknik blir snabbt
            obsolet och försvinner snart från marknaden. Vi välkomnar att
            regeringen insett problemet och i viss mån tillskjutit medel.
            Vi anser dock att det inte räcker och för att filmarkivet verkligen
            ska kunna komma i gång med sin uppgift anslår vi ökade medel för
            digitaliseringen.
          </p>
          <head xml:id="i-KVM1vdx7kSffqXQPCi9gem" type="h2">
            11.4 Kyrkoantikvarisk ersättning
          </head>
          <p xml:id="i-UdBqPs1q1w3tfvK6J2wDWb">
            Sverige har varit ett kristet land i 1 000 år. Ingen annan idé
            och institution har varit lika betydelsefull för formandet av
            den svenska kulturen som kristendomen och den svenska kyrkan.
            Bevarandet av det kristna kulturarvet är således en angelägenhet
            för alla. Sverigedemokraterna har via skrivelser och riksdagens
            utredningstjänst förstått att medlen som anslås i dag för den
            kyrkoantikvariska ersättningen inte fullt räcker till för det
            behov som i dag finns. Vi föreslår därför ökad kyrkoantikvarisk
            ersättning.
          </p>
          <head xml:id="i-HYBhzgAHnC3HX9hLG9b3Sv" type="h2">
            11.5 Museiverksamhet
          </head>
          <p xml:id="i-McdSf4fDpa6EkTbA2NsYGC">
            Enligt vårt mål om mindre samtidskonst och mångkulturell konst
            prioriterar vi ned Statens museer för världskultur och Moderna
            Museet. I stället vi vill satsa på stöd till museer som bevarar
            eller visar upp många skiftande delar av det svenska kulturarvet,
            såsom Statens historiska museer, Statens maritima museer, Nationalmuseum
            med Prins Eugens Waldemarsudde, Naturhistoriska riksmuseet, Livrustkammaren
            och Skoklosters slott med Stiftelsen Hallwylska museet, Statens
            försvarshistoriska museer, Skansen och Nordiska museet.
          </p>
          <head xml:id="i-XqRphDx3cE8T5NtDai7eQs" type="h2">
            11.6 Kulturarvsforskning och arkeologi
          </head>
          <p xml:id="i-9Vn1VG2JHWWkE59dTMwRoM">
            Vi stärker medlen till Riksantikvarieämbetet. Dels återför vi
            anslag som tidigare tagits ifrån ämbetet, dels ska medlen gå till
            att stödja kulturarvsforskning samt till arkeologisk verksamhet
            som vi anser fått tillbringa för lång tid i skymundan. Detta anslag
            syftar till ett första steg mot att lyfta upp arkeologin på dagordningen
            och för att minska risken för att arkeologisk verksamhet ska tvingas
            avbrytas i förtid.
          </p>
          <head xml:id="i-BdKdybEsNhKXmT45jaeGkg" type="h2">
            11.7 Kultur för äldre
          </head>
          <p xml:id="i-TitfiVK2KPJ5TANmoU3qhU">
            Precis som vi anser det vara viktigt med tidiga möten med kultur
            är det vår mening att kulturen bör följa människan genom hela
            hennes liv. Sedan en tid tillbaka står detta också klart för såväl
            regeringen som flertalet kommuner, och satsningar har genomförts
            för att som en del av det hälsofrämjande arbetet för våra äldre
            medborgare erbjuda kulturella aktiviteter. Det är glädjande att
            många av Sveriges kommuner valt att införliva kulturverksamhet
            i äldrevården. Sverigedemokraterna är av åsikten att satsningen
            på kultur för äldre snarast bör struktureras på nationell nivå
            och det är vår mening att vi med norsk förebild bör införa en
            bidragsfond för skapande äldreomsorg som skulle kunna hjälpa till
            att permanenta och lyfta kommunernas befintliga satsningar, på
            samma sätt som skolors kulturverksamhet förstärkts och nått helt
            nya nivåer tack vare Skapande skola.
          </p>
          <head xml:id="i-4KzZKqjwyr4RHmeRRJYaaV" type="h2">
            11.8 Personer med funktionsnedsättnings rätt till kultur
          </head>
          <p xml:id="i-UHeZMqC8w9ZEoJgvCwcdSk">
            Sverigedemokraterna tror på tanken om att individen själv är
            den som bäst bör bestämma vilken kultur han eller hon vill utöva.
            Vi stöder åtgärderna att tillpassa icke-statliga kulturlokaler
            så att de blir åtkomliga för personer med funktionsnedsättning.
            Vi lägger även extra medel till detta. Då vi är av uppfattningen
            att alla individer själva vet bäst vilken kulturell utövning de
            föredrar tillskjuter vi även medel till Myndigheten för ungdoms-
            och civilsamhällesfrågor så att organisationer som företräder
            ungdomar med funktionsnedsättning ska kunna äska medel för kulturella
            verksamheter som de själva väljer. Tanken är att medlen ska kunna
            täcka allt från LAN-spel till utomhusaktiviteter av eget val.
          </p>
          <head xml:id="i-QGCEgiTtiqBN47WLHa7oCB" type="h2">
            11.9 Skapande förskola
          </head>
          <p xml:id="i-DVYyeGERfgTYQtpC5BFSgZ">
            Vi ser positivt på de satsningar som redan genomförts för att
            införliva kulturen i grundskolan. Projektet Skapande skola har
            på ett par år vuxit från att ursprungligen riktas enbart till
            högstadieelever till att numera omfatta hela grundskolan. Bidrag
            har de senaste åren fördelats till hundratals skolor som via dessa
            medel kunnat ge sina elever tillfällen att uppleva fantastiska
            föreställningar och stärka sin kreativitet genom eget skapande
            och deltagande.
          </p>
          <p xml:id="i-58k7Qi4sF5MY9mgo9Q1Jip">
            Regeringen har aviserat att den ämnar utöka satsningen till att
            omfatta även förskoleklassen. Det är ett steg på vägen, men inte
            tillräckligt. Då även förskolan har ett kulturuppdrag i sin läroplan
            anser Sverigedemokraterna att även den bör införlivas i satsningen.
          </p>
          <head xml:id="i-7X9vK24m3TqqCqGGCmP4za" type="h2">
            11.10 Satsning på idrotten
          </head>
          <p xml:id="i-PgVfJtntVZhgPYHs7jMuLz">
            För att ytterligare stärka den svenska idrottens internationella
            konkurrenskraft och ge oss nya framgångsrika idrottsstjärnor och
            förebilder som kan locka fler barn och ungdomar till idrottsrörelsen
            lanserades 2009 den s.k. elitsatsningen. Tyvärr beslutade regeringen
            att avsluta satsningen 2012. Vi menar att detta var ett felaktigt
            beslut och tillskjuter därför medel för att permanenta satsningen.
            Att säkra barns och ungdomars tillgång till idrott och fysisk
            aktivitet är en angelägen uppgift. Lika viktigt är det dock att
            göra detsamma för våra äldre medborgare. Vi vet att idrott och
            friskvård kan motverka många ålderssjukdomar, bidra till att förhindra
            fallolyckor och också bidra till att bryta den ensamhet och sociala
            isolering som många av våra äldre tyvärr lider av. Vi tillskjuter
            därför även medel till äldres rätt till idrott.
          </p>
          <head xml:id="i-7DiCciHQHx2zoUW1NF3LQj" type="h1">
            12 Familjer
          </head>
          <p xml:id="i-NQnrtcguUGQdt6zSXGAAN9">
            Det är Sverigedemokraternas övertygelse att kärnfamiljen är den
            samlevnadsform som har bäst grundförutsättning att ge barnen en
            stabil och trygg uppväxtmiljö. Samtidigt är vi medvetna om att
            detta är en samlevnadsform som inte passar för alla och vill naturligtvis
            arbeta för ett fullgott samhällsstöd till alla samlevnadsformer
            där barn finns med i bilden.
          </p>
          <p xml:id="i-WZ3DCJXrf2bERbpcT3nCPZ">
            Vår ideologiska utgångspunkt är att öka familjernas valfrihet
            och oberoende gentemot det offentliga.
          </p>
          <head xml:id="i-HULwcGukwm5evrMy5EA16n" type="h2">
            12.1 Föräldrapenning
          </head>
          <p xml:id="i-44xK2EuHNDBqaJLLquvxNx">
            För de flesta föräldrar innebär familjebildande en ekonomisk
            belastning i dubbel bemärkelse. Dels tillkommer kostnader för
            själva barnet, dels försvinner arbetsinkomster i form av lön då
            någon av föräldrarna ska ta hand om barnet under den första tiden.
            Ett samhälle med vettiga prioriteringar bör inte låta ekonomiska
            barriärer motverka barnafödande i ett läge där nativiteten redan
            är låg.
          </p>
          <p xml:id="i-H9zCHio97Zd7pJz61UwAif">
            Sverigedemokraternas ambition är att stärka föräldrapenningen
            i föräldraförsäkringen. Taket är redan så pass högt satt att de
            flesta inte kommer upp i det samtidigt som det vore oklokt att
            öka antalet dagar, emedan även nyblivna föräldrar måste återvända
            till arbetsmarknaden. En förstärkning sker således smartast genom
            en höjning av ersättningsbeloppet.
          </p>
          <p xml:id="i-9T5jsPE22S5Z6uc2cXNXja">
            Jämställdhetsbonusen i föräldraförsäkringen är en kostsam reform
            som syftar till att inskränka på familjernas handlingsfrihet.
            Det är Sverigedemokraternas uppfattning att föräldrarna själva
            ska få bestämma hur föräldrapenningen ska disponeras. Det utrymme
            vi skapar genom att avskaffa reformen kan bättre användas i andra,
            mer prioriterade, satsningar inom familjeområdet.
          </p>
          <head xml:id="i-5njLUDmaH5bxRgqkRkGAK6" type="h2">
            12.2 Bostadsbidrag
          </head>
          <p xml:id="i-8RRqkGfSuVuXRTrNiYpikS">
            De allra flesta hushåll som får bostadsbidrag är barnhushåll.
            Av landets 1 300 000 barnhushåll fick ungefär 14 procent bostadsbidrag
            under 2010. I synnerhet är det barnhushåll med ensamstående föräldrar
            som främst uppbär bidraget. Denna kategori lever ofta med små
            marginaler. Vi avser förbättra den ekonomiska situationen för
            denna grupp genom att höja ersättningsnivån för bostadsbidraget.
          </p>
          <head xml:id="i-HGXZi8VW1gd3NRQdNbhuPD" type="h2">
            12.3 Vårdnadsbidrag
          </head>
          <p xml:id="i-Bjk6tDeiexDKidkYfdcM67">
            Vårdnadsbidraget kan i dag betalas ut med maximalt 3 000 kronor
            per månad och barn och syftar till att öka möjligheten för föräldrar
            att vara hemma med små barn mellan ett och tre år. Bidraget är
            dock frivilligt för kommunerna att införa, vilket gör att långt
            ifrån alla småbarnsföräldrar ges möjlighet att nyttja det. Den
            maximala summan om 3 000 kronor ska också jämföras med kostnaden
            för en dagisplats, vilken uppgår till omkring 100 000 kronor per
            år. Vårdnadsbidraget är alltså inte att betrakta som en kostnad,
            utan som en reform som ökar familjens valfrihet och oberoende
            gentemot det offentliga.
          </p>
          <p xml:id="i-JrULAcpGoDYnzbpn9AMYx2">
            Sverigedemokraterna vill vidareutveckla reformen, dels genom
            att lagstadga så att kommunerna måste erbjuda vårdnadsbidrag,
            dels genom att höja maximalbeloppet till 6 000 kronor per månad
            och barn.
          </p>
          <head xml:id="i-3ShJLDaUC7rcrdESHXgjLj" type="h2">
            12.4 Sorgpeng
          </head>
          <p xml:id="i-hQAJaoB9aj47syPmcy3of">
            Varje år dör omkring 900 barn i Sverige. Föräldrarna kan i samband
            med en sådan tragisk händelse ta ut 10 dagar vardera med tillfällig
            föräldrapenning. Precis som organisationen Sams (Samarbete för
            Människor i Sorg) poängterar är detta långt ifrån tillfredsställande.
            Ofta kan det ta längre tid än så innan man förstått vad som faktiskt
            skett. Sverigedemokraterna vill utöka möjligheten att ta ut sorgpeng
            till en månad, vilket kanske inte heller är tillräckligt alla
            gånger men i vart fall ett steg i rätt riktning.
          </p>
          <p xml:id="i-3reu915nWV4X6JuSdUke1T">
            Föräldrar som har förlorat ett barn får också svagare anknytning
            till arbetsmarknaden även lång tid efter förlusten. Den negativa
            sysselsättningseffekten uppgår till –2,1 procent för både män
            och kvinnor sex år efter barnets död. Att samhället sluter upp
            bakom familjer i sorg är alltså inte enbart en fråga om empati,
            utan kan ses som en klok investering på längre sikt.
          </p>
          <head xml:id="i-JvxG8UKqfscqBSm4jG4CXa" type="h2">
            12.5 Småbarnsföräldrar
          </head>
          <head xml:id="i-H4H21PTWpt5LdoqVMkV3dc" type="h3">
            12.5.1 Förskoledagar
          </head>
          <p xml:id="i-3fYUYPK7Ktod2r8Fjv1oyR">
            För många småbarnsfamiljer innebär det ett problem att dagiset
            är stängt under långa perioder på sommaren, eller när det har
            s.k. planeringsdagar. Sommaruppehållet medför ofta att familjen
            inte får någon egentlig ledig tid tillsammans, då den ena föräldern
            måste jobba medan den andra tar hand om barnen. Sverigedemokraterna
            vill införa en lagstadgad rätt till s.k. förskoledagar, där en
            förälder från varje hushåll med barn i åldern 1–5 år ges rätt
            att ta ut fem dagars obetald tjänstledighet. Omkring 320 000 hushåll
            skulle komma att beröras av förslaget, och Sverigedemokraterna
            kalkylerar med att vart fjärde hushåll också skulle nyttja möjligheten.
          </p>
          <head xml:id="i-N39e37E1dSncqDeoA8f4Dc" type="h3">
            12.5.2 Dubbeldagar
          </head>
          <p xml:id="i-S2VyDZBZEg1cA4rPu6fimV">
            Enligt nuvarande regelverk kan nyblivna föräldrar ta ut föräldrapenning
            gemensamt, s.k. dubbeldagar. Dessa är dock begränsade till högst
            30 dagar och får heller inte användas av de reserverade dagarna.
            Sverigedemokraterna vill öka gränsen till 60 dagar samt göra det
            möjligt att använda föräldrarnas respektive reserverade dagar.
            Förslaget är helt frivilligt.
          </p>
          <head xml:id="i-QFu3K8dXRPZ3Ckjbmn3wyr" type="h3">
            12.5.3 Kontaktdagar
          </head>
          <p xml:id="i-6r38CAY5r6ViNU73aqYtsK">
            Kontaktdagar är en möjlighet för föräldrar att med statligt stöd
            kunna spendera tid med sina barn på skola eller fritidshem. Systemet
            har tidigare funnits under perioder, senast mellan 2001 och 2003.
            Sverigedemokraterna vill återinföra kontaktdagarna, vilket innebär
            att varje förälder får rätt till en kontaktdag per år och barn
            i åldern sex till tolv år, med en ersättning baserad på SGI. Syftet
            är att underlätta för föräldrar att engagera sig i barnens skolgång
            och att finnas som stöd vid behov. Bland de omkring 800 000 barn
            som kan komma att beröras av reformen kalkylerar vi med att nyttjandet
            ligger på 0,15 dagar per barn och år, vilket är i linje med hur
            det såg ut innan reformen avskaffades.
          </p>
          <head xml:id="i-3FHiHT2ZsEaYhgriUBoobt" type="h3">
            12.5.4 Nattis
          </head>
          <p xml:id="i-8712SLRbd9Zbex6eQCCcVn">
            I dagsläget kan kommuner ansöka om statsbidrag för ökade kostnader
            för omsorg som erbjuds under obekväm arbetstid. Bidraget ges till
            kommuner som erbjuder omsorg när förskola eller fritidshem har
            stängt. Sverigedemokraterna ser positivt på idén och menar att
            nattis fungerar som ett mycket bra komplement till ordinarie dagis.
            I synnerhet kan ensamstående föräldrar i yrken med mycket obekväm
            arbetstid tänkas vinna på det. Vi avser därmed förstärka det befintliga
            bidraget.
          </p>
          <head xml:id="i-NXK3fw9cZ97aNv8ogrnnHv" type="h1">
            13 Tillväxt
          </head>
          <head xml:id="i-Rh32DwvAMPRwED61fqmHmJ" type="h2">
            13.1 Forskning och utveckling
          </head>
          <p xml:id="i-NdGWgZPHZPaJy9P9Dm3ikf">
            Den forskningsverksamhet som bedrivs på svenska universitet och
            högskolor är oerhört viktig för att landet ska kunna underhålla
            och återskapa den spetskompetens som är nödvändig för att skapa
            nya innovationer. Sverige ska vara en framträdande kunskapsnation
            och vi avser därför utöka forskningsanslagen inom högskolorna
            och universiteten under den kommande budgetperioden. Vi ska ligga
            i framkant i områden som kärnfysik, genteknik, nanoteknik, informationsteknik,
            rymdteknik, mineralogi, geovetenskap och skogsforskning.
          </p>
          <p xml:id="i-H8PsvDiXNHwKc5VWpV5eiG">
            Om Sverige åter ska bli ett land med världsledande konkurrenskraft
            i högteknologiska och avancerade sektorer kan vi inte endast förlita
            oss på att marknaden tillskjuter det efterfrågade kapitalet. Staten
            finansierar och driver redan grundforskning och privat forskning
            på olika plan. Vi ser det som en självklarhet att också öka anslagen
            till statlig forskning för att bredda och vitalisera redan befintlig
            forskning i landet. Även här ser vi en enhet bestående av utbildning,
            forskning, företagande och arbetsmarknad.
          </p>
          <p xml:id="i-JngGmK4fUCstdE7eoJVzXi">
            Sverigedemokraterna ser ett behov av en marknadskompletterande
            riskkapitalfond, där fonden prioriterar de företag som har små
            möjligheter att söka kapital på den ordinarie riskkapitalmarknaden.
            En ökad tillgång på riskkapital bedömer vi vara av vikt för att
            stärka landets konkurrenskraft. Vi föreslår en extra vinstutdelning
            från Vattenfall på upp till 5 miljarder kronor om året under förutsättning
            att vinstutrymmet finns.
          </p>
          <head xml:id="i-UaBjwpLinGSi2Ln2HM158c" type="h2">
            13.2 Energi
          </head>
          <p xml:id="i-4EFg6c62Z1yxs8jHyp9GiX">
            För att Sverige ska kunna upprätthålla en hög internationell
            konkurrenskraft och levnadsstandard vill Sverigedemokraterna föra
            en energipolitik som säkerställer en prisvärd och tillförlitlig
            energiförsörjning för såväl hushåll som näringsliv.
          </p>
          <p xml:id="i-ThFyAGtu6MQjhdib3Fgj99">
            Det är viktigt för en nation att ha kontroll över sin egen energiförsörjning,
            men detta utesluter inte att energisystem kan delas och utvecklas
            genom samarbete mellan nationer i vårt närområde.
          </p>
          <p xml:id="i-UFRki8xdbDUdgiGC5GYbGn">
            En hög grad av självförsörjning är dock att föredra för att säkerställa
            att vi uppnår målen med vår energipolitik. Sverigedemokraterna
            strävar därför efter att bibehålla och utveckla landets energisystem,
            med fokus på leveranssäkerhet och miljöansvar.
          </p>
          <head xml:id="i-NTB2nVgDru5JRd39E9oHBL" type="h3">
            13.2.1 Energitillförsel
          </head>
          <p xml:id="i-4oGKBDSvweuybjp3585pZK">
            Tillgång till energi är en grundförutsättning för att vi ska
            kunna behålla och utveckla vårt välstånd. Näringslivets konkurrenskraft
            får inte försämras till följd av en osäker inhemsk energiprissituation
            eller energiproduktion. Elpriserna måste sammantaget sänkas och
            kapaciteten för elproduktionen måste öka så att hushållen kan
            hålla sina boendekostnader på en rimlig nivå.
          </p>
          <p xml:id="i-8LUzDrmv5oim9A1pkqJ94H">
            Energieffektivisering är ett av flera områden som har en betydande
            potential och som måste utnyttjas. Den offentliga sektorn ska
            sträva efter en energieffektiv verksamhet, detta genom upphandling
            av ny och innovativ energieffektiv teknik inom alla led, från
            produktion till slutanvändning.
          </p>
          <p xml:id="i-MXTSeD6psxU12P5X5SJ8u7">
            Sverigedemokraterna ser positivt på dagens konkurrensutsatta
            och öppna nordiska elmarknad, men detta kräver också att myndigheter
            bevakar eventuella missbruk av exempelvis produktionsmonopol.
            Vi ställer oss negativa till en gemensam EU-elbörs.
          </p>
          <p xml:id="i-JGGQwuL5MvENtnDqjt1bVX">
            I dagsläget står ett fåtal bolag för den klart största delen
            av elproduktionen i Sverige. Det finns därför skäl att fortlöpande
            granska och utvärdera den avreglering av elmarknaden som har skett.
            För att undvika undanträngningseffekter av mer kostnadseffektiva
            energislag och motverka ett bestående framtida högre elpris bör
            en utvärdering av elcertifikatssystemet genomföras.
          </p>
          <p xml:id="i-SZReZbhzs2VptbCyAJAEtC">
            Sverigedemokraterna eftersträvar en situation där Sverige har
            en elproduktion som klarar av efterfrågan och motverkar de pristoppar
            som riskerar att uppstå under vinterhalvåret.
          </p>
          <p xml:id="i-JdP6HRKct1wLQqmAHnR4fM">
            Vattenfall bör förbli i statlig ägo och ska ha till sin främsta
            uppgift att förse svensk industri och svenska folket med tillförlitlig
            och prisvärd el. Vattenfall bör flytta fokus från expansion i
            utlandet till att värna den svenska elförsörjningen ur ett långsiktigt
            perspektiv. I detta värnande ingår bl.a. ansvar för produktionsanläggningar
            och inte minst elnät. Vattenfall ska ha som mål att avveckla miljöskadlig
            kolkraft. Sverigedemokraterna är inte principiella motståndare
            till att sälja av bolagets verksamheter utanför Norden.
          </p>
          <p xml:id="i-EZ7j3C5C5XCPHMomkmRCeR">
            Sverigedemokraterna arbetar för att överbrygga politisk oenighet
            med målsättningen att marknaden ska vilja investera i långsiktigt
            hållbara energilösningar.
          </p>
          <head xml:id="i-VYoiELsY7UsXPJYwsGr9jf" type="h3">
            13.2.2 Kärnkraft
          </head>
          <p xml:id="i-SPv27oSv4PCHef6J4JAKTA">
            Kärnkraften står i dag för nästan hälften av Sveriges elproduktion
            och kommer inom överskådlig framtid att utgöra grunden för svensk
            energiförsörjning. En nedläggning av svensk kärnkraft skulle utgöra
            ett direkt hot mot svensk basindustri och svensk ekonomi. Hushållen
            skulle dessutom riskera att bli drabbade av högre elpriser och
            ökad import av elektricitet som i många fall produceras med fossila
            energikällor.
          </p>
          <p xml:id="i-XHZGga8KV2PgUmJvw8sr7y">
            Kärnkraftverken börjar dock bli ålderstigna och det finns ett
            stort behov av att ersätta befintliga reaktorer med nya. Sverigedemokraterna
            ser därför positivt på en satsning i form av forskning och utveckling
            av svensk kärnkraft. Vi vill satsa på kärnkraft i den omfattning
            som krävs för att upprätthålla och säkerställa en trygg elförsörjningssituation
            för i första hand Sverige. Gränsen på tio kärnkraftverk ska rivas
            upp för att undvika överlappningsproblem mellan gamla och eventuella
            nya verk.
          </p>
          <p xml:id="i-QNooCHC82JCX5wZTJaWtug">
            Statliga Vattenfall kan vara en av flera betydelsefulla aktörer
            när det gäller att ersätta befintliga kärnkraftsreaktorer och
            även bygga nya kärnkraftverk. För att stimulera byggandet och
            skapa incitament för att förnya reaktorer föreslår Sverigedemokraterna
            ett slopande av den orättfärdiga effektskatten, vilken är en direkt
            straffskatt på kärnkraft som inte utgår på övriga energislag.
            Ingen effektskatt kommer att utgå på reaktorer som installeras
            efter den 1 januari 2015. På lång sikt, när nuvarande reaktorer
            är utbytta, beräknas reformen kosta 1,6 miljarder kronor årligen.
            En dylik reform väntas också på sikt leda till lägre energipriser,
            eller i vart fall till minskade prisstegringar. Reformen bedöms
            inte ha några budgetära effekter för kommande budgetperiod.
          </p>
          <head xml:id="i-GGX4AUPpQp6rTaKjxu8Nau" type="h3">
            13.2.3 Vindkraft
          </head>
          <p xml:id="i-Tjsvh6Q3JgdTnwb84fHkxG">
            Sverigedemokraterna är inte negativa till vindkraften som energikälla,
            men vi ser inte hur vindkraften skulle kunna bli en del av baskraften
            då den inte kan bidra med konstant elproduktion eftersom effekten
            varierar utifrån rådande väderförhållanden.
          </p>
          <p xml:id="i-6sB5e5vMfWveoRwDaCx3V1">
            En storskalig utbyggnad av vindkraften kommer att kräva en kostsam
            utbyggnad av såväl stamnät som regionnät samt skapa behov av en
            omfattande upprustning av landets befintliga vattenkraftverk för
            att denna ska kunna fungera som reglerkraft för stora mängder
            vindkraft.
          </p>
          <p xml:id="i-RqaKVpced8hNktn25RA3rG">
            Vindkraftverk bör företrädesvis placeras i glesbefolkade delar
            av landet. Om fastighetsägare drabbas av sänkt marknadsvärde till
            följd av en vindkraftsetablering bör de ersättas ekonomiskt av
            ägaren till vindkraftparken. Stor hänsyn måste tas till den lokala
            opinionen samt till miljö- och naturintressen.
          </p>
          <head xml:id="i-J25qxt2WCGTaodYu6pHbtu" type="h3">
            13.2.4 Vattenkraft
          </head>
          <p xml:id="i-FyRyRSLZeQdN6DHmLbFgnk">
            Vattenkraften är tillsammans med kärnkraften basen för vår elproduktion.
            Då vattenkraften är förhållandevis enkel att reglera används denna,
            till skillnad från kärnkraften, också som en reglerkraft vid snabba
            förändringar av efterfrågan eller ojämn försörjning från exempelvis
            vindkraft. Den storskaliga utbyggnaden av vattenkraften får ses
            som ett avslutat kapitel. Det finns dock en viss potential i effektivisering
            av befintliga anläggningar. Sverigedemokraterna vill dock skydda
            de orörda nationalälvarna från utbyggnad av vattenkraft.
          </p>
          <p xml:id="i-N7ptWA5PjiZjA9L3dq8MzD">
            Det är av största vikt att landets befintliga vattenkraftstationer
            underhålls och moderniseras. Många av de äldre stationerna har
            stått verksamma sedan mitten av 1900-talet och är i dag i stort
            behov av renovering. Sverigedemokraterna anser att statliga Vattenfall
            därför bör lägga större vikt vid underhåll och modernisering av
            sina befintliga produktionsanläggningar för att därmed bidra till
            att trygga landets elförsörjning på lång sikt. Vid modernisering
            och underhåll av produktionsanläggningar ska stor hänsyn tas till
            närmiljö och den biologiska mångfalden.
          </p>
          <head xml:id="i-E9fxnRqTEmwGPECSKvHmCZ" type="h3">
            13.2.5 Solkraft
          </head>
          <p xml:id="i-CrSmQt5TmAkU9MFdLJZs4H">
            Solceller för elframställning avsedd för leverans ut på elnätet
            är på Sveriges breddgrader, med vår energianvändning, extremt
            ineffektivt. Då solceller nästan uteslutande levererar energi
            på sommarhalvåret, när vi behöver den som minst och därmed står
            med en stor överkapacitet, innebär investeringar i solkraft att
            parallella energisystem byggs upp. Solceller kan i realiteten
            inte ersätta någonting i vårt energisystem utan ger endast högre
            samhällskostnader för energi och belastar miljön negativt. Inte
            minst får andra energislag svårare att få täckning för gjorda
            investeringar.
          </p>
          <head xml:id="i-4U3X8HEgR214AMp6Xia3TX" type="h3">
            13.2.6 Biobränslen och nya energikällor
          </head>
          <p xml:id="i-BR4rk8hydpP4RgJjYpNzVi">
            I dag är biobränslen en stor och växande resurs för produktion
            av värme och elektricitet. Biobränslen är en förnybar energikälla
            som inte bidrar till växthuseffekten. Det är dock viktigt att
            skog och mark brukas på ett sätt som är långsiktigt hållbart.
            Det finns en stor potential i en förädling av dagens biobränslen,
            så att de på sikt kan ersätta behovet av importerad olja och gas
            både inom transportsektorn och som råvara inom industrin.
          </p>
          <p xml:id="i-3963xrmJuJdH8W2SMTaDTg">
            Som ett led i vår ambition att ta Sverige ur oljeberoendet samt
            för att utveckla den inhemska energiindustrin väljer vi att avsätta
            resurser till en satsning på forskning, utveckling och innovation
            inom biobränslen och vidareutveckling av skogsråvara.
          </p>
          <head xml:id="i-L14f7EKWVK7uud3sAtFAeu" type="h3">
            13.2.7 Sänkt elskatt
          </head>
          <p xml:id="i-5WeehzxH37J1jdddgWxt9H">
            Elpriset består i dag till stor del av diverse skatter och moms.
            Vi ser ett behov av att sänka dessa skatter. Elpriserna måste
            sammantaget sänkas så att hushållen kan hålla sina boendekostnader
            på en rimlig nivå.
          </p>
          <p xml:id="i-EGLq7C8m4Q2axtFsLHy8Qd">
            Sverigedemokraternas ambition är att sänka elskatten med uppemot
            10 öre per kWh under kommande mandatperiod. Detta skulle ge en
            villa med en förbrukning på 25 000 kW/år en nettobesparing på
            drygt 200 kr/månad.
          </p>
          <head xml:id="i-TmM3BMK3B2hsHooPvzCraT" type="h2">
            13.3 Bostäder
          </head>
          <p xml:id="i-99t9PJL5xxNnrKK6qfji9X">
            Sverigedemokraternas mål för området bostadsmarknad är att skapa
            förutsättningar för välplanerat, energieffektivt och hållbart
            bostadsbyggande för både ung och gammal. Vi vill förenkla andrahandsuthyrningar,
            sänka skatterna för studentbostäder samt underlätta för upprustning
            av storstädernas miljonprogramsområden.
          </p>
          <head xml:id="i-D9F5KAnhLj9pRKk7PHjj73" type="h3">
            13.3.1 Andrahandsuthyrning
          </head>
          <p xml:id="i-LmcP9uPU3Ti5Lksc9zq5Fa">
            Sverigedemokraterna vill göra det skattefritt att hyra ut en
            del av bostaden men också skattebefria andrahandsuthyrningen och
            göra reglerna för denna typ av uthyrning mer flexibla.
          </p>
          <p xml:id="i-CcVWNinzD6X3BSNZgEEaU7">
            Den statsfinansiella kostnaden blir liten för dessa förändringar
            och det blir ett lågt pris att betala för att på kort tid lösgöra
            ett stort antal bostäder för unga och studenter. Dessa tvingas
            för närvarande ofta tacka nej till arbete eller utbildning då
            de inte hittar ett boende. Mycket talar för att dessa boendemöjligheter
            skulle kunna uppstå just i storstadsregionerna där bostadsbristen
            är som störst. De samhällsekonomiska vinsterna skulle bli stora
            när vår bostadsyta nyttjas på ett mer effektivt sätt.
          </p>
          <head xml:id="i-AzsgFquqkbAAAvNicvzveT" type="h3">
            13.3.2 Studentbostäder
          </head>
          <p xml:id="i-YMFTbu2Nujf6Spjq35b8Tw">
            Sverigedemokraterna anser att det är orimligt att studentbostäder
            inte betraktas som elevhem, vilket man gör undantag för i fastighetstaxeringslagen,
            med slopad fastighetsavgift som följd. Vi vill avskaffa den kommunala
            fastighetsavgiften för studentbostäder.
          </p>
          <p xml:id="i-BKCqt94R5u34myzK9CZSE8">
            Vi vill förenkla byggnormerna för att göra det billigare att
            bygga fastigheter. Främst är det hissnormen och andra normer som
            vi vill förändra så att det smidigare och billigare ska gå att
            producera studentlägenheter.
          </p>
          <head xml:id="i-K8Wj37EhLYVe2TFgxnbMwa" type="h3">
            13.3.3 Bostadsbyggande och bostadspolitik
          </head>
          <p xml:id="i-FnCRCNCXDe8Uiqf8QHNjTG">
            Vi vill skapa en långsiktig och hållbar lösning vad gäller upprustningsbehov
            och underhåll för bostadsbestånden i vårt land. Sverigedemokraterna
            vill införa skattefria underhållsfonder.
          </p>
          <p xml:id="i-E6RvCppgnKxFJ5P64SBdjA">
            Andra viktiga åtgärder är att samordna den kommunala bostadsplaneringen
            på regional nivå samt att ta bort möjligheten för kommunerna att
            upprätta egna byggnormer.
          </p>
          <head xml:id="i-H3HKtR9YFzUEUdnTQmQD5B" type="h2">
            13.4 Infrastruktur
          </head>
          <p xml:id="i-L5x1A3weCd122bGHaYw6cB">
            Järnvägen är alltjämt det mest energieffektiva transportmedlet
            på land. Sverigedemokraternas ambition är att genom utökade anslag
            till drift, underhåll, reinvesteringar samt nyinvesteringar dels
            minska funktionsstörningarna i vårt nät, dels öka kapaciteten
            där bristerna är som störst. Vi vill ge Trafikverket ett särskilt
            uppdrag att utreda, beakta och prioritera gruvnäringens behov
            givet denna högre ambitionsnivå för järnvägen. Sverigedemokraternas
            ambition är att infrastrukturen ska spela en mer aktiv roll i
            skapandet av tillväxt till skillnad från regeringens laissez-faire-liknande
            inställning.
          </p>
          <p xml:id="i-BqNvkFCC5PVmxnLf5c75Lw">
            Trafikverket har identifierat fyra olika ambitionsnivåer, varav
            den lägsta siktar på att bibehålla den nuvarande kapaciteten och
            punktligheten medan den högsta siktar på att förstärka samt utöka
            kapaciteten där bristerna är som störst genom såväl trimningsåtgärder
            som nyinvesteringar. Vi anslår tillräckliga medel för att uppnå
            den högsta ambitionsnivån samt för att lägga ytterligare fokus
            på gruvnäringens behov.
          </p>
          <p xml:id="i-VgcsQCHiTD1J82vi9fxuvR">
            Samtliga förbättringar i järnvägsnätet bör ske i enlighet med
            Trafikverkets s.k. fyrstegsprincip.
          </p>
          <p xml:id="i-A2nKuR4uFtkSFK6YsWr7Jc">
            Vi anser inte att upprustningen ska finansieras genom höjda banavgifter
            då det leder till en prisökning som gör att utnyttjandet av järnvägen
            kommer att minska. Det är vår mening att det ska finansieras genom
            huvudsakligen statligt stöd. Regeringens satsningar är otillräckliga.
            Lappa och laga-menta­li­teten som karakteriserat det svenska järnvägsnätet
            måste få ett slut.
          </p>
          <p xml:id="i-HqqkpgE42Mnxv4KCJMXis1">
            Det är Sverigedemokraternas bedömning att målsättningarna nås
            bäst genom att samtliga delar av järnvägen återregleras till statlig
            kontroll.
          </p>
          <head xml:id="i-M7q44ueEYcxsZPDXiUNBnT" type="h3">
            13.4.1 Återreglering
          </head>
          <p xml:id="i-PkhWe1YQ3Sh7byXMr6x3dn">
            Sverigedemokraterna vill se en återreglerad järnväg. Avtalen
            mellan operatörer och trafikhuvudmännen omfattar dock som regel
            3–8 år. Då marknaden för järnvägen nyligen har avreglerats skulle
            kostnaden för att lösa dessa avtal i förtid bli för stor för staten.
            Återregleringen måste därför göras under tillräckligt lång tid
            för att berörda avtal ska löpa ut. Efter att de första avtalen
            har löpt ut bör regeringen tillsätta en statlig utredning som
            får visa avregleringens konsekvenser.
          </p>
          <p xml:id="i-4eKXuDknkavraJjVj1vTJb">
            Under den fortsatta avregleringen ska det, för att öka utnyttjandet
            av järnvägen, utarbetas ett gemensamt biljettbokningssystem samt
            samordnade tidtabeller mellan de olika operatörerna. Det krävs
            också en samordning och samarbete mellan operatörerna för att
            identifiera och lösa problem som uppstår vid ett gemensamt utnyttjande
            av järnvägssystemet.
          </p>
          <p xml:id="i-DNBVjBKrdhjzmdSMfrf7aP">
            Den svenska avregleringen av järnvägen har legat före den av
            EU-direktiv 91/440/EG tvingande avregleringen; i den konsoliderade
            versionen av direktivet uppges att järnvägsföretag vars verksamhet
            är begränsad till uteslutande stadstrafik, förortstrafik eller
            regional trafik inte omfattas av direktivet.
          </p>
          <p xml:id="i-HwyseS1CgdWfTUfR4odRbX">
            Endast tre länder i världen har tidigare genomfört en fullskalig
            avreglering av järnvägen: Storbritannien, Nya Zeeland och Estland.
            Samtliga har slutat med att man har återreglerat. Det finns således
            ingen positiv utvärdering av projektet, men trots detta vill EU
            driva igenom ett direktiv som kräver att medlemsstaterna ser till
            att järnvägsföretagen görs oberoende av regeringarna, introducerar
            kommersiell förvaltning samt skiljer förvaltningen av infrastrukturen
            (dvs. spåren) från transporterna. Enligt brittiska studier ledde
            avregleringen till att operatörerna drev sin verksamhet i rent
            vinstsyfte med följd att underhållet blev eftersatt, löner hölls
            nere och ett antal olyckstillbud inträffade.
          </p>
          <p xml:id="i-9JsoeK6xfGdC2CBQTZxpsA">
            En fortsatt statlig styrning av den svenska järnvägen kan tillåtas
            ha ett fåtal mindre ekonomiskt försvarbara nät om de i kombination
            med lönsamma nät ändå genererar en viss vinst. Detta bidrar till
            att hålla priset nere för konsumenten och även till att kunna
            bevara vissa mindre utnyttjade järnvägslinjer som är viktiga för
            glesbygden.
          </p>
          <head xml:id="i-NkyptG6adpFeuyDQLBT3XU" type="h3">
            13.4.2 Upprustning av järnvägsnätet
          </head>
          <p xml:id="i-LJYj5Uq1yvXdYpYhs88TGL">
            Underhållet av det svenska järnvägsnätet är extremt eftersatt,
            vilket har fått till följd att många människor varje dag kommer
            för sent till sina arbeten och får svårt att planera sin vardag.
            Detta är kostsamt för staten på grund av förlorad arbetskraft
            och ersättningar för resegaranti.
          </p>
          <p xml:id="i-VD4NvbS1eVmVdyDMgBEKtG">
            En ökning av anslagen till underhåll, drift och reinvesteringar
            ger möjligheter att proaktivt avhjälpa en större andel av de avvikelser
            i infrastrukturen och de tekniska system som annars riskerar att
            skapa störningar i trafiken. Exempel på åtgärder är komponentbyten
            av de mest utsatta växlarna i storstadsregionerna, installation
            av modern växelvärmestyrning för att minska vinterproblematiken
            och ett ökat antal detektorer för felaktiga strömavtagare för
            att minska antalet nedrivna kontaktledningar.
          </p>
          <p xml:id="i-MubskuG5dRnJUyPxVbbwpt">
            Trafikverket menar även att anläggningsbeståndets ålder ökar
            samtidigt som trafiken ökar. Om detta förhållande fortsätter att
            gälla kommer funktionsstörningarna att bli mer påtagliga framgent.
            Detta påvisar det kraftiga behovet av investeringar i drift och
            underhållsåtgärder. Det framstår också som uppenbart att det är
            samhällsekonomiskt lönsamt att öka budgetnivån för underhåll och
            reinvesteringsåtgärder.
          </p>
          <p xml:id="i-Fh4yzU1FwnHEFBKpH7WfqU">
            För att utnyttja infrastrukturen så effektivt som möjligt behövs
            även flera s.k. trimningsåtgärder. Detta kan innebära exempelvis
            förlängning av mötesspår eller plattformar.
          </p>
          <p xml:id="i-PgKTfjHvgTYxBKC1jEtAvM">
            Om upprustningen fortsätter att negligeras kommer detta i praktiken
            att innebära att ett antal sträckor nedprioriteras med antingen
            färre tåglägen eller med lägre hastigheter. Detta ligger i så
            fall under den av Trafikverket etablerade lägsta ambitionsnivån
            och kan inte anses godtagbart för ett land som Sverige.
          </p>
          <head xml:id="i-5QCSbTbEz5aKgWmE3Qtmnm" type="h3">
            13.4.3 Utbyggnad av järnvägsnätet
          </head>
          <p xml:id="i-PT2t3VNeAvQujUQPdnvftb">
            Det svenska järnvägsnätet är hårt belastat och än mer belastat
            blir det när den senaste avregleringen träder i kraft och ytterligare
            operatörer ska in på samma redan hårt nyttjade järnvägsnät. Vissa
            sträckor är så pass hårt belastade att de i princip är fullbelagda;
            antalet sträckor som anses fullbelagda har ökat från 13 stycken
            2005 till 30 stycken 2010. Den totala sträckan har ökat med 50
            procent under perioden.
          </p>
          <p xml:id="i-X53PAgamapNShfiRzvcNPx">
            Enligt Trafikverket är det till att börja med viktigt att prioritera
            en kapacitetsökning på Södra och Västra stambanan, Ostkustbanan,
            Malmbanan samt runt storstäderna. Det beräknas ta 7–10 år innan
            dessa kapacitetsökningar ger effekt, varför det är viktigt att
            initiera arbetet omgående.
          </p>
          <p xml:id="i-VLRk3tkvrLNpvdeqNMgY4T">
            En utbyggd och väl fungerande järnvägstrafik leder till att fler
            utnyttjar tågen för såväl person- som godstransporter vilket leder
            till en energieffektivisering som i längden ger mindre miljöförstöring.
          </p>
          <head xml:id="i-b6TdjSwGhHEKn9wpsPoFJ" type="h3">
            13.4.4 Särskild investeringspott för marknadsåtgärder
          </head>
          <p xml:id="i-6LnittXphUx9zSvZmJTLme">
            Sverigedemokraterna prioriterar såväl utveckling som vidmakthållande
            av statens transportinfrastruktur. Utöver det vill vi införa en
            marknadspott för investeringar utöver den ordinarie budgetramen.
            Potten föreslås uppgå till motsvarande 2 procent av hela budgeten
            för kommunikationer – utgiftsområde 22. Marknadspotten syftar
            till att snabbt kunna användas för att bygga bort uppkomna flaskhalsar
            som står i vägen för betydande investeringar i näringslivet. Förslaget
            ligger i linje med vad som lyfts fram av Näringslivets Transportråd.
          </p>
          <head xml:id="i-6dncHwts5EvJZwVw9ZifSF" type="h3">
            13.4.5 Fyrfilig motorväg på E20
          </head>
          <p xml:id="i-EbZTaGxC6QqLStbBHFKruy">
            Fungerande infrastruktur är avgörande för industri, företagande
            och den regionala utvecklingen, och vägen mellan rikets två största
            städer är på långa sträckor kraftigt undermålig, inte minst i
            Västra Götaland. Den underdimensionerade standarden på vägen ger
            upphov till dålig framkomlighet och försämrad trafiksäkerhet.
            Allvarliga olyckor är oacceptabelt frekventa. Beroende på vägstandard
            beräknas kostnaderna för de viktigaste sträckningarna till mellan
            4,8 och 8,0 miljarder kronor och tidsplanen för ett helt färdigt
            projekt beräknas till mellan 6,5 och 10,5 år i Trafikverkets Åtgärdsstudie,
            E20 genom Västra Götaland. Sverigedemokraterna föreslår en projekteringsstart
            för att bygga ut viktiga delar av E20 till motorväg eller mötesfri
            två-plus-två-väg under kommande mandatperiod.
          </p>
          <head xml:id="i-8T5j7t2N3aJutqBNhSTemM" type="h1">
            15 Säkerhet
          </head>
          <p xml:id="i-9rmi4NHnRjjwxTvr8fYAtn">
            Målet för det militära försvaret är att enskilt tillsammans med
            andra, i vårt närområde, försvara Sverige och främja vår säkerhet.
          </p>
          <p xml:id="i-R1mv3xoxjZwcaWj2Ue6RDZ">
            Militära operationer utanför vårt närområde bör ses som militärt
            bistånd.
          </p>
          <p xml:id="i-V37f4WSPzMtyMc9v3kvCnt">
            Riksdagen fattade 2009 beslut om en ny försvarspolitisk inriktning
            mot ett insatsförsvar baserat på frivillighet. Trots att det eftersträvade
            försvaret är väldigt litet har det varit svårt att få tillräckligt
            med frivilliga. Vi förespråkar en partiell värnplikt liknande
            den som finns i Norge och Danmark. De värnpliktiga kommer inte
            bara att krigsplaceras och repetitionsövas utan utgör också en
            naturlig grupp att kontraktera soldater ur.
          </p>
          <head xml:id="i-F4wDDAYDEfsDo9MHWQ5rsm" type="h2">
            14.1 Försvarets anslag är för lågt
          </head>
          <p xml:id="i-GYASx2Q7VJCmAi4AGp3eL7">
            Det behövs en helt ny försvarspolitik. Anslaget till försvaret
            har urholkats under lång tid. År 1982 var försvarets andel av
            BNP 3,0 procent och i dag är den nära 1,1 procent. Regeringen
            påstår sig vilja stärka försvaret med några hundratals miljoner
            kronor. Dels är det en alldeles för liten höjning, dels kan man
            diskutera om det över huvud taget är en höjning. Budgeten 2013
            för hela utgiftsområde 6 var 46 197 miljarder kronor och föreslås
            2017 bli 49 635 miljarder kronor. Om försvarsbudgeten skulle ökas
            i takt med den BNP-tillväxt som regeringen räknar med fram till
            2017 skulle detta budgetvärde bli 52 448 miljarder kronor. Sanningen
            är alltså den att regeringen fortsätter att urholka försvarets
            andel av BNP ännu mer i relation till redan fattade beslut om
            IO 14. Den av regeringen meddelade ökningen av anslagen till UO
            06 kommer i stor utsträckning att förbrukas av naturligt ökade
            kostnader för personal, övningsverksamhet och materiel. Detta
            är särskilt allvarligt då Riksrevisionsverket i rapporten Ekonomiska
            förutsättningar för en fortsatt omställning av försvaret (RiR
            2014:7) anger att det saknas 30–50 miljarder kronor för anskaffning
            av materiel de närmaste tio åren. Trots det akuta allvarliga säkerhetspolitiska
            läget gör regeringen ingenting för att åtgärda detta underskott.
          </p>
          <table xml:id="i-VKKxu9PDTKHAvexC7wBe1T">
            <row xml:id="i-Ue9GuCmVnvSFSMrd1oBKKg">
              <cell>
                År
              </cell>
              <cell>
                BNP
              </cell>
              <cell>
                BNP-tillväxt (%)
              </cell>
              <cell>
                Vad regeringen satsar (mdkr)
              </cell>
              <cell>
                Vad regeringen borde satsat
              </cell>
              <cell>
                Vad SD satsar
              </cell>
            </row>
            <row xml:id="i-AJnog47b7Dx43tY8mZAjzF">
              <cell>
                2013
              </cell>
              <cell>
                3 633,5
              </cell>
              <cell>
                46 197
              </cell>
            </row>
            <row xml:id="i-B4ipuMaM8viM355Fhezqvp">
              <cell>
                2014
              </cell>
              <cell>
                3 724,3
              </cell>
              <cell>
                2,5
              </cell>
              <cell>
                47 196
              </cell>
              <cell>
                47 352
              </cell>
              <cell>
                50 196
              </cell>
            </row>
            <row xml:id="i-Y4Ze7iL3brzaQoR9rHVw22">
              <cell>
                2015
              </cell>
              <cell>
                3 858,4
              </cell>
              <cell>
                3,6
              </cell>
              <cell>
                47 847
              </cell>
              <cell>
                49 057
              </cell>
              <cell>
                52 847
              </cell>
            </row>
            <row xml:id="i-Gjyb27G13LxnPXoKiCTmfJ">
              <cell>
                2016
              </cell>
              <cell>
                4 008,9
              </cell>
              <cell>
                3,9
              </cell>
              <cell>
                48 508
              </cell>
              <cell>
                50 970
              </cell>
              <cell>
                55 508
              </cell>
            </row>
            <row xml:id="i-SYnxoebgTgB5xhZ3t27rWv">
              <cell>
                2017
              </cell>
              <cell>
                4 125,1
              </cell>
              <cell>
                2,9
              </cell>
              <cell>
                49 635
              </cell>
              <cell>
                52 448
              </cell>
              <cell>
                58 635
              </cell>
            </row>
          </table>
          <p xml:id="i-7wvm1NYt6BSJN7AJAG19TG">
            Vi föreslår 58 635 mdkr för 2017 och utgiftsområde 6.
          </p>
          <head xml:id="i-72SNQd2FMP7DbNP7GU4vgv" type="h2">
            14.2 Försvarets effektivitet är för låg
          </head>
          <p xml:id="i-RK9xbWNquukBhXHFWf154V">
            Försvarets effektivitet har minskat av flera orsaker: dels har
            man gått under en kritisk massa när alltför få enheter av olika
            materielsystem återstår, dels har genomförandegruppen pausat vissa
            materielprojekt och dels har några förbandsflyttningar resulterat
            i brist på kompetent personal.
          </p>
          <head xml:id="i-Kb3H9CZvcMhEJSJC4Zon2H" type="h2">
            14.3 Försvarets anpassning är inte optimal
          </head>
          <p xml:id="i-9myr8sqiuGfE37d4ifisDf">
            Försvarets anpassning lider av sviterna av såväl den strategiska
            pausen då försvarets förmåga tilläts bli noll och sedan av den
            nyss avskaffade policyn att Sveriges försvar börjar i Afghanistan.
            Nu har Sverige åter en försvarsplanering. Men det tar tid att
            återta förmåga till försvar av Sverige.
          </p>
          <head xml:id="i-PdtJ4GNKiZRXDg2KXcB95t" type="h2">
            14.4 Upprustning av försvarsmakten
          </head>
          <p xml:id="i-Jd23z5GnqeESgshTfZa5ti">
            Det militära försvaret ska genomföra de insatser som riksdag
            och regering beslutat eller som i övrigt följer av Försvarsmaktens
            uppgifter. Försvarsmakten ska lösa följande uppgifter:
          </p>
          <list xml:id="i-EiMx3wwywCAyctN4cNKW42" style="ul">
            <item xml:id="i-Cnubm8beDqmbcGMQ5GSt4H">
              upptäcka och avvisa kränkningar av det svenska territoriet och
              i enlighet med internationell rätt värna suveräna rättigheter
              och nationella intressen i områden utanför detta
            </item>
            <item xml:id="i-YRXEGB1Un2Fa15RMqFxL6n">
              söka samverka och kostnadsdela verksamheten med de nordiska grannländernas
              försvarsmakter i mån av ingångna avtal
            </item>
            <item xml:id="i-PEBuY9c4uT98Fnrf9vbWp7">
              med befintlig förmåga och resurser bistå det övriga samhället
              och andra myndigheter vid behov
            </item>
            <item xml:id="i-3hMBQpri1zLtbVedqeJDNB">
              äga beredskap att snabbt kunna ställa personal till förfogande
              för räddningsledare vid terrorism eller annan asymmetrisk krigföring
            </item>
            <item xml:id="i-BMtPngk6aZL759GbMkHr8z">
              äga beredskap att kunna sända en utlandsstyrka för fredsbevarande
              eller fredsskapande insatser med stöd av FN-mandat.
            </item>
          </list>
          <p xml:id="i-EW5t7jbvgUHHLhiayv2yi7">
            Sverigedemokraterna yrkar på att riksdagen bemyndigar regeringen
            att för 2015 utnyttja en kredit på högst 50 miljarder kronor i
            Riksgäldskontoret om krig, krigsfara eller andra extraordinära
            förhållanden föreligger.
          </p>
          <head xml:id="i-ESwsM5KEXtgnSzTSkwenVt" type="h3">
            14.4.1 Försvarspolitikens inriktning
          </head>
          <head xml:id="i-57VnXe29pjifmKVjK1Q5MX" type="h4">
            Internationella samarbeten
          </head>
          <p xml:id="i-43RG3jtWjHgnhSrT7bYX39">
            Det finns inte tillräckliga skäl att vi ska ansluta oss till
            Nato. Nato har förvisso historiskt löst många svåra uppgifter;
            inte minst har man besegrat det kommunistiska Sovjet genom kapprustning.
            Sverige har dock sedan andra världskriget spelat en faktisk roll
            som en alliansfri och militärt stark fredsbevarande nation.
          </p>
          <p xml:id="i-UnqB7hctZsJF7HJzWnwRpk">
            Sveriges försvarspolitik ska fokusera på försvaret av Sverige.
            Genom att stärka vårt eget försvar, genom att fullt ut verka för
            ett nordiskt försvarssamarbete och genom partnerskapet för fred
            med Nato tar Sverige sitt säkerhetspolitiska ansvar. När Sverige
            återfått ett existensförsvar så är det rimligt att Sverige åter
            bidrar med militärt bistånd i fredsskapande och fredsbevarande
            insatser med FN-mandat bakom. Det är en balanserad inställning
            långt från både isolationism och förlorad självständighet.
          </p>
          <p xml:id="i-CXPSaeNLkGLfRbUk7feAqc">
            Försvarsmakten ska inte delta i Nordic Battlegroup. Sverige ska
            inte heller utlova ensidiga solidaritetsgarantier.
          </p>
          <p xml:id="i-MXTFirRfvwQeQLeiJ3UV2T">
            I Sveriges partnerskap med Nato bör det finnas lika konkreta
            planer för såväl vilket bistånd Sverige ska lämna vid angrepp
            mot ett eller flera Natoländer som konkreta planer över den hjälp
            vi kan vänta av Nato vid angrepp på Sverige. För att kunna avtala
            och skapa ett konkret partnerskap med Nato så måste Sverige äga
            en militär kapacitet som är avsevärt mer utvecklad än den nuvarande.
          </p>
          <head xml:id="i-t31itstTNsPmvW1W2V8d9" type="h4">
            Dimensionering av existensförsvaret
          </head>
          <p xml:id="i-R2NnWJ8T8AptQC5meNfDm1">
            Den dagsaktuella hotbilden är inte den viktigaste utgångspunkten
            när vi bedömer vårt behov av militärt försvar. Hotbilden kan snabbt
            förändras, däremot kan vi inte snabbt återta acceptabel försvarsförmåga.
            Faktiska styrkeförhållanden och värstafallscenarion måste vara
            underlag för vårt behov av militärt försvar.
          </p>
          <p xml:id="i-4QEBneXqzGraB3XatWMMfp">
            Sverige bör efter en förstärkning av försvaret ha ett balanserat
            försvar med sådan styrka och sammansättning att det skapar en
            så hög tröskeleffekt att detta i det längsta avhåller en presumtiv
            angripare från anfall.
          </p>
          <p xml:id="i-VmfxEL3r96DDCYG8MSHdQ3">
            Det moderna militära försvaret är beroende av högteknologiska
            system för att skapa ett starkt skalskydd och därigenom avskräcka
            från fientligheter och påtryckningar, men det är samtidigt fortfarande
            beroende av folkets försvarsvilja och den enskilde soldatens mod
            och beslutsamhet. En stärkt försvarsvilja och en förankring av
            försvaret hos folket uppnås främst genom värnpliktsutbildning
            och starka frivilligorganisationer.
          </p>
          <head xml:id="i-Yb1gpJjKGysMKhw6xZaHaA" type="h4">
            Värnplikten
          </head>
          <p xml:id="i-UY6KHc8DJNttF9xzY2bomx">
            En återinförd värnplikt är nödvändig för att på ett trovärdigt
            sätt nå upp till den kvantitet förband som är nödvändig för försvaret
            av Sverige. Cirka 6 000 värnpliktiga bör utbildas i grundläggande
            militär utbildning (GMU) och cirka hälften av dessa utbildas vidare
            för krigsplacering i brigaderna. I och med återaktiverandet av
            värnplikten återgår armén till ett system med fredsorganisation
            och krigsorganisation. Anställda och kontrakterade är lika många
            som i regeringens förslag.
          </p>
          <p xml:id="i-KeHg2gcRJMhcSc5yBPAoiB">
            Årliga övningar i brigader är helt avgörande för att uppnå politisk
            vilja – dvs. användbara, tillgängliga, väl samövade fältförband
            för nationella och internationella uppgifter. Ett nytt system
            för krigsförbandsövningar (KFÖ) bör införas där varje brigad tränas
            vart sjätte år.
          </p>
          <head xml:id="i-RLyfLuKD28eLW1USocdMSX" type="h3">
            14.4.2 Försvarets finansiering och materielförsörjning
          </head>
          <head xml:id="i-6LDW9E3kpdVwUrL4EBJr5U" type="h4">
            Finansiering
          </head>
          <p xml:id="i-DU2oF169agYgCNTyUJSbaX">
            I början av 1980-talet var försvarets andel av BNP 2,9 procent
            för att sedan sjunka till dagens 1,2 procent. De minskade försvarsanslagen
            och stora omställningskostnaderna i kombination med en ensidig
            inriktning mot ett renodlat insatsförsvar har gjort att den svenska
            förmågan till territoriellt försvar i dag på allvar kan ifrågasättas.
            För att garantera rikets säkerhet måste nedrustningspolitiken
            få ett slut.
          </p>
          <head xml:id="i-3vr2ezjZiy4bC37QW2R8p8" type="h4">
            Försvarsindustristrategi
          </head>
          <p xml:id="i-2sdyYGt1RFkzBTe2fywTcR">
            I dag har tyvärr många av de svenska försvarsindustrierna utländska
            ägare, men fortfarande har det stor ekonomisk betydelse för Sverige
            att industrierna utvecklar och producerar materiel i landet. Det
            har även en strategisk betydelse för försvaret.
          </p>
          <p xml:id="i-RZnby7EenKmfRD7d9TDBp2">
            En försvarsindustristrategi bör upprättas där vi tydligt definierar
            våra säkerhetspolitiska intressen kopplade till särskilda kompetenser
            i fråga om tillverkning av eller handel med försvarsmateriel,
            och en svensk myndighet som upphandlar försvarsmateriel bör använda
            undantagsregeln i artikel 346 i EUF-fördraget på liknande sätt
            som andra medlemsländer som har viktig försvarsindustri.
          </p>
          <p xml:id="i-HaommUzmxekHapqenrb5Qp">
            Vidare bör Sverige återta kravet på offset (motköp) i syfte att
            gynna svenska SMF. Svenska myndigheter bör tilldela underleverantörer
            en god andel av kontrakten i syfte att ekonomiskt gynna viktiga
            innovationsföretag enligt rätten att göra så i artikel 21.4 i
            försvarsupphandlingsdirektivet.
          </p>
          <p xml:id="i-BDExNV4Pktcdc6ejyTcSgm">
            Statligt finansierad forskning och utveckling (FoU) är väldigt
            viktig för försvarsindustrin och bör koncentreras mot områden
            där vår industri är framgångsrik. De produkter vår försvarsindustri
            ska konkurrera mot på världsmarknaden är så gott som uteslutande
            initierade med statliga FoU-anslag.
          </p>
          <p xml:id="i-V2CLRd3EQNsAX86EK8U2kC">
            Försvarsindustrin berör ca 30 000 jobb och sysselsätter indirekt
            ca 100 000 människor. Gripen, robotar, luftvärn, ubåtar och korvetter
            samt rymdteknik med kommande militär tillämpning visar att de
            svenska vapensmedjorna inte bara har stolta anor utan även en
            framtid om regering och riksdag sköter frågor om upphandling och
            FoU klokt.
          </p>
          <p xml:id="i-73ud8qF4FQnwaqcx1EXWqy">
            När vi köper svenskt försvarsmateriel som är producerat med högteknologi
            så sker en stark ekonomisk återkoppling i samhällsekonomin. Möjligheten
            till kommande exportordrar för Gripen E/F är exempelvis stor och
            Gripen är i högsta grad en tillväxtpolitisk fråga. Exempelvis
            har det beräknats att de totala nettovinsterna för Gripenprojektet
            är 2,6 gånger högre än kostnaderna.
          </p>
          <head xml:id="i-9QSjbkEumobf5aQdsqxaap" type="h3">
            14.4.3 Armén
          </head>
          <p xml:id="i-WpDoJ7gSxjWxPRmG1DdXAG">
            Armén bör bestå av såväl rörliga fältförband som territorialförsvarsförband.
          </p>
          <p xml:id="i-JGcMiELzdzwshujrD1NNpe">
            En fältarmé med samövade brigader är oundgänglig om Sverige ska
            kunna försvaras. Med befintliga anläggningar, materiel, yrkesofficerare
            och kontrakterade kan en och en halv mekaniserad brigad sättas
            upp. Ytterligare brigader bör sättas upp successivt när försvarsförmågan
            återtas med målet att 2022 ha sex mekaniserade brigader. Bemanning
            av dessa måste i så fall ske med en blandning av kontrakterad
            och värnpliktig personal.
          </p>
          <p xml:id="i-ERyiXerkC8djviQGhNpEVm">
            Territorialförsvarsförband skapas ur de nationella skyddsstyrkorna/hemvärnet
            och kan utgöras av lokalt rekryterade värnpliktiga och frivilliga
            soldater med minst GMU och kort mobiliseringstid.
          </p>
          <head xml:id="i-NL4cCrxogB7BuCZc8q3E3m" type="h3">
            14.4.4 Marinen
          </head>
          <p xml:id="i-YZUgTg45gTZ24WPGtdXPBU">
            Marinen har ett behov av såväl en förstärkt regional indelning
            som förnyade materielsystem på sikt. Vi föreslår därför att Marinbas
            Öst (Berga), Marinbas Väst (Göteborg) samt Härnösand och Fårösunds
            Marindetachement sätts upp.
          </p>
          <p xml:id="i-ECSa39TLPXzap5Cdi8zskG">
            Marinbas Öst (Berga) bör sättas upp för att utbilda till kustartilleribrigader.
            Kustartilleribrigaderna bygger på värnplikt och dubbel organisation
            (freds- och krigsorganisation) medan övriga marinen bygger på
            anställda och kontrakterade.
          </p>
          <head xml:id="i-SGNN9gJHw5asWpengHLRjX" type="h3">
            14.4.5 Flygvapnet
          </head>
          <p xml:id="i-A1C7HKq3SQWczfM8ibLWwt">
            Jämte Skaraborgs flygflottilj (F 7 Såtenäs), Blekinge flygflottilj
            (F 17 Kal­linge) och Norrbottens flygflottilj (F 21 Luleå) bör
            Upplands flygflottilj (F 16 Uppsala) sättas upp. Flygvapnet bygger
            på anställda och kontrakterade. Bas 90-systemet bör återskapas.
            Skydd genom spridning är kostnadseffektivt och ger ett stort strategiskt
            värde.
          </p>
          <p xml:id="i-R2DynCKzk2YP6ZneSSwMCZ">
            Sverigedemokraternas uppfattning är att anskaffning av 100 stycken
            JAS 39 Gripen E/F ska förberedas inom snarast möjliga och rimliga
            tid. En utveckling av flygvapnets kapacitet är nödvändig för att
            kunna möta den nivå som andra flygvapen i vårt närområde kommer
            att ha om några år.
          </p>
          <head xml:id="i-U9kRTEJu6WdXV9D15TboKz" type="h3">
            14.4.6 Försvarets stödresurser
          </head>
          <p xml:id="i-9DU4DADCUrNiMY6ipqoPSE">
            FRA är i tider av nya hotbilder och ökad terrorism en första
            försvarslinje och det är viktigt att FRA har möjlighet att teknikutveckla
            för att kunna upptäcka utländska förhållanden som utgör ett hot
            mot vår nation eller mot enskilda svenska medborgare.
          </p>
          <p xml:id="i-CTJPBdhV5BXCDqv3A5seiX">
            Försvarsunderrättelsedomstolen och Statens inspektion för försvarsunderrättelseverksamheten
            ska garantera att den personliga integriteten inte hotas på ett
            orimligt sätt när signalspaningen söker nya metoder att fånga
            säkerhetshot.
          </p>
          <p xml:id="i-5oEuDk3r2Z5bamfY7whW4K">
            Försvaret och Försvarets materielverk är i behov av forskningsbaserad
            kunskap. Totalförsvarets forskningsinstitut (FOI) är därför nödvändigt
            för en självständig utveckling av vår försvars- och säkerhetspolitik.
          </p>
          <head xml:id="i-P6rwpSC57UupLUnx9YBpLX" type="h3">
            14.4.7 Krisberedskapspolitikens inriktning
          </head>
          <p xml:id="i-MwNSy5rM4uzfaDLV9VVNt4">
            Den svenska modellen där bestämda myndigheter har krisberedskap
            på sitt verksamhetsområde och där regeringen har nationellt områdesansvar,
            länsstyrelserna regionalt och kommunerna lokalt är en effektiv
            modell. Jämte områdesansvaret finns sektorsansvar. Det är viktigt
            att Myndigheten för samhällsskydd och beredskaps (MSB) utredande
            och samordnande roll inte tar över de faktiska utförarna av krisberedskap
            och krishantering.
          </p>
          <p xml:id="i-RNBYSeZ63CMJM6R9P1gXvr">
            Försvarsmakten bör upprätthålla en tätare kontakt med det civila
            regionala och kommunala områdesansvaret.
          </p>
          <head xml:id="i-31ykSvxFBomwo2DNtMxNur" type="h3">
            14.4.8 Elsäkerhetsmyndigheten
          </head>
          <p xml:id="i-BVxqajjpvLXgTiVookiKHS">
            Olika elkraftskonsumenter är olika beroende av säker el. För
            samhällsviktig verksamhet kan oacceptabla konsekvenser uppstå
            snabbt vid elavbrott. Med hjälp av modern styrteknik kan olika
            användare sättas i prioriteringsordning vid brist på el. Forskning
            visar att särskilda reservkraftnät med viss radie är kostnadseffektiva
            när det finns flera samhällsviktiga verksamheter nära varandra.
            Regeringen bör utreda reglering och planering av särskilda reservkraftnät
            i våra residensstäder.
          </p>
          <head xml:id="i-CPwWSoprNV16WrRFV8tujq" type="h2">
            14.5 Krafttag mot brottsligheten
          </head>
          <p xml:id="i-3UCX6ZeAmFBScTGKm7g4wz">
            Sverigedemokraterna menar att det är statens kärnuppgift att
            upprätthålla lagen och därigenom garantera medborgarna trygghet
            och säkerhet. Brottsoffers och potentiella brottsoffers intressen
            måste sättas före gärningsmännens. I dagens samhälle har dock
            vård- och rehabiliteringstanken fått en alltför dominerande ställning
            i den kriminalpolitiska debatten. Sverigedemokraterna anser att
            detta är fel sätt att angripa problematiken på.
          </p>
          <p xml:id="i-Bhpmn8t5b1MFKuPLxbukji">
            För oss står det klart att om respekten för lag och ordning ska
            upprätthållas måste grov brottslighet straffas hårt och rättvist.
            Detta markerar att samhället sätter laglydiga medborgares intressen
            i första rummet. Det är för oss också en självklarhet att straffen
            alltid ska stå i samklang med den allmänna rättsuppfattningen.
            Sverigedemokraterna föreslår omfattande reformer för att komma
            till rätta med den utveckling som sker i dagens Sverige.
          </p>
          <head xml:id="i-6dBUHWd51kYMniu9fkaWCd" type="h3">
            14.5.1 Ideologiska överväganden
          </head>
          <p xml:id="i-Gr84By4gJccaRhvBc4r6vK">
            Kriminellas perspektiv har under de senaste decennierna alltmer
            kommit att få stå över den allmänna rättsuppfattningen. Ett straff
            har reducerats till vård samtidigt som fokus har flyttats från
            brottsoffer och samhällets bästa till brottslingens perspektiv.
            Sociologin har getts alltför stort fokus och genom detta urskuldat
            grova brottslingar utifrån uppväxt, socioekonomiska förhållanden
            samt olika psykosociala omständigheter.
          </p>
          <p xml:id="i-T54ndCfNT17qZRvL9hUC1T">
            Rättvisa handlar om upprättelse för brottsoffret, om skydd mot
            fortsatt brottslighet och om ett samhälle som tydligt markerar
            mot dem som skadar andra. Sverigedemokraterna ser inget motsatsförhållande
            mellan att å ena sidan värna brottsoffren och de laglydiga medborgarna
            och å andra sidan vårda samt återanpassa dömda brottslingar.
          </p>
          <head xml:id="i-LwzNVweC2kPdFfKQ9vkjWf" type="h3">
            14.5.2 Trygghet för individen
          </head>
          <head xml:id="i-8WMptzgbBKPjkzjB4r5jZb" type="h4">
            Statlig garanti för skadestånd till brottsoffer
          </head>
          <p xml:id="i-NBT9ss7PmPLS1TA3F315rt">
            I dag kan en person som döms för ett brott dömas att betala skadestånd
            till brottsoffret. Dock finns ett stort problem i det att brottsoffret
            själv, med Kronofogdemyndighetens hjälp, måste kräva gärningsmannen
            på det utdömda beloppet.
          </p>
          <p xml:id="i-QhGEMM5aoQG4M5dBEVWCEq">
            Om gärningsmannen inte betalar är det upp till offret att vända
            sig till sitt försäkringsbolag i ett försök att få ersättning.
            Fungerar inte detta ska brottsoffret själv ta kontakt med Brottsoffermyndigheten.
            Här ska offret skriftligen ansöka om att få det som kallas brottsskadeersättning,
            vilket kan skilja sig från det skadestånd personen i fråga blivit
            tilldömd.
          </p>
          <p xml:id="i-GqF3vH9Kseo4WbtS43UiQJ">
            Denna procedur, där offret återigen måste förklara sig och vädja
            till gärningsmannen, utgör ytterligare en förnedring och ett ifrågasättande
            av offret. Dessutom finns ingen garanti för att offret får den
            ersättning som en domstol en gång beslutat.
          </p>
          <p xml:id="i-VYQ3qGmXes4tECieKE7qiN">
            Sverigedemokraterna vill i stället se ett system där staten betalar
            ut det utdömda skadeståndet till brottsoffret och därefter kräver
            in pengarna från gärningsmannen. Detta skulle innebära att offret
            så snart domslutet vunnit laga kraft får sitt skadestånd, samtidigt
            som staten tar hand om vidare behandling och kontakt med gärningsmannen.
          </p>
          <p xml:id="i-JWEEQm6Y1u4uXNz628FHCt">
            Vi menar att det är ett system som bör vara självklart i en rättsstat.
            Vårt förslag skulle minska frustrationen och det onödiga lidande
            som åsamkas brottsoffer på grund av dagens system för skadeståndsutbetalningar.
          </p>
          <head xml:id="i-BKurC83JTGtsoPmdLzuoVu" type="h4">
            Vittnesskydd och ökad säkerhet i domstol
          </head>
          <p xml:id="i-Jh9YELy3xHhcDSLiAv95Pe">
            Många av de goda medborgare som sätter sig i vittnesbåset är
            i dag utsatta och de vittnar alltför ofta med fara för sitt eget
            liv. Rättsväsendet har inte förmått hantera den organiserade brottslighetens
            grenar som spridit sig ända in i rättssalen. Vittnestrakasserier
            blir allt vanligare och antalet vapen som smugglas in i svenska
            domstolar är alarmerande.
          </p>
          <p xml:id="i-YBv4pdJ2ZSKhMevBRCbR9R">
            Övergrepp i rättssak är ett mycket allvarligt brott då det inte
            bara riktar in sig mot individer utan utgör ett hot mot rättsstaten,
            och i slutändan mot det demokratiska statsskicket. Sverigedemokraterna
            vill se ett kraftigt utökat stöd till vittnesskyddet. Det handlar
            om polisskydd, hjälp med bostadsbyte och andra säkerhetsåtgärder.
            På senare tid har även de juridiska ombuden fått motta hot, trakasserier
            och rena våldsdåd från kriminella nätverk. Också här förordar
            vi ett ökat skydd.
          </p>
          <p xml:id="i-PEH1DUFu8EKEiqFx52XNPQ">
            Utöver detta vill vi även att permanenta säkerhetskontroller
            ska införas i anslutning till domstolsentréer i förebyggande syfte.
            Ett genomförande av förslaget innebär att entréer måste byggas
            om och att viss teknisk utrustning måste införskaffas. Betydligt
            fler ordningsvakter kommer också att behövas.
          </p>
          <head xml:id="i-JWf5tkHvZfpTgAAguPx9eM" type="h3">
            14.5.3 Hårdare tag mot brottsligheten
          </head>
          <head xml:id="i-LMTGrmZBndjQedz2cKvbCp" type="h4">
            Straffskärpningar och riktiga livstidsstraff
          </head>
          <p xml:id="i-R8QpbPNmcDYPkfFCVxqE7f">
            Sverigedemokraterna vill se kraftiga straffskärpningar för våldsbrott.
            Detta innebär inte minst en rejäl höjning av miniminivåerna eftersom
            svenska domstolar oftast dömer i nedre delen av straffskalan.
            Svensk livstid innebär i praktiken 18 års fängelse enligt rättspraxis
            och enligt principen om två tredjedelars frigivning blir resultatet
            oftast 12 års fängelse.
          </p>
          <p xml:id="i-2NRGccNgvJvDFThDvyPoXo">
            Sverigedemokraterna vill införa verklig livstid där det även
            ska vara möjligt att utdöma livstid utan möjlighet till benådning.
            Riktiga livstidsstraff ska kunna utdömas för brott som i dag enligt
            brottsbalken kan medföra livstidsstraff. Utöver detta ska riktiga
            livstidsstraff kunna utdömas för upprepad grov våldsbrottslighet
            av särskilt hänsynslös och våldsam natur, t.ex. för synnerligen
            grov misshandel, grov våldtäkt eller en kombination av dylika
            grova våldsbrott.
          </p>
          <head xml:id="i-QXSWwpHupeiqBsVqFbW2t3" type="h4">
            Döm mängdbrottslighet hårdare
          </head>
          <p xml:id="i-PzxNirHAtmCgkpEdhRdPDk">
            I dagens Sverige finns det generösa rabattsystem för den som
            valt en kriminell livsstil. Det handlar dels om en s.k. mängdrabatt,
            vilken innebär att ju fler brott en person begår desto mindre
            påföljd ges för varje efterkommande brott. Vid upprepad brottslighet
            gäller även en särskild straffskala. Utgångspunkten för denna
            straffskala är att det är det brott med högst straff som kan utdömas
            med ett visst tillägg. Detta utgör straffskalans maximum. Tillägget
            är som minst ett år och som mest fyra år beroende på hur allvarlig
            brottsligheten är.
          </p>
          <p xml:id="i-Qn3GBeRddRBCYmbZzAzW1C">
            Moraliskt sett kan det visserligen anses mest korrekt att döma
            varje begånget brott för sig och tillämpa det som kallas kumulationsprincipen
            där de utdömda straffen adderas för varje brott. Sverigedemokraterna
            anser dock att ett totalt avskaffande av mängdrabatten för alla
            typer av brott skulle kunna ge oönskade konsekvenser eftersom
            det rent teoretiskt skulle kunna innebära att en person som klottrat
            flera gånger i praktiken fick ett högre straff än en person som
            begått ett mord. För merparten av brottsligheten anser vi därför
            att ett system likt dagens med strafftillägg är det bästa, även
            om vi vill se en förändring till skarpare tillägg.
          </p>
          <p xml:id="i-FmDzpDzuviumfBNwMgtEdJ">
            Vi förordar dels att det för varje nivå i den gemensamma straffskalan
            definieras ett minimitillägg, dels att de övre gränserna för strafftillägg
            kraftigt höjs. Genom att införa minimitillägg försäkras det att
            en gärningsman som begått flera brott alltid ges ett ordentligt
            förlängt straff. Detta ger också samhället bättre möjligheter
            att markera mot flerfaldig brottslighet.
          </p>
          <p xml:id="i-NpT119iAGUvRDy3xhkRWbU">
            Sverigedemokraterna ser dock ett behov av att i vissa fall frångå
            regeln om strafftillägg. I fall då det rör sig om grövre upprepad
            våldsbrottslighet vill vi se ett totalt avskaffande av alla typer
            av rabatter. Där låter vi principen om brottsoffrens rätt till
            upprättelse få företräde och menar att det är oacceptabelt att
            bedöma denna typ av brott olika beroende på om det är engångshandlingar
            eller inte. Det är vår mening att varje offer för grov våldsbrottslighet
            ska få upprättelse och att samhället tydligt ska markera mot varje
            enskilt dåd.
          </p>
          <head xml:id="i-VgF5rRfhypqWaTVpoDLKSr" type="h4">
            Tredje gången gillt
          </head>
          <p xml:id="i-RTNHMZqcHsgiRQ8r2ByjVe">
            Sverigedemokraterna vill införa en princip om tredje gången gillt
            för vålds-, sexual- och narkotikabrott som resulterat i fängelsedom
            (också villkorlig sådan). Denna princip innebär att den person
            som för tredje gången inom en sjuårsperiod fälls för sådan brottslighet
            per automatik bör dömas till lagens maxstraff för det av de begångna
            brotten som har det högsta maxstraffet samt utöver detta ges ett
            maximalt strafftillägg.
          </p>
          <head xml:id="i-PCKiwaTs3tpwnuxqsLk7uv" type="h4">
            Villkorlig frigivning
          </head>
          <p xml:id="i-GrDDZ9p64yTBZviHRQ3DG3">
            Sverige tillämpar s.k. två tredjedelsfrigivning, vilket innebär
            att den kriminelle automatiskt blir villkorligt frigiven efter
            att två tredjedelar av straffet avtjänats på anstalt. Detta skapar
            en stor diskrepans mellan den allmänna rättsuppfattningen och
            den lagstiftning som finns. För att öka förståelsen för svensk
            lagstiftning och för att försvåra för en kriminell livsstil vill
            Sverigedemokraterna avskaffa den automatiska frigivningen efter
            två tredjedelar av tiden för personer dömda för vålds- och narkotikabrott.
          </p>
          <head xml:id="i-KRxbnQi8FotBACumZQNFCc" type="h4">
            Utvisa kriminella utlänningar
          </head>
          <p xml:id="i-XWfDmaYThgpBJGqEB3a7vi">
            Sverigedemokraterna anser inte att det är rimligt att en utländsk
            medborgare som begått en våldtäkt, ett mord eller något annat
            grovt våldsbrott ska belönas med uppehållstillstånd och på sikt
            svenskt medborgarskap. Tyvärr är det dock så att utlänningar i
            Sverige i dag många gånger får stanna i landet trots att de begått
            grova brott såsom mord, dråp, misshandel och våldtäkt och trots
            att lagen medger utvisning, detta för att utvisningsprövning inte
            är obligatorisk och för att dagens lagstiftning och rättspraxis
            verkar bry sig mer om förövare än om samhälle och brottsoffer.
            I de fall där utvisning döms ut rör det sig ofta om en kortare
            tidsperiod. Vi anser att utvisning som regel ska ske på livstid
            om det inte finns särskilda förmildrande omständigheter som talar
            emot detta.
          </p>
          <p xml:id="i-R5u2tbPzJyoEMM94nQUWh9">
            En person utan svenskt medborgarskap ska inte få förmånen att
            stanna i Sverige om personen i fråga inte kan eller vill respektera
            våra lagar och regler. Det bör därför vara obligatoriskt att alltid
            pröva frågan om utvisning när en utlänning begått ett brott i
            Sverige. Vi anser vidare att endast om det föreligger synnerligen
            starka skäl ska en utlänning som blivit dömd för ett brott som
            kan leda till utvisning kunna undgå att utvisas.
          </p>
          <p xml:id="i-MNRALsemka7kJa7HRfLfR6">
            Svensk domstol bör inte tillmäta någon större vikt till utlänningens
            levnadsomständigheter eller hur länge utlänningen vistats i Sverige,
            när frågan om utvisning behandlas. Inte heller bör en utlänning
            som begått grova brott i Sverige få stanna på grund av flyktingstatus.
          </p>
          <p xml:id="i-6zohLxbPJ82S5cuTwy4X1a">
            För att kunna kontrollera att utvisade individer inte kommer
            åter till Sverige under annan identitet ska foto, fingeravtryck
            och dna-prov tas och lagras i minst 80 år i ett register som alla
            nya immigranter ska kontrolleras mot. Återfinns en person i detta
            register ska denna omedelbart frihetsberövas och en ny utvisning
            ska snarast utföras.
          </p>
          <p xml:id="i-FiyR1fjUDBk4Mt8EPh3yPU">
            Det är inte rimligt att vårt land som praxis åtar sig ansvaret
            för att straffa individer som inte är svenska medborgare. Därför
            anser vi att när en utlänning blir dömd till fängelse med efterföljande
            utvisning ska Sverige sträva efter att straffet ska avtjänas i
            den dömdes hemland eller i annat anvisat land. Sverige ska därmed
            arbeta för att upprätta avtal med andra länder för att möjliggöra
            detta.
          </p>
          <head xml:id="i-V4Bbi5uVi2QZWCZuvJEMg5" type="h3">
            14.5.4 Brottsbekämpande myndigheter
          </head>
          <head xml:id="i-UkGHVN6n9Zy2doQDHaMxYV" type="h4">
            Återinförda gränskontroller
          </head>
          <p xml:id="i-6kFWdp69woQL9uH7WTpfaj">
            Den ökade globaliseringen i världen innefattar även en ökad rörlighet
            för kriminella nätverk och Sveriges gränser står numera – i och
            med medlemskapet i EU – närmast oskyddade. Tullen har förlorat
            en del av sina befogenheter och passkontroller är i dag förbjudna
            mellan Schengenländer. I detta klimat frodas människo-, narkotika-
            och vapensmuggling samtidigt som kriminella individer kan röra
            sig fritt inom området. Det är viktigt att tullen ges de verktyg
            den behöver för att kunna möta dessa nya förutsättningar. Eftersom
            EU förbjuder tullen att utföra en väsentlig del av sitt arbete
            är det på lång sikt Sverigedemokraternas ambition att återvinna
            vår nationella suveränitet på detta område. På kortare sikt vill
            vi se möjlighet för Sverige att införa temporära gränskontroller
            när det bedöms behövas.
          </p>
          <p xml:id="i-CERzgsVXJnT1wLzfUZYB5v">
            Sverigedemokraterna betraktar Tullverkets uppgift huvudsakligen
            som brottsbekämpande och brottsförebyggande och inte skatteindrivande.
            I enlighet med detta ämnar vi flytta Tullverket från Finansdepartementets
            kontroll till Justitiedepartementet.
          </p>
          <head xml:id="i-DKDDcNQBput83RQD5Q9CBV" type="h4">
            Svenska polismyndigheter blir till en
          </head>
          <p xml:id="i-S1TJRqr2r7GC7EndGivBMs">
            Polisen består i dag av 21 separata polismyndigheter med Rikspolisstyrelsen
            (RPS) som övervakande myndighet. Alla polismyndigheter agerar
            formellt och i praktiken självständigt även om det finns olika
            typer av samarbeten som i stort bygger på frivillighet. Vissa
            direktiv och förordningar ges av RPS, men mandatet som dessa vilar
            på är inte särskilt starkt. Tyvärr fungerar inte polisorganisationen
            som det är tänkt. Styrningen från RPS är alltför dålig på grund
            av begränsade befogenheter som förhindrar implementering av nationella
            program. Det är även otydligt vilka befogenheter de lokala polisstyrelserna
            har i förhållande till RPS. Eftersom polisväsendet är så splittrat
            innebär det ökade kostnader, helhetsansvaret saknas då det inte
            finns en chef som har ett övergripande ansvar och kompetensförsörjningen
            inom organisationen blir lidande.
          </p>
          <p xml:id="i-P9SmoMAwxobDqeCNjeiU64">
            Sverigedemokraterna har därför valt att ställa sig bakom Polisorganisationskommitténs
            förslag om att slå ihop myndigheterna till en myndighet. Den nya
            Polismyndigheten gäller från den 1 januari 2015.
          </p>
          <head xml:id="i-Pj7iPfHKQMASNQxZhrSeeD" type="h1">
            15 Invandring
          </head>
          <head xml:id="i-Vb8imxEr6teFJkgL38KZhX" type="h2">
            15.1 Flyktinginvandring
          </head>
          <p xml:id="i-XnPrURv6ZoG1UKFXEmfk7X">
            Sverigedemokraterna stänger inte dörren för asylinvandring. Den
            som flyr med fara för liv och hälsa ska få sin sak prövad. Om
            giltiga asylskäl kan beläggas kan den asylsökande få ett uppehållstillstånd
            på en tidsbegränsad period om sex månader. Efter sex månader görs
            sedan en ny prövning för att utröna om de ursprungliga asylskälen
            på något sätt förändrats. Beviljandet av permanenta uppehållstillstånd
            ska helt upphöra.
          </p>
          <head xml:id="i-Cp3RYCouQAQQd5x63gdtsm" type="h2">
            15.2 Anhöriginvandring
          </head>
          <p xml:id="i-6WRCqazNt5Knc8B6nx3rHf">
            Sverigedemokraterna stänger inte dörren för asylinvandring. Den
            som flyr med fara för liv och hälsa ska få sin sak prövad. Om
            giltiga asylskäl kan beläggas kan den asylsökande få ett uppehållstillstånd
            på en tidsbegränsad period om sex månader. Efter sex månader görs
            sedan en ny prövning för att utröna om de ursprungliga asylskälen
            på något sätt förändrats. Beviljandet av permanenta uppehållstillstånd
            ska helt upphöra.
          </p>
          <p xml:id="i-Ez6kAwoVNu1KTf3HbK3Txh">
            Det finns tillfällen då familjer splittras eller kärlek uppstår
            över nationsgränser. Som ett familjevänligt parti ser Sverigedemokraterna
            det givetvis som önskvärt att var och en får leva nära sina närmaste
            familjemedlemmar. Samtidigt inser vi att dagens kravlösa och svagt
            reglerade anhöriginvandring belastar det svenska samhället bortom
            rimliga proportioner. Vi är således öppna för anhöriginvandring
            och familjeåterförening, men anser att detta bör följa ett väluppbyggt
            regelverk samt att ansvaret för den invandrades försörjning och
            omsorg bör ligga på anknytningspersonen, inte den svenska staten.
          </p>
          <p xml:id="i-E7RrLMt1QtEUDtwpPTHEBR">
            Sverigedemokraterna ställer sig i grunden positiva till Europeiska
            rådets direktiv om rätt till familjeåterförening som formulerat
            rimliga förslag till välformulerade regelverk. Vi vill reformera
            de svenska reglerna i enlighet med direktivet, vilket innebär
            att
          </p>
          <list xml:id="i-72SyUNjxHak4cDje3TZT7R" style="ul">
            <item xml:id="i-LtcigvAgBHimrhrUL2vDPT">
              anknytningspersonen har en gällande sjukförsäkring som täcker
              alla de risker som svenska medborgare täcks av i egenskap av medborgare
              och som omfattar såväl anknytningspersonen själv som dennes familjemedlemmar
            </item>
            <item xml:id="i-JvT23QGAWRRtGxEBycB6hJ">
              anknytningspersonen har stabila, regelbundna och tillräckliga
              försörjningsmedel för sig själv samt för dennes familjemedlemmar
              för att undvika att en anhöriginvandrare behöver nyttja försörjningsstöd
            </item>
            <item xml:id="i-9FJpDcH6NtuvqqkPrQyUEF">
              anknytningspersonen kan uppvisa en bostad som anses normal för
              en familj av jämförbar storlek och som uppfyller gällande bestämmelser
              om säkerhet och sanitära förhållanden
            </item>
            <item xml:id="i-UST7eqDVS1roz17rKfgVDE">
              Sverige har rätt att kräva att en tredjelandsmedborgare följer
              olika integrations- eller introduktionsåtgärder i enlighet med
              nationell lagstiftning.
            </item>
          </list>
          <head xml:id="i-RmR6sC49TXFzxiPYcnaiU4" type="h2">
            15.3 Arbetskraftsinvandring
          </head>
          <p xml:id="i-E6oqMFAehseQSxdDnGXN7x">
            Sverigedemokraterna vill modernisera nuvarande regler för arbetskraftsinvandring
            genom att införa ett s.k. blåkortssystem. De uppehållstillstånd
            som beviljas arbetskraftsinvandrare i enlighet med blåkortssystemet
            ska alltid vara temporära.
          </p>
          <p xml:id="i-SozrPmZD8yGe7nLVkAoRik">
            Blåkortssystemet är Sverigedemokraternas förslag till implementering
            av det europeiska blåkortsdirektivet. Direktivet ställer krav
            på införandet av ett system som ger en tredjelandsmedborgare rätt
            att ansöka om ett s.k. blåkort, givet att den sökande kan
          </p>
          <list xml:id="i-GBKzYFdxYPL9Sm1um3as5s" style="ul">
            <item xml:id="i-AWAajBWQCxNHNSfoeB1aHu">
              uppvisa en bruttoårslön jämte anställningskontraktet som är minst
              en och en halv gång större än den genomsnittliga bruttoårslönen
              i Sverige samtidigt som alla villkor i tillämpliga lagar, kollektivavtal
              eller relevant branschpraxis är uppfyllda
            </item>
            <item xml:id="i-YFc5RBEVMjq5fapqqQ8mxJ">
              visa upp en handling som styrker att de villkor som enligt nationell
              lag gäller för utövande av det reglerade yrke som anställningskontraktet
              åsyftar är uppfyllda samt visa upp handlingar som styrker relevanta
              högre yrkeskvalifikationer för det yrke eller den bransch som
              specificeras i anställningskontraktet, när det gäller oreglerade
              arbeten
            </item>
            <item xml:id="i-TMjhE1MsE7wdLqGTUYQNHS">
              visa upp bevis som styrker innehav av en sjukförsäkring som täcker
              alla risker som normalt täcks för medborgare i Sverige.
            </item>
          </list>
          <p xml:id="i-NyDXLHx5jDp8Q8cd5zwsQ9">
            Ovanstående är dock endast minimikrav. Direktivet ger varje medlemsstat
            rätt att ytterligare reglera arbetskraftsinvandringen genom att
            dels införa kvoter, dels undersöka situationen på den befintliga
            arbetsmarknaden och pröva om inte den lediga platsen kan tillsättas
            med nationell arbetskraft.
          </p>
          <p xml:id="i-XTrxnESFBrd7Cp4F6Lv1Rr">
            Rätt att avslå en ansökan finns givetvis då villkoren inte uppfylls.
            Det finns också om arbetsgivaren tidigare har påförts någon form
            av sanktioner eller om handlingarna som ligger till grund för
            ansökan har förvärvats på bedrägligt sätt, förfalskats eller ändrats
            i något avseende. Slutligen finns rätt att avslå ansökan även
            i de fall ett avslag kan motiveras med hänsyn till rikets säkerhet,
            allmän ordning eller folkhälsa. Därutöver finns en möjlighet att
            återkalla ett blåkort om villkoren inte längre uppfylls, om innehavaren
            inte har tillräckliga medel för att försörja sig själv och eventuella
            familjemedlemmar utan att nyttja det sociala trygghetssystemet,
            om innehavaren ansöker om försörjningsstöd eller med hänsyn tagen
            till rikets säkerhet, allmänna ordning eller folkhälsa.
          </p>
          <p xml:id="i-Mv3poJ6B91gphtErJ1QdkG">
            Sverigedemokraternas blåkortssystem nyttjar de möjligheter direktivet
            ger till striktare regleringar. Det resulterande regelverket möjliggör
            ett mottagande av uteslutande högkvalificerad arbetskraft.
          </p>
          <p xml:id="i-QnZX3pMKiqQkwow1MY7gSb">
            Utöver blåkortsdirektivet ska det inte förekomma någon generell
            arbetskraftsinvandring från tredjeland.
          </p>
          <head xml:id="i-97QQwkJvYmbxgPUyRZuViB" type="h2">
            15.4 Fri rörlighet inom EES
          </head>
          <p xml:id="i-D43E2mkNWQZYjnaVt6JMJr">
            EU-medborgare kan i dag relativt enkelt röra sig inom unionens
            gränser. Detta är i grunden bra, men med vissa undantag. Den generella
            rörligheten bör justeras på så vis att EU-medborgare kan vistas
            i Sverige i upp till en månad i stället för nuvarande tre, utan
            att ansöka om tillstånd därtill. För svenskt vidkommande bör detta
            inte appliceras på de nordiska länderna, där nuvarande höga grad
            av rörelsefrihet bör kvarstå.
          </p>
          <p xml:id="i-Q1Xn4cjNhobSx1ZjCeBfxC">
            En EU-medborgare som önskar stanna i Sverige längre tid än en
            månad ska då uppfylla vissa villkor. Han eller hon ska
          </p>
          <list xml:id="i-X9Y6rDpjDC2oWfU5SGag4F" style="ul">
            <item xml:id="i-Gj8dDwHtdy2Gs8BSaZ5KzQ">
              bedriva verksamhet som anställd eller som företagare eller delta
              i utbildning i landet, ha stabila, regelbundna och tillräckliga
              försörjningsmedel
            </item>
            <item xml:id="i-32S99FGWBswvtcrNgifxk6">
              visa upp bevis som styrker innehav av sjukförsäkring som täcker
              alla de risker som normalt täcks för medborgare i Sverige.
            </item>
          </list>
          <p xml:id="i-7gFnPEJMZbR3edhiDuJVAQ">
            Uppfylls inte villkor enligt ovan ska Sverige ha rätt att neka
            uppehållsrätt.
          </p>
          <p xml:id="i-HZt7ThDv1TsJ5ezdd95YPH">
            Det bör också förtydligas i Schengenavtalet att medlemsländer
            har rätt att införa viseringstvång gentemot andra medlemsländer,
            om invandringen från det medlemslandet inte kan sägas i tillräckligt
            hög utsträckning ha uppfyllt kriterierna enligt ovan. Detta skulle
            för svenskt vidkommande kunna bli relevant för exempelvis medlemsländer
            som Rumänien, Bulgarien och möjligen även Kroatien.
          </p>
          <head xml:id="i-TXfqj1ZT1CGhtX3YjJFkeH" type="h1">
            16 EU-medlemskapet
          </head>
          <p xml:id="i-WccyNrwqQszW8y8HJ6myJC">
            Att all offentlig makt i Sverige ska utgå från folket är den
            mest centrala av Sverigedemokraternas principer. Den moderna demokratin
            har vuxit fram i intim symbios med nationalstaten. Demokrati betyder
            folkstyre och Sverigedemokraternas uppfattning är att man inte
            helt kan förbigå ordet folk i begreppet folkstyre och att folkstyret
            i längden riskerar att bli mycket problematiskt att upprätthålla
            i en stat som bebos av flera folk, där det inte råder konsensus
            kring vilka som ska räknas till folket och där det kanske inte
            ens förekommer en gemensam arena för debatt eftersom invånarna
            i staten inte talar samma språk. Vi ser således förekomsten av
            en gemensam nationell och kulturell identitet bland befolkningen
            i staten som en av de mest grundläggande hörnstenarna i en stark
            och väl fungerande demokrati.
          </p>
          <p xml:id="i-KRwTRZDy6NwNU9Uj4cV5zZ">
            Sverigedemokraterna vill arbeta för att Sverige ska handla, samarbeta
            och upprätthålla goda relationer med alla demokratiska och fredliga
            nationer och stater i världen. Samarbete är en förutsättning för
            stabilitet och fred i världen. När problem blir globala måste
            också bekämpandet av dem ges en global plattform. Särskilt viktigt
            är detta då det är fråga om miljöhot, väpnade konflikter eller
            internationellt organiserad brottslighet. Internationellt samarbete
            är också viktigt för bevarandet av den kulturella mångfalden i
            världen.
          </p>
          <p xml:id="i-UwDWSZ3k7Wu9pB1YXy9y23">
            Vi betraktar oss i fallande ordning som en del av en nordisk,
            europeisk, västerländsk och global gemenskap. I linje med detta
            vill vi särskilt arbeta för att stärka den nordiska identiteten
            och bredda och fördjupa det nordiska samarbetet. När stater samarbetar
            kan det, förenklat uttryckt, ske på två grundläggande nivåer:
            mellanstatligt och överstatligt. Samarbete mellan stater innebär
            vanligtvis ingen kränkning av den för oss så viktiga suveränitetsprincipen.
            Tvärtom är sådant samarbete en förutsättning för fred och stabilitet
            i världen. Sverigedemokraterna anser dock att mellanstatligt samarbete,
            dvs. samarbete mellan suveräna nationalstater, är fullt tillräckligt.
          </p>
          <p xml:id="i-5BbUWXJ3L69pcYg3PtgXBG">
            Vi ser med stark skepsis på det europeiska samarbetet som i ökande
            utsträckning tar sig uttryck i överstatliga former, dvs. då det
            bildas en politisk union, vars konstitution står över medlemsstaternas.
            Det är då inte längre de enskilda folken som ytterst bestämmer
            över politiken i det egna landet, utan det internationella organet,
            där ländernas olikheter ofta leder till obalans i maktförhållandet.
            Grundtanken bakom vårt hävdande av suveränitetsprincipen är att
            varje folk bäst känner sina egna intressen och därför också bäst
            kan värna dessa. Historien har visat att överstatliga organ sällan
            består i längden, och att de snarare splittrar än knyter medlemsländerna
            närmare varandra.
          </p>
          <head xml:id="i-FYgspUo3Di3DXfMoPxekM2" type="h2">
            16.1 Demokrati och självständighet
          </head>
          <head xml:id="i-Vce4T2MwX5GxtXTo4m1uqh" type="h3">
            16.1.1 Omförhandla EU-medlemskapet
          </head>
          <p xml:id="i-EuMHVtRmUJPtxM5Faj7evw">
            Dagens europeiska samarbete har i allt högre utsträckning fått
            en överstatlig karaktär och är långt från det frihetsprojekt det
            marknadsförde sig som tidigare. Från att ha utgett sig för att
            vara ett frivilligt samarbete för att säkerställa fri handel och
            ökad rörlighet ser vi i dag en enorm byråkrati med tiotusentals
            anställda under EU-kommissionen och ett ständigt inflöde av nya
            regleringar och fördrag där Bryssel ges bestämmanderätt över utrikespolitiken,
            kriminalpolitiken, och nu också migrationspolitiken, för att nämna
            några exempel.
          </p>
          <p xml:id="i-UP6g2foU86NhSYWd2sL3kc">
            Sverigedemokraterna vill omförhandla EU-medlemskapet följt av
            en folkomröstning för att säkerställa att det är Sveriges folkvalda
            som har sista ordet rörande beslut som påverkar det svenska folket.
          </p>
          <head xml:id="i-JdamSFfpMGcLRiC447ec1a" type="h3">
            16.1.2 Tillsätt en demokratikommission
          </head>
          <p xml:id="i-W5Dnp8L2gQV1eS6gwtcc3b">
            Under det senaste decenniet har olika fördrag röstats igenom
            som kraftigt begränsar det folkliga inflytande som kännetecknar
            en demokrati. Exakt hur detta har påverkat den svenska beslutanderätten
            är det ingen som i dagsläget vet. I kommuner kan mer än hälften
            av alla förslag som röstas igenom vara en konsekvens av beslut
            i Bryssel, i riksdagen lite mindre än hälften.
          </p>
          <p xml:id="i-UhUwES9usBFjdaLFGbfRjt">
            Till dess att svenska folket får säga sitt i en ny folkomröstning
            bör en demokratikommission tillsättas som utvärderar effekterna
            på den svenska demokratin av det minskade folkliga inflytandet.
          </p>
          <head xml:id="i-Km5gfiY6zw8842pSXdf2uA" type="h3">
            16.1.3 EU ut ur grundlagen
          </head>
          <p xml:id="i-CQmCh1vX11fgNyi8WpsRd7">
            I slutet av 2010 röstades den andra etappen av den stora svenska
            grundlagsändringen igenom. Ett av förslagen som låg på bordet
            var att grundlagsfästa EU-medlemskapet i den svenska regeringsformen.
            Sverigedemokraterna protesterade då och menade att ett medlemskap
            i en sådan organisation inte ska eller bör uttryckas i ett avsnitt
            som berör det svenska statsskicket. Trots protester röstades denna
            grundlagsändring igenom. Konsekvenserna blir att det måste till
            en grundlagsändring innan ett eventuellt utträde kan ske, något
            som direkt går emot principen om folkomröstningsresultatet då
            det inte krävdes en grundlagsändring för att gå med. Om nu medlemskapet
            har ändrats till den grad att det måste grundlagsfästas är det
            rimliga att en folkomröstning hålls.
          </p>
          <p xml:id="i-R46ukPmSxxM9XGBwjTZiio">
            Sverigedemokraterna vill verka för att EU skrivs ut ur grundlagen
            i väntan på en folkomröstning.
          </p>
          <head xml:id="i-G1bkRSstzhourcx8icEhBF" type="h2">
            16.2 Trygghet
          </head>
          <p xml:id="i-8wiEB6WVzoKaQzSEYW4hc1">
            Att återupprätta tryggheten i samhället är en av Sverigedemokraternas
            profilfrågor. Trygghetsområdet har under lång tid varit eftersatt
            och det krävs stora förändringar för att komma till rätta med
            både vardagsvåldet och den organiserade brottsligheten.
          </p>
          <head xml:id="i-9vAczSQjNor2jxridrCDUA" type="h3">
            16.2.1 Återinförda gränskontroller
          </head>
          <p xml:id="i-UpjCb7AgdNcSFykQRyEQhY">
            Ur ett EU-perspektiv är det främst den organiserade brottsligheten
            som har kunskap och resurser att bedriva sin brottsliga verksamhet
            över gränserna. Vår medverkan i det EU där man förbjuds att ha
            uppsikt över sina gränser har medverkat till att den organiserade
            brottsligheten fått fäste och brottsligheten ökat, vilket regeringen
            erkände i en proposition där de skriver att de kriminella nätverken
            breder ut sig och blir allt fler. Brottsligheten har också blivit
            mer internationell, bland annat till följd av Sveriges medlemskap
            i EU och inträde i Schengensamarbetet.
          </p>
          <p xml:id="i-SsLucmwLtDQ4vbuzfkecWA">
            Samtidigt har tullens resurser minskat och dess rättigheter att
            kontrollera gränsen urholkats. På en tioårsperiod har tullens
            personal minskat med 20 procent och antalet kontroller rasat med
            76 procent.
          </p>
          <p xml:id="i-KLArBvQ1PvhYgcACFRnZKi">
            Sverigedemokraterna vill se ett Europa där det är lätt att resa,
            turista och uppleva varandras länder.
          </p>
          <p xml:id="i-EktMUeGJFnf95MTg9UKWEa">
            Dock medför den transnationella brottsligheten att tryggheten
            i våra olika länder minskar. För att skydda våra medborgare och
            andra från människohandel, inbrott, droger och hitrest brottslighet
            vill vi se ett återupprättat gränsskydd.
          </p>
          <head xml:id="i-8PmsWdtoEi15XHSeQDBFkU" type="h3">
            16.2.2 Utökat mellanstatligt samarbete
          </head>
          <p xml:id="i-3G4XKnrKbnRRMXtHVuHncS">
            För att bemöta den transnationella brottsligheten, som oftast
            är organiserad, behöver Europas länder samarbeta med varandra.
            I dag finns ett antal sådana organ etablerade, t.ex. Europol och
            Eurojust, som i dag ligger inom ramen för EU. Dessa fungerar dock
            i praktiken i relation till medlemsstaterna som mellanstatliga
            organ och har i princip inga befogenheter i eller över dessa.
          </p>
          <p xml:id="i-YTisc37VgxSPzpwtS9b2cm">
            Att utveckla dessa två organisationer på mellanstatlig väg ser
            vi som en viktig del i ett framtida europeiskt samarbete. Det
            går nämligen alldeles utmärkt att samarbeta inom ramen för dessa
            organ utan att vara med i EU:s överstatlighet. Till exempel verkar
            både Norge och USA i dessa organ redan i dag.
          </p>
          <p xml:id="i-NqCnKYZFPFNHzxegyJSg9e">
            Då Europa även framöver kommer att vara en attraktiv plats att
            smuggla in illegala varor och illegala invandrare ser vi även
            att ett framtida mellanstatligt samarbete inom ramen för Frontex,
            EU:s organ för kontroll av de yttre gränserna, är viktigt. Frontex
            bör därför stärkas i syfte att kontrollera Europas yttre gränser.
            På så sätt kan vi bättre förhindra illegal verksamhet som kommer
            utifrån Europa. Som ett led i detta vill vi även se att Eurosur
            implementeras. Eurosur är ett paneuropeiskt gränsövervakningssystem
            vars syfte är att förhindra illegal invandring samt motarbeta
            transnationell brottslighet.
          </p>
          <p xml:id="i-7kMXLq8mW4cVWkuSZrZSGR">
            Med sådant utökat mellanstatligt samarbete kan man uppnå en effektiv
            brottsbekämpning och samtidigt behålla Sveriges självbestämmanderätt.
          </p>
          <head xml:id="i-QTnkc6YSeVnwjT4Bk1vKpU" type="h3">
            16.2.3 Upprustat svenskt försvar i stället för EU-försvar
          </head>
          <p xml:id="i-VYG8tQzD6p1XHJfrUmQQoq">
            Varje självständig nation behöver ett existensförsvar, vilket
            Sverige i dag inte har. Vår primära målsättning bör vara att bygga
            upp ett sådant försvar för att möta framtida hot i vårt närområde,
            inte ett försvar dimensionerat för insatser på fjärran slagfält
            med oklara utsikter till framgång i det aktuella landet och till
            oklart gagn för Sverige.
          </p>
          <p xml:id="i-DY34Yjv48d1XAhdjD7cMUX">
            Vi anser att svenska män och kvinnor ska skydda Sverige i första
            hand och vårt närområde i andra hand, där Sverige självt ska avgöra
            hur, när och var vi ska agera. Därför förespråkar vi en upprustning
            av Sveriges försvar och ett nej till en gemensam EU-militär.
          </p>
          <head xml:id="i-6adTDw9LWJz2auqpkj477T" type="h3">
            16.2.4 Utvidgning
          </head>
          <p xml:id="i-M4GsLrksJemNcJW84G27Vq">
            Så länge Sverige är en del av EU påverkas vi också av de medlemsstater
            som ingår i EU, dels genom transfereringar till fattigare länder
            som Sverige betalar genom EU-avgiften, dels genom att vi påverkas
            av beslut som tas av EU:s medlemsstater och dels genom migration
            mellan EU:s olika medlemsstater.
          </p>
          <p xml:id="i-UgKbg7aSVSqRWirXwXPkoS">
            Av dessa anledningar finns det starka skäl för oss att ha synpunkter
            på EU:s fortsatta utvidgningsiver, framför allt när det gäller
            länder som dels är ekonomiskt eftersatta men även de länder som
            kulturellt sett står långt ifrån Sverige. Därför motsätter vi
            oss t.ex. fortsatta förhandlingar med Turkiet som inte uppfyller
            vare sig de ekonomiska, politiska eller kulturella kriterier vi
            anser vara ett krav för att bli medlem i EU. Även ett medlemskap
            för Albanien m.fl. länder skulle medföra negativa konsekvenser
            för Sverige, dels i form av ökade utgifter, dels på grund av förväntad
            invandring från dessa länder.
          </p>
          <head xml:id="i-rMM1oi59BSM69LrQJxbep" type="h2">
            16.3 Migration inom och in till EU
          </head>
          <p xml:id="i-Fuuu5j9oqg5sjfHDQnznfG">
            Sverigedemokraterna är på det stora hela positiva till den inre
            marknaden. Ett exportberoende land som Sverige påverkas positivt
            av att vara en del av en större marknad som präglas av fri rörlighet
            av varor, tjänster, kapital och arbetskraft.
          </p>
          <p xml:id="i-62ws6w4Gk3XdTm9iU3iTsZ">
            Det finns dock en del brister som vi vill rätta till vad avser
            migration inom EU och in till EU. Sammanfattningsvis kan sägas
            att vi vill öka fokus på kvalificerad arbetskraftsinvandring från
            tredjeländer, att det generella arbetskraftsbehovet inom unionen
            bör kunna tillgodoses inom unionens gränser samt att regelverket
            för den fria rörligheten inom unionen bör förtydligas.
          </p>
          <head xml:id="i-HLUyjLynBkd6r1JET7AMsX" type="h3">
            16.3.1 Riv upp utstationeringsdirektivet
          </head>
          <p xml:id="i-SydKem2znq4e6agq2Ed3Ud">
            Utstationeringsdirektivet behandlar företags rätt och möjlighet
            att utstationera sin personal i andra medlemsländer. I grunden
            är det positivt att företag kan söka efter arbetskraft inom hela
            EU, men problemet uppstår dels som ett resultat av att den utstationerade
            personalen inte följer inhemska avtal och regelverk, dels av att
            den utstationerade personalen inte betalar skatt i det land där
            den arbetar. Som ett resultat av detta får vi en undanträngning
            av inhemsk arbetskraft samtidigt som vi heller inte får se några
            vinster i form av skatteintäkter. Sverigedemokraterna vill i grunden
            riva upp utstationeringsdirektivet. Arbetskraft ska kunna röra
            sig fritt inom EU för att arbeta men ska då leva upp till inhemska
            avtal samt betala skatt i det land där de arbetar.
          </p>
          <head xml:id="i-MwpoCKkJy3f81VUDNFrAFQ" type="h3">
            16.3.2 Mindre arbetskraftsinvandring – mer specialistkompetens
          </head>
          <p xml:id="i-5z2hVSggoSiqmLxSi65ebd">
            Det finns inom EU totalt sett inget särskilt behov av generell
            arbetskraftsinvandring. De luckor som finns på arbetsmarknaden
            i ett enskilt land kan i princip täckas av arbetskraftsöverskott
            i andra medlemsländer. I grunden bör därmed ingen generell arbetskraftsinvandring
            från tredjeländer förekomma.
          </p>
          <p xml:id="i-LzpH3TAJiYUZnuiaBEqoW">
            Däremot bör unionen vara öppen för mottagning av högkvalificerad
            arbetskraft. Detta tillgodoses allra bäst genom en strikt tillämpning
            av blåkortsdirektivet. Direktivet gör gällande att en arbetskraftsinvandrare
            från ett tredjeland kan ansöka om arbets- och uppehållstillstånd
            i ett medlemsland givet att den sökande kan
          </p>
          <list xml:id="i-NsSvm6PwEcuZ3XBUESPKKn" style="ul">
            <item xml:id="i-FRMd1rDj23G1Hs61SWQyVs">
              uppvisa en inkomst som motsvarar 1,5 gånger medianinkomsten i
              det landet
            </item>
            <item xml:id="i-CMbfEaMxcHQtZYcrrEFWQe">
              visa upp handlingar som styrker relevanta högre yrkeskvalifikationer
            </item>
            <item xml:id="i-Y6YXgYm6XoW7vR5VYbuT6r">
              visa upp bevis som styrker innehav av sjukförsäkring som täcker
              alla de risker som normalt täcks för medborgare i medlemslandet.
              Samtidigt har det enskilda medlemslandet rätt att först pröva
              situationen på den egna arbetsmarknaden, innan beslut tas.
            </item>
          </list>
          <p xml:id="i-VnDRfRknVE4k5QsywwGGRz">
            Blåkortet kan återkallas om villkoren inte längre uppfylls, om
            innehavaren inte har tillräckliga medel för att försörja sig själv
            och eventuella familjemedlemmar utan att utnyttja det sociala
            trygghetssystemet, om innehavaren ansöker om socialbidrag eller
            med hänsyn tagen till rikets säkerhet, allmänna ordning och folkhälsa.
          </p>
          <head xml:id="i-VPu8nQf9gZ8eedu9PV8b8b" type="h3">
            16.3.3 Reglerad anhöriginvandring
          </head>
          <p xml:id="i-3odCgkZcm4TppFgCE7hHWQ">
            I grund och botten är det såklart positivt att man kan leva nära
            sina närmaste familjemedlemmar. Dagens kravlösa och svagt reglerade
            anhöriginvandring skapar dock en belastning på välfärdssamhällena
            i EU:s länder bortom alla rimliga gränser. Familjeåterföreningsdirektivet
            bör tillämpas i en mycket restriktivare tolkning än i dag, där
            det tydligt framgår att familjeåterförening enbart kan komma i
            fråga då
          </p>
          <list xml:id="i-F7rNntYjdxdpbL3H1aqgBF" style="ul">
            <item xml:id="i-GJpuR1d8MQz5Z2jmp3NxBq">
              anknytningspersonen har en gällande sjukförsäkring som täcker
              alla de risker som medborgare i det landet täcks av och som omfattar
              såväl anknytningspersonen som dennes familjemedlemmar
            </item>
            <item xml:id="i-8HJkiv4V1oTAeK3wWS7B8N">
              anknytningspersonen har stabila, regelbundna och tillräckliga
              försörjningsmedel för sig själv samt för dennes familjemedlemmar
              för att undvika att en anhöriginvandrare behöver nyttja försörjningsstöd
            </item>
            <item xml:id="i-LLChRUnUFz4ThU2HrvhWR1">
              anknytningspersonen kan uppvisa en bostad som anses normal för
              en familj av jämförbar storlek.
            </item>
          </list>
          <p xml:id="i-T46QrEh1A32scnVN6rKhTw">
            Ovanstående förslag skulle drastiskt minska den i dag mycket
            stora, okontrollerade och kostsamma anhöriginvandringen.
          </p>
          <head xml:id="i-LrvYp53hMdziLpaRJAUJPf" type="h3">
            16.3.4 Fri rörlighet inom EU
          </head>
          <p xml:id="i-7P4V6y6zcQVJaZUP1Vzb33">
            EU-medborgare kan i dag relativt enkelt röra sig inom unionens
            gränser. Detta är i grunden bra, men med vissa undantag. Den generella
            rörligheten bör justeras på så vis att EU-medborgare kan vistas
            i annat medlemsland i upp till en månad i stället för nuvarande
            tre, utan att ansöka om tillstånd därtill. För svenskt vidkommande
            bör detta inte appliceras på de nordiska länderna, där nuvarande
            höga grad av rörelsefrihet bör kvarstå.
          </p>
          <p xml:id="i-C8XobWGxQV8sbbqt8dSfuv">
            En EU-medborgare som önskar stanna i Sverige längre tid än en
            månad ska då uppfylla vissa villkor. Han eller hon ska
          </p>
          <list xml:id="i-9xm5jD9FesrkaCCQYP2BnM" style="ul">
            <item xml:id="i-3mGmPQvWcHToo7JMCRCSVN">
              bedriva verksamhet som anställd eller som företagare eller delta
              i utbildning i landet
            </item>
            <item xml:id="i-7GNMQkpKcEpps45qPfrNk7">
              ha stabila, regelbundna och tillräckliga försörjningsmedel
            </item>
            <item xml:id="i-NeQJUBmvCYH8xduoWrmfLs">
              visa upp bevis som styrker innehav av sjukförsäkring som täcker
              alla de risker som normalt täcks för medborgare i Sverige.
            </item>
          </list>
          <p xml:id="i-PSKeC4gC4HJovNGRJS4Nem">
            Uppfylls inte villkor enligt ovan ska Sverige ha rätt att neka
            uppehållsrätt.
          </p>
          <p xml:id="i-C113yVanbW1LbCA91hzQ8J">
            Det bör också förtydligas i Schengenavtalet att medlemsländer
            har rätt att införa viseringstvång gentemot andra medlemsländer,
            om invandringen från det medlemslandet inte kan sägas i tillräckligt
            hög utsträckning ha uppfyllt kriterierna enligt ovan. Detta skulle
            för svenskt vidkommande kunna bli relevant för exempelvis medlemsländer
            som Rumänien, Bulgarien och möjligen även Kroatien.
          </p>
          <head xml:id="i-3mvUpk7YM9vtmqxtxw6nvK" type="h2">
            16.4 Ekonomi
          </head>
          <p xml:id="i-U3jMrBaGP2z1dk1SPJ5agw">
            Sverigedemokraterna är kritiska till att stora delar av makten
            över det finansiella livet kommit att hamna på federal nivå. Ett
            genuint frihandelsområde är inte beroende av överstatliga mekanismer
            för att kuva finansiella risker.
          </p>
          <head xml:id="i-5cjp3ga2D6NyajbRFHQ8Xp" type="h3">
            16.4.1 Avveckla bankunionen
          </head>
          <p xml:id="i-FpBAqcH73FGKV57UJqCF3H">
            Sverigedemokraterna vill helt avveckla den s.k. bankunionen,
            som bl.a. gör Europeiska centralbanken till övervakare av omkring
            6 000 banker inom euroområdet. Tillståndsprövning och övervakning
            gällande exempelvis kapitaltäckningsregler bör framgent ligga
            på nationell nivå. På så vis kan också bästa praxis utvecklas;
            ett medlemsland med sunda regelverk och kontroller och sund uppföljning
            kommer i slutändan att kunna låna billigare på marknaden, vilket
            ger incitament åt andra medlemsländer att utvärdera och ompröva
            sina egna regelverk.
          </p>
          <head xml:id="i-YSRWae89YYLQnZDAFw8Fav" type="h3">
            16.4.2 Skrota EU:s jordbruksstöd
          </head>
          <p xml:id="i-M7i5XBkQ9QSEnDn6KLiKJr">
            Den s.k. gemensamma jordbrukspolitiken (CAP – Common Agricultural
            Policy) är det kanske mest ineffektiva och kostsamma inslaget
            i hela EU. Jordbruksstödet utgör ungefär en tredjedel av EU:s
            budget. Sverigedemokraterna vill helt skrota jordbruksstödet,
            vilket på det stora hela utgör en transferering från svenska skattebetalare
            till jordbrukare i länder som Polen och Frankrike, dvs. inte ens
            relativt fattiga länder.
          </p>
          <p xml:id="i-MsKdGgQzTkY4ssqELsz5Wc">
            I samband med det bör också medlemsavgifterna till EU sjunka
            i paritet med det avskaffade jordbruksstödet och den krympande
            EU-budgeten. För svenskt vidkommande kommer i stället det s.k.
            gårdsstödet att betalas ut direkt från den svenska staten.
          </p>
          <head xml:id="i-GBxKc1UEwyYf1BZs8Cvy1e" type="h3">
            16.4.3 Minska EU:s budget
          </head>
          <p xml:id="i-VoFivSa6uCwhw2gFC6Em7w">
            EU:s budget för 2013 uppgår till hisnande 150,9 miljarder euro.
            Sverigedemokraterna vill kraftigt reducera denna budget. Som nämnts
            ovan bör jordbruksstödet helt avskaffas. På sikt bör även Sammanhållningsfonden
            och strukturfonderna avvecklas. Vi vill i stället satsa mer resurser
            på säkerhet och då i synnerhet på det yttre gränsskyddet, det
            s.k. Frontex. Totalt skulle detta minska EU:s budget med åtminstone
            två tredjedelar mot dagens nivåer.
          </p>
          <p xml:id="i-H1CwWNVkEBUW3umTPHygVE">
            Budgeten bör framgent finansieras genom andra lösningar, exempelvis
            genom importtariffer i stället för genom transfereringar från
            medlemsländerna. Redan i dag finansierar detta 14 procent av den
            totala budgeten, och med den föreslagna reduceringen av budgeten
            med omkring två tredjedelar genom ovannämnda åtgärder skulle tarifferna
            behöva dubbleras för att helt finansiera EU-avgiften. För svenskt
            vidkommande hade detta medfört stora bruttobesparingar i statens
            utgifter.
          </p>
          <head xml:id="i-HY8eDwGN1h2xbJ963CGPMY" type="h3">
            16.4.4 Nej till stödmekanismer
          </head>
          <p xml:id="i-GUxx2ew6xkyzo4TgMee5fT">
            Under den ekonomiska kris som utspelat sig i euroområdet de senaste
            åren har man sett sig tvungen att inrätta ett antal stödmekanismer
            och lånefaciliteter till förmån för medlemsländer som lider av
            labila statsfinanser. EFSM (Europeiska finansiella stabiliseringsmekanismen)
            och EFSF (Europeiska finansiella stabiliseringsfaciliteten) permanentades
            under 2013 genom ESM (Europeiska stabilitetsmekanismen) och innefattar
            hisnande 500 miljarder euro. Det är orimligt att medlemsländer
            som tagit ansvar för sina statsfinanser ska betala för dem som
            misskött sig. I grunden är det heller inte misskötta statsfinanser
            som ligger bakom euroområdets kroniska problem; de länder som
            lider mest gör det som ett resultat av en – för deras del – felaktig
            penning- och valutapolitik. Med en egen valuta hade dessa länder,
            i huvudsak kring Medelhavsområdet, kunnat använda sin valutakurs
            som en krockkudde och devalvera för att på så vis stimulera sina
            ekonomier. Man hade också kunnat anpassa ränteläget utifrån sina
            egna förhållanden. En stabilitetsmekanism hade då inte varit nödvändig.
            Den politiska prestige som har investerats i det katastrofala
            europrojektet omöjliggör dock, för stunden, en sådan lösning.
          </p>
          <p xml:id="i-EkcKpgZUsGS25V22pA9pmP">
            Sverigedemokraterna ser inte detta som rimligt och kommer att
            driva frågan om ESM:s avskaffande.
          </p>
          <p xml:id="i-MY8MEFVm8wnbVjVxUtF4rX">
            I det genuina europeiska frihandelsområde som är Sverigedemokraternas
            vision ska inte finansiellt stabila länder tvingas till solidaritet,
            lika lite som finansiellt instabila länder ska tvingas till drakoniska
            besparingsåtgärder. Där är varje deltagande part suverän och ensam
            ansvarig för sin finans- och penningpolitik.
          </p>
          <head xml:id="i-QQ6CANgQjTPQyHF7AsxkCh" type="h3">
            16.4.5 Nationell skatterätt
          </head>
          <p xml:id="i-QD7NPaGcb9Ag3EAaq1Zwcz">
            För att utöka EU:s tillgång till egna medel – och i förlängningen,
            sin makt och befogenhet – har det föreslagits att EU ska få viss
            beskattningsrätt. Bland annat har ett flertal länder gått vidare
            i ett s.k. fördjupat samarbete för att införa en skatt på finansiella
            transaktioner. Sverigedemokraterna kommer att arbeta intensivt
            mot alla förslag i en sådan riktning. Skatterätten ska obönhörligen
            ligga på nationell nivå och vi kommer under inga som helst omständigheter
            att tillåta att svenska medborgare blir skattesubjekt till Bryssel.
          </p>
          <p xml:id="i-XNxPB9uNbMsUJu9gjXCdka">
            EU:s egna medel ska inte öka utan tvärtom minska och de utgifter
            som krävs för att upprätthålla den inre marknaden ska tas ut exempelvis
            genom importtariffer.
          </p>
          <head xml:id="i-PdR5vspW6yzEMyGHtEXF17" type="h3">
            16.4.6 Frihandelsområde i stället för EU
          </head>
          <p xml:id="i-XskEwSYBAUxTkUt1eGC37j">
            Sverigedemokraterna anser att det är viktigt att handla med vår
            omvärld, vilket såklart inkluderar länderna i EU. Därför vill
            vi i stället för ett överstatligt EU ha frihandelsavtal med Europa,
            i likhet med det som exempelvis Schweiz har. Det möjliggör att
            vårt exportberoende land kan fortsätta exportera och utvecklas.
            I dag klarar sig Norge, Schweiz och Island utmärkt utanför EU
            och det skulle även Sverige kunna göra.
          </p>
          <head xml:id="i-JwxKbpLVHvzbTgTKCSRkrx" type="h2">
            16.5 Djurskydd och livsmedel
          </head>
          <p xml:id="i-VAbNyGgJzJCuM39hxk1Aot">
            Sverige var fram till mitten på 1990-talet i hög grad självförsörjande
            på basala livsmedel och hade en skyddad produktion av livsmedel.
            I och med att svenska bönder inte behövde konkurrera med övriga
            världen kunde ett starkt djurskydd utvecklas. När medlemskapet
            i EU öppnade upp den svenska marknaden för konkurrens med övriga
            EU, och så småningom resten av världen, fick de svenska bönderna
            problem i att det svenska djurskyddet ledde till ökade kostnader.
            I en konkurrensutsatt livsmedelsproduktion får de som behandlar
            djuren sämst inte sällan störst marginaler. Sverigedemokraterna
            motsätter sig detta cyniska förhållningssätt och ämnar stärka
            den svenska livsmedelproduktionen med ett ännu starkare djurskydd.
          </p>
          <p xml:id="i-GX7Xm6TjdEqCHpUF3UgWZb">
            Sverigedemokraterna anser att konsumenternas förtroende för kvaliteten
            på livsmedlen förutsätter ett starkt djurskydd i Sverige och flexibla
            kontroller utifrån varje EU-medlemsstats specifika behov. Ett
            starkt djurskydd har även ett egenvärde då det besparar djuren
            det lidande som uppstår vid långa transporter och plågsamma slaktmetoder.
            Det bästa sättet att uppnå ett starkt djurskydd inom EU är att
            verka för höga nivåer på gemensamma regler vid transporter samt
            att gemensamt motverka undantag för plågsamma slaktmetoder. Krav
            på ett starkt djurskydd i Sverige får inte leda till att svenskt
            jordbruk konkurreras ut av jordbruk i andra EU-länder. Den svaga
            positionen på marknaden för svenska livsmedel kan inte ses som
            något annat än ett marknadsmisslyckande, varför Sverigedemokraterna
            anser att ingripanden bör göras för att stärka konkurrenskraften
            hos svenska bönder. För att bibehålla ett starkt djurskydd inom
            Sverige anser Sverigedemokraterna att de gemensamma reglerna på
            den inre marknaden bör tillåta nationella restriktioner vid import
            i de fall djuren avlivats på ett plågsamt sätt samt att möjlighet
            ges för medlemsstaterna att premiera bönder för det djurvälfärdsarbete
            de utför.
          </p>
          <p xml:id="i-Vigm5wcY8XbnaJofe4jVex">
            Inom ramen för EU vill Sverigedemokraterna även verka för att
            varje medlemsstat får införa de sjukdoms- och smittokontroller
            som anses nödvändiga. Sverigedemokraterna vill därför minska kommissionens
            inflytande över hur, när och varför kontroller utförs i alla led
            i produktionskedjan samt vid import av livsmedel. Sverige har
            tidigare genom starkt gränsskydd, vårt klimat och glest befolkade
            djurbestånd haft ett mycket gott djurhälsoläge. Sverigedemokraterna
            avser att arbeta för att Sverige ska kunna behålla de kontroller
            som vi anser nödvändiga för att även fortsättningsvis kunna känna
            trygghet i att smittriskerna är låga och att kvaliteten är hög
            på svenska livsmedel.
          </p>
          <p xml:id="i-NpNWZ4q7daTG7uB3dL6tx4">
            För att undvika fler fall liknande kalabaliken kring klorkycklingen
            2008, där kommissionen utgick mer från globala livsmedelsföretags
            intressen än europeiska konsumenters, kommer Sverigedemokraterna
            att verka för att kommissionens möjlighet att på egen hand besluta
            om regler kring hantering av livsmedel och djur kraftigt beskärs.
          </p>
          <p xml:id="i-3BLG3tJAmzG9qaE6qeHXmL">
            Det bästa sättet att tillse att livsmedel håller hög kvalitet
            är att djuren inte plågas under uppfödning, transport eller slakt.
            Det är även viktigt att svenska konsumenter har förtroende för
            produkterna i affärerna. För att uppnå detta måste svenska bönders
            konkurrenssituation förbättras och särarten hos svenska djurbestånd
            bestå. Viktigt är också att stärka lokala och regionala värde-
            och produktionskedjor, vilket leder till en mindre import av livsmedel.
            Man kan utan vidare slå fast att livsmedel inte är en produkt
            som vilken annan och att livsmedelsproduktionen inom ett land
            har en särställning. Här har den offentliga upphandlingen en viktig
            roll att spela. Därför bör EU:s regelverk bli mer tillåtande för
            att stärka konkurrenskraften hos närproducerade livsmedel.
          </p>
          <p xml:id="i-3NhgdNjzDYbxeJueMgM1yX">
            Sverigedemokraterna anser att två utgångspunkter ska vara vägledande
            för all kemikaliepolitik inom EU: försiktighetsprincipen och harmonisering
            genom minimireglering. Kombinationen av dessa ger Sverige utrymme
            att ha ett högre nationellt skydd i de fall vi anser att det finns
            anledning att misstänka att det finns risk för miljö eller hälsa.
            Även i de fall då det inte är fastställt att en viss kemikalie
            eller ett material är riskfritt bör det finnas utrymme för nationella
            regleringar.
          </p>
          <p xml:id="i-6UKLCMhDwHWe1furcyDVba">
            Nuvarande system med EU:s kemikalielagstiftning är problematiskt
            utifrån flera aspekter, varav den kanske mest akuta är frågan
            om hormonstörande ämnen. Principer för godkännande av ämnen bör
            ske utifrån hur och i vilken utsträckning människor kommer i kontakt
            med dem och inte utifrån vilken produkt de använder. Om man använder
            dessa utgångspunkter bör även framtida regler om t.ex. nanomaterial
            inlemmas i EU:s befintliga ramverk.
          </p>
          <p xml:id="i-N13zF5ZhYTxRMARo1Cq7JA">
            Frågan om kemikalier är även intimt förknippad med tillsatser
            i livsmedel och foder. Varje land ska ovillkorligen kunna reglera
            användningen av specifika tillsatser i livsmedel som saluförs
            inom dess territorium. Även frågan om ämnen som kommer i kontakt
            med livsmedel vid behandling eller paketering bör kunna regleras
            nationellt utifrån en bas av harmoniserade minimiregler.
          </p>
          <head xml:id="i-U5v6wGbfnZZT8VLD9mgP11" type="h2">
            16.6 Klimat
          </head>
          <p xml:id="i-T81cxhV42J4jX35t562y61">
            EU och Sverige är redan i dag klimateffektiva ekonomier sett
            till utsläpp i förhållande till BNP. Det finns därför anledning
            att ifrågasätta behovet av att EU och Sverige ensidigt skulle
            göra åtaganden om utsläppsminskningar. Störst klimatnytta per
            investerad krona uppnås genom åtgärder i utvecklingsländer. Även
            tillväxtländerna bör ta sitt ansvar. Investeringar i klimatanpassningar
            av produktion och energiframställningar bör som tidigare påpekats
            företrädesvis ske i de länder som är de största klimatbovarna.
            Sverige ska dock fortsatt verka för ekonomiskt försvarbara klimatsatsningar
            inom EU.
          </p>
          <p xml:id="i-czLS3gKxX4mxfFseqRaS6">
            Liksom när det gäller kemikalier och andra områden har kommissionen
            och EU fått för stort inflytande över medlemsstaternas klimatpolitik.
            Sverige, och andra EU-länder, har en skyldighet att uppnå bindande
            globala klimatmål. Åtgärderna för att uppnå målen bör dock bestämmas
            nationellt. Sverige bör stå fritt att självt göra avvägningar
            gällande styrmedel, konkurrenskraft, sektorer och effektivitet.
          </p>
        </div>
        <div xml:id="i-JxtDUMk47vYh6cmXV5ynTy" type="motSignatures">
          <list xml:id="i-Q4aUNJQtR2BRp6f3Q7P3BV">
            <item xml:id="i-YJ1qHXU7vh6Yg2pPpXLpVN">
              Jimmie Åkesson (SD)
            </item>
            <item xml:id="i-3T3run5a5gJqsdeFzviLMV">
              Sven-Olof Sällström (SD)
            </item>
            <item xml:id="i-Aj1bnFT4oGJ5yhTyj5xAtn">
              Mattias Karlsson (SD)
            </item>
            <item xml:id="i-S9R5mgMhiW7L3JXrjYQ6hH">
              Björn Söder (SD)
            </item>
            <item xml:id="i-TqbvPG5bi89gjn7D8xea8s">
              Richard Jomshof (SD)
            </item>
            <item xml:id="i-Wk8y2fNGJ7geqquVy2fwuZ">
              Thoralf Alfsson (SD)
            </item>
            <item xml:id="i-WQ2GQFJEuBcDQwHNt8a8Wp">
              Stellan Bojerud (SD)
            </item>
            <item xml:id="i-Br1L8JK5w1JbRWfdtEJXG">
              Kent Ekeroth (SD)
            </item>
            <item xml:id="i-YyxxDn8HPUHikgsJMNRLU">
              Josef Fransson (SD)
            </item>
            <item xml:id="i-JXX7Yg12vTDcjHpjN9hJmH">
              Anna Hagwall (SD)
            </item>
            <item xml:id="i-D3yWJeTwvzoeGVg9NQAEwd">
              Carina Herrstedt (SD)
            </item>
            <item xml:id="i-3f1Qnn5HvwHPd1TvBwvZen">
              Mikael Jansson (SD)
            </item>
            <item xml:id="i-7VhT4zq4656ezHhta8H2sy">
              Julia Kronlid (SD)
            </item>
            <item xml:id="i-GsqYub2Wcv8oCKHWErZw1B">
              Margareta Larsson (SD)
            </item>
            <item xml:id="i-T6qfQ7vsm66Xgv5o57Jxhe">
              David Lång (SD)
            </item>
            <item xml:id="i-FkhGawqaSF8BqNo9qnVHfE">
              Per Ramhorn (SD)
            </item>
            <item xml:id="i-NH9jSKECqL6k6XyBT1WUJN">
              Johnny Skalin (SD)
            </item>
            <item xml:id="i-SakmwYexN7ZFDs3C1NdaaR">
              Markus Wiechel (SD)
            </item>
            <item xml:id="i-3m8XNSABWSAkVFqeJuSJnY">
              Tony Wiklander (SD)
            </item>
            <item xml:id="i-LkWssSS547TN3yJXhTcqXc">
              Jonas Åkerlund (SD)
            </item>
          </list>
        </div>
      </div>
    </body>
  </text>
</TEI>
