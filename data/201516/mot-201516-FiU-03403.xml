<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201516-FiU-03403">
  <teiHeader>
    <fileDesc>
      <titleStmt>
        <title>med anledning av prop. 2015/16:100 2016 års ekonomiska vårproposition</title>
        <author corresp="i-AvFShRZVEyBV61S19AKNGK">av Jan Björklund m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2015/16:3403 av Jan Björklund m.fl. (L)</title>
          <idno type="rdwebb">H3023403</idno>
          <rs type="number">3403</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H3023403/text</ref>
          <ref type="dokument_url_html">http://data.riksdagen.se/dokument/H3023403</ref>
          <ref type="dokumentstatus_url_xml">http://data.riksdagen.se/dokumentstatus/H3023403</ref>
          <ref type="docx">http://data.riksdagen.se/fil/B958FD0F-1A35-4032-8993-F3A2CD7DD5A1</ref>
          <ref type="pdf">http://data.riksdagen.se/fil/5718590B-5CBE-431D-BD34-65231F0BDE62</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-AvFShRZVEyBV61S19AKNGK</idno>
            <name>Jan Björklund</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-QKE6ihmLRJvwhV4neD6h7b</idno>
            <name>Erik Ullenhag</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-D8B2Xf6UADbqciPHrqFxSc</idno>
            <name>Birgitta Ohlsson</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-BKsznTaZxTzxUWL7JkMD6W" type="basedOn"/>
        <correspContext corresp="i-BKsznTaZxTzxUWL7JkMD6W">
          <ref>Proposition 2015/16:100</ref>
        </correspContext>
        <correspAction xml:id="i-SnJhjLqr6CXgt41jU4QEVq" type="signed"/>
        <correspContext corresp="i-SnJhjLqr6CXgt41jU4QEVq">
          <note type="signatory" corresp="i-AvFShRZVEyBV61S19AKNGK"/>
          <note type="signatory" corresp="i-QKE6ihmLRJvwhV4neD6h7b"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-D8B2Xf6UADbqciPHrqFxSc"/>
        </correspContext>
        <correspAction xml:id="i-AyUtT7x1Wg5Yby76PwqZGF" type="submitted">
          <date when="2016-05-02"/>
          <time when="11:43:00"/>
        </correspAction>
        <correspAction xml:id="i-MqdJY3F4cqQWecToNRTVyx" type="dismissed">
          <date when="2016-05-10"/>
        </correspAction>
        <correspAction xml:id="i-YNNxMrwKPYv5NiavuZbgTX" type="referred">
          <date when="2016-05-11"/>
        </correspAction>
        <correspAction xml:id="i-XT4Asc2pFqmeXz4msjNyfj" type="assigned">
          <date when="2016-08-16"/>
          <time when="13:04:14"/>
        </correspAction>
        <correspContext corresp="i-XT4Asc2pFqmeXz4msjNyfj">
          <ref type="assignedTo">Finansutskottet</ref>
        </correspContext>
        <correspAction xml:id="i-DKNqJotGAPZjdwf9cbpqeb" type="behandlas_i"/>
        <correspContext corresp="i-DKNqJotGAPZjdwf9cbpqeb">
          <ref type="uppgift">2015/16:FiU20</ref>
          <ref type="ref_dok_id">H301FiU20</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CYUUu3DWCF2JseKdDb1dm5" type="behandlas_i"/>
        <correspContext corresp="i-CYUUu3DWCF2JseKdDb1dm5">
          <ref type="uppgift">2015/16:KU23</ref>
          <ref type="ref_dok_id">H301KU23</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">KU23</ref>
          <ref type="ref_dok_titel">Indelning i utgiftsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-LGTzSH2uPE6TYq2wjQESKg" type="motHeader">
        <div xml:id="i-13gP9oAZezo1WW7159coD1" type="motTitle">
          Motion till riksdagen 2015/16:3403 av Jan Björklund m.fl. (L)
          med anledning av prop. 2015/16:100 2016 års ekonomiska vårproposition
        </div>
      </div>
      <div xml:id="i-NoaEnnTqQ7ASaYq6ADgFRu" type="motBody">
        <div xml:id="i-MXEUQPAfDraQ2y4naUm1vu" type="motProposal" subtype="förslag">
          <head xml:id="i-TKbiuCh5dSDLBUCEDNkCgi">
            Förslag till riksdagsbeslut
          </head>
          <list xml:id="i-9yzxWKaB9gErKkJTqSjVEq" style="ol">
            <item xml:id="i-HsdB4TNbQsW3a93msTd3vy">
              Riksdagen godkänner de riktlinjer för den ekonomiska politiken
              och budgetpolitiken som anförs i motionen.
            </item>
            <item xml:id="i-DMcFRBu2ac7ancgV8B899Q">
              Riksdagen beslutar att avslå regeringens förslag att godkänna
              den föreslagna förändringen av ändamål och verksamheter som ska
              innefattas i utgiftsområde 18 Samhällsplanering, bostadsförsörjning
              och byggande samt konsumentpolitik respektive utgiftsområde 16
              Utbildning och universitetsforskning, i fråga om statsbidrag för
              renovering av skollokaler och utemiljöer för förskolor, skolor
              och fritidshem (avsnitt 11 i propositionen).
            </item>
          </list>
        </div>
        <div xml:id="i-QWdnBTCPG69XJqJuZY2wtd" type="motContent">
          <p xml:id="i-NZPbn53b7EpcFK88tg9KD5">
            Liberalernas ekonomiska vårmotion 2016 – Det ska löna sig att
            arbeta
          </p>
          <p xml:id="i-TLa7Bxm1QCsi5GcMrb1xzo">
            Med en regering som höjer skatterna på jobb och tillväxt, sparar
            på de mest utsatta och ändå lyckas öka underskotten behövs det
            ett liberalt alternativ. I denna ekonomiska vårmotion lägger vi
            fram ny politik och följer upp centrala reformer från höstens
            budgetmotion. Vi presenterar en alliansgemensam bana för att föra
            Sverige tillbaka till överskott och aviserar även egna budgetförstärkningar.
            Vi föreslår reformer för fler jobb och mer kunskap, för en fungerande
            bostadsmarknad, för ett stärkt försvar och starkare rättssamhälle
            i en orolig tid och vi värnar samhällets mest utsatta istället
            för att spara på dem. Det finns ett liberalt alternativ till regeringens
            vänsterpolitik. Vi är det alternativet.
          </p>
          <head xml:id="i-ETMBpJLyypcBXbKkrWJ7ZX" type="h1">
            Överskott – inte lånefinansiering
          </head>
          <p xml:id="i-674GgiiL99ZZmwG1nHEzdC">
            Magdalena Andersson har gjort till sitt varumärke att överge
            principerna för den ekonomiska politiken. Regeringen har ensidigt
            försökt överge överskottsmålet, slopar nu krona-för-krona-principen
            och ökar underskotten i en högkonjunktur. En regering som lånar
            när ekonomin är i uppgång äventyrar framtidens välfärd. Medan
            regeringen lånefinansierar nya utgiftsökningar presenterar Liberalerna
            i denna ekonomiska vårmotion reformer och budgetförstärkningar
            som sammantaget ger en permanent nettoförstärkning av de offentliga
            finanserna med närmare 10 miljarder kronor. Bland budgetförstärkningarna
            finns bland annat ökade miljöskatter, besparingar i migrationssystemet
            och åtstramade transfereringssystem. Dessutom upprepar vi höstens
            förslag om lägre volymer i arbetsmarknadspolitiken och nej till
            bostadssubventioner.
          </p>
          <head xml:id="i-5GGnzzAbHkHVFnymhMCGpo" type="h1">
            Fler jobb, lägre skatter och mer kunskap i skolan
          </head>
          <p xml:id="i-AtuG8n4wB7omdtWidndr4t">
            Genom en högre gräns för när arbetsgivaravgifter behöver börja
            betalas kan fler enkla jobb växa fram. Vi föreslår, liksom i höstas,
            att värnskatten avskaffas och att gränsen för statlig skatt höjs.
            Vi lägger fram ett miljardpaket för mer kunskap och ordning och
            reda i skolan.
          </p>
          <head xml:id="i-BAtdLaVRKJDckw4gJP2mBH" type="h1">
            Fler bostäder
          </head>
          <p xml:id="i-WqyaXgmJcb9e7nvh95zjhg">
            Vi upprepar vårt förslag om avskaffad flyttskatt. Därutöver föreslår
            vi höjda bostadsbidrag till barnfamiljer och höjda bostadstillägg
            för pensionärer. Vi förbättrar därmed både bostadsmarknadens funktionssätt
            och de enskilda boendes ekonomiska marginaler.
          </p>
          <head xml:id="i-Ts82dy4MHXFPV2PjgwcA9" type="h1">
            Stärk försvaret och stärk polisen
          </head>
          <p xml:id="i-GpYer4Ca5GBUxYwiPbbCLf">
            Med växande hot mot Sverige och vår trygghet behöver resurserna
            till försvaret och polisen öka. Vi avsätter medel för 2 500 fler
            poliser och en återinförd beredskapspolis på 5 000 personer. De
            kommande fem åren vill vi avsätta 10 miljarder kronor mer än regeringen
            till försvaret av Sverige.
          </p>
          <head xml:id="i-8gg63V3inxbdan9v4SJjao" type="h1">
            Värna samhällets mest utsatta
          </head>
          <p xml:id="i-9hUCGTEyfsXkYgc6qPEBQw">
            Regeringen har gett Försäkringskassan i uppdrag att skära i den
            personliga assistansen. Det accepterar inte vi. För oss är det
            prioriterat att ge frihet och valmöjligheter till dem som annars
            skulle sakna det.
          </p>
          <head xml:id="i-RiuBfZzpbkT7x6fVufnRw4" type="h1">
            Innehåll
          </head>
          <p xml:id="i-L4micCwNKQdpHqkULDj6M7">
            Förslag till riksdagsbeslut
          </p>
          <p xml:id="i-LXvDgXDayo81PxT1DWUFA6">
            Sverige behöver en ny reformagenda
          </p>
          <p xml:id="i-2m3op6Wf89Bf9ZNjAwktbL">
            Utsikter för svensk ekonomi
          </p>
          <p xml:id="i-58Qox3tf2UqAveLBuv8W9t">
            Långsam internationell återhämtning
          </p>
          <p xml:id="i-8Wxhy9PoYDhnHWQWnUDuhq">
            Stora strukturella obalanser i Sverige trots återhämtning
          </p>
          <p xml:id="i-Ju37f9avpbnMbeoWoBPWtm">
            Osäkerheten i prognosen har ökat
          </p>
          <p xml:id="i-J9qrFbvFaoSzBkkx3rZ8gx">
            Regeringens riktlinjer för den ekonomiska politiken och budgetpolitiken
          </p>
          <p xml:id="i-WTSSmMmqv9y6YmRsiBG3gt">
            Budgetpolitik utan styråra och långsiktighet
          </p>
          <p xml:id="i-RwHuSZXgw9qajwuZamCVA9">
            Ekonomisk politik som minskar sysselsättning och arbetsutbud
          </p>
          <p xml:id="i-UDCCpVcrpLqkXN1EvSRD9k">
            Politik som slår mot svensk konkurrenskraft
          </p>
          <p xml:id="i-K1HmbARLmoRdwjreJd1DBG">
            Alliansens riktlinjer för den ekonomiska politiken
          </p>
          <p xml:id="i-5Z1QTpE1XYijstTuhH2YRH">
            Flyktingkrisens effekter och dess konsekvenser för den ekonomiska
            politiken
          </p>
          <p xml:id="i-MWgJbJGuQeunRDKueBN6oW">
            Ansvar för svensk ekonomi och hållbara offentliga finanser
          </p>
          <p xml:id="i-V54oC9Pcpw6zguCifsqum4">
            Fler i arbete genom stärkta drivkrafter och sänkta trösklar in
            på arbetsmarknaden
          </p>
          <p xml:id="i-VbDUMBDUHbgdc9ewbGRKyq">
            Goda och hållbara förutsättningar för fler och växande företag
          </p>
          <p xml:id="i-5rowNimXkWxEDcGTFHFjcr">
            En trygg och tillgänglig välfärd
          </p>
          <p xml:id="i-9zCHagrUEpeiWxESsepyUF">
            Ramverk och strukturreformer
          </p>
          <p xml:id="i-LauJZyP278L3oN1dLwGsCq">
            Ett stramt finanspolitiskt ramverk och stärkta finanspolitiska
            institutioner
          </p>
          <p xml:id="i-PdgbZXxtYt9vrVs2YUEjFV">
            Inriktning på en ny skattereform
          </p>
          <p xml:id="i-FFNTQnU2ma3FNpTgqeL4cy">
            Sänkt skatt på arbete för att utbildning ska löna sig
          </p>
          <p xml:id="i-2hs22Yn7PZqwjGy2bpfk1z">
            Sänkt skatt för en breddad arbetsmarknad
          </p>
          <p xml:id="i-31BeyXvPL9JYG1uTq5jS1p">
            Bolagsbeskattningen behöver sänkas jämfört med i dag
          </p>
          <p xml:id="i-26moaQbHYFZqVvivtoyfyb">
            Sänkta flyttskatter för ökad rörlighet på bostadsmarknaden
          </p>
          <p xml:id="i-SLTnh2CVEAUadfmuzCMjvf">
            SänkTa skatter behöver finansieras
          </p>
          <p xml:id="i-12ddbDszefWEGDWYjQNYck">
            Alla behöver bidra och alla behöver se fördelarna
          </p>
          <p xml:id="i-BADuZnMf3dCjaudavgN6MH">
            Ett sysselsättningsmål för Sverige
          </p>
          <p xml:id="i-VxsTm4wML6Nm9fkyAZZGnj">
            Sverige behöver startjobb
          </p>
          <p xml:id="i-Sy5q5EYmTpR5seDLM5N6kB">
            Bakgrund: Brett forskningsstöd för att lägstalönerna är ett problem
          </p>
          <p xml:id="i-DwiRUamM7MfUXpUkWFjYPs">
            Bakgrund: Dagens insatser är otillräckliga
          </p>
          <p xml:id="i-AP7hBkqmKWWxyJGKZNz4YY">
            En ny anställningsform: Startjobb
          </p>
          <p xml:id="i-iGiMK8sKcWAvodC9qfZXB">
            Nya prioriteringar i den ekonomiska vårmotionen
          </p>
          <p xml:id="i-CoXtknKuMumNbnA5kgZTim">
            Stärk försvaret i en orolig tid
          </p>
          <p xml:id="i-CKLgy6gdKJ4tQgNUfPp5j7">
            Nya medel till försvaret utöver tidigare satsning
          </p>
          <p xml:id="i-9fPpyBPUpoUu2eAVUp6HzE">
            Spara inte på de mest utsatta
          </p>
          <p xml:id="i-EoyTq98kBSdoSRCdVcyCZE">
            Värna den personliga assistansen
          </p>
          <p xml:id="i-CygSDJoE4EycbboSiHkYx1">
            Fler poliser och effektivare brottsutredningar
          </p>
          <p xml:id="i-Rp8TXnxmLvMAmxLpzHTQ8g">
            2500 fler poliser till år 2020
          </p>
          <p xml:id="i-VvwNqYSRQB9oSRybt2EiKb">
            Stärk Nationellt forensiskt centrum
          </p>
          <p xml:id="i-9MgDUuEpbD9NPyjmpC66Gw">
            Beredskapspolisen – en resurs vid allvarliga störningar
          </p>
          <p xml:id="i-RYcDwvhAMk2xctNTE5Y3kM">
            En miljard till skolan
          </p>
          <p xml:id="i-R8huV4Qioda7Hd9QoEpr75">
            Kommission för ordning och reda samt stöd till utsatta skolor
            med ordningsproblem
          </p>
          <p xml:id="i-8aB52zew97mTeiLyRehm9m">
            Fler förstelärare i utanförskapsområdena
          </p>
          <p xml:id="i-UXRPoB6H4WXBtjwWYqTeXb">
            Lärarassistenter för att avlasta lärarna
          </p>
          <p xml:id="i-E78ZV815HMafasfLy7hs7Q">
            Förläng skolplikten och halvera sommarlovet för nyanlända
          </p>
          <p xml:id="i-PmnB4r4x38a2P567rgKdSP">
            Fler speciallärare och specialpedagoger
          </p>
          <p xml:id="i-5dTRF1LEhZHQ2FxcerG2uv">
            Stärk de boende på bostadsmarknaden
          </p>
          <p xml:id="i-5QAQedtiHwajw43MrSGP48">
            Höjt bostadsbidrag för barnfamiljer
          </p>
          <p xml:id="i-WHvNdpZ75UBXdKhbX8Thmy">
            Bygg upp en offentlig hyresstatistik
          </p>
          <p xml:id="i-3tpYaMzZXewo5DqbDNAAY6">
            En samlad politik för utsatta områden
          </p>
          <p xml:id="i-N8GssHTpMio2bDcKzAL9JD">
            Trygghet och säkerhet för de boende – ett närvarande rättssamhälle
          </p>
          <p xml:id="i-VhmC7B1rgP61S14dFfqAFx">
            Ökade insatser mot våldsbejakande extremism
          </p>
          <p xml:id="i-3uDo2PcU8MBRdTQNuZEjv8">
            Samhällets institutioner får inte abdikera
          </p>
          <p xml:id="i-DZFULz5yv7FiV9LBUygjBE">
            Särskilt stöd till utsatta stadsdelar
          </p>
          <p xml:id="i-FGu7rZHFPLvfxo75d7pm7h">
            En skola som fungerar där skolan behöver fungera allra mest
          </p>
          <p xml:id="i-W5vpU5jXDkBeuLisqtvy34">
            Jämställdhet, heder, värderingar
          </p>
          <p xml:id="i-3F2MYuvHLijarZNqXK8Lje">
            Boendemiljön och trångboddhet
          </p>
          <p xml:id="i-TS9JzVhEtEhaRdd4fZ6yAJ">
            Ytterligare prioriterade insatser
          </p>
          <p xml:id="i-BFNGEFaCyi45iE9h2wmbBB">
            Höjd gräns för arbetsgivar- och egenavgifter
          </p>
          <p xml:id="i-xiJNGYtWTGJhKHe9CeBj1">
            Ökad forskning på energilagring
          </p>
          <p xml:id="i-NUJPtWDUaNWKsk2M7fNjkj">
            Ökad delaktighet i IT-samhället för äldre
          </p>
          <p xml:id="i-J8A7yWSUchtmRhAALCu98X">
            Ökade möjligheter till vidareutbildning för unga med intellektuell
            funktionsnedsättning
          </p>
          <p xml:id="i-9cYWbyorRYtQiTFcFaJi7m">
            Ekonomiskt hållbart mottagande
          </p>
          <p xml:id="i-PraURsrcZ8pUFYqMZFK4MY">
            Snabbspår för syrier
          </p>
          <p xml:id="i-JagM7WBdf1o1EdpKqdgJqP">
            Prövningstillstånd vid överklagande av asylbeslut
          </p>
          <p xml:id="i-DkaVjw1VnAxB4oq3j5uyVB">
            Högre andel boende på stödboende och färre placerade från 20
            års ålder
          </p>
          <p xml:id="i-4ZN51U7QZicQGTnteGpUwk">
            Begränsat efterlevandestöd
          </p>
          <p xml:id="i-29cCnqQ1m6heoFjwKQ35KH">
            Fullt finansierad familjeåterförening
          </p>
          <p xml:id="i-LhohVPkDr8xw5FcFEXoJmM">
            Stärkt arbetslinje i transfereringssystemet
          </p>
          <p xml:id="i-64SnP54R8v67uYnEEj2rK3">
            En karensdag efter 14 dagars sjukskrivning
          </p>
          <p xml:id="i-VRK2wof1iCLtFHeyzxS87E">
            Ökad arbetslinje i Arbetslöshetsförsäkringen
          </p>
          <p xml:id="i-V1TujeEV1JztxDjDiNC856">
            Ökad miljöstyrning i skattesystemet
          </p>
          <p xml:id="i-F1MBYNcqtvv4sWbdXu1BPu">
            Förhöjt förmånsvärde för bilar som inte är miljöbilar
          </p>
          <p xml:id="i-8uQ17dJChDUfXbon5PL7aY">
            Avvecklade stöd till diesel i jordbruket
          </p>
          <p xml:id="i-F553X3o5YLgutm3k1DFDVz">
            Övriga budgetförstärkningar inklusive aviserade och av Liberalerna
            godtagna skattehöjningar
          </p>
          <p xml:id="i-8uuXeLNAb863DtegV35YAo">
            Avdragsförbud för ränta på vissa efterställda skuldförbindelser
          </p>
          <p xml:id="i-VLgY5wqKuKxFyg1qcnpoZP">
            Avskaffad ränta på skattekontot
          </p>
          <p xml:id="i-FSiG3hbowGWDvxwBNoVV6X">
            Kemikalieskatt
          </p>
          <p xml:id="i-Cv2YRKJDBtzWWMeWRoJkFK">
            Justerad alkoholskatt
          </p>
          <p xml:id="i-SsbkJhHUtXbayVPXZ9GQk6">
            Höjd fastighetsskatt på kommersiella lokaler
          </p>
          <p xml:id="i-YF1qZ571jX6m8hzBQy5xTH">
            Politikens inriktning
          </p>
          <p xml:id="i-6tyk4yCqycVC3ubSBsAzoW">
            Utgiftsområde 1: Rikets styrelse
          </p>
          <p xml:id="i-z41oFpvV6BX9E9ZtP3aSa">
            Utgiftsområde 2: Samhällsekonomi och finansförvaltning
          </p>
          <p xml:id="i-NRoid3VXbMLKEG5o2jhJg6">
            Utgiftsområde 3: Skatt, tull och exekution
          </p>
          <p xml:id="i-TGRUFUb2Y24oftUma5BxH6">
            Utgiftsområde 4: Rättsväsendet
          </p>
          <p xml:id="i-3teXBkN73tG59236QEiByV">
            Utgiftsområde 5: Internationell samverkan
          </p>
          <p xml:id="i-NQjzLz6ex9ZDVQtRoTepws">
            Utgiftsområde 6: Försvar och samhällets krisberedskap
          </p>
          <p xml:id="i-JMgzQ4FveBcd64hCn31szU">
            Utgiftsområde 7: Internationellt bistånd
          </p>
          <p xml:id="i-UUByEbETDf91VcgyWVRqjx">
            Utgiftsområde 8: Migration
          </p>
          <p xml:id="i-2Lb3Bybqqm4LT6PRvMFs9r">
            Utgiftsområde 9: Hälsovård, sjukvård och social omsorg
          </p>
          <p xml:id="i-WMj8LRV78kKAkpFDEJBXn9">
            Utgiftsområde 10: Ekonomisk trygghet vid sjukdom och funktionsnedsättning
          </p>
          <p xml:id="i-GDwbXJrsaDXjvjxWsD5TuX">
            Utgiftsområde 11: Ekonomisk trygghet vid ålderdom
          </p>
          <p xml:id="i-N7LpXMAveztM2kodttFfSZ">
            Utgiftsområde 12: Ekonomisk trygghet för familjer och barn
          </p>
          <p xml:id="i-R8o9CJDd4mPZoD2h8LhvAs">
            Utgiftsområde 13: Jämställdhet och nyanlända invandrares etablering
          </p>
          <p xml:id="i-HR3jQhcD4PzA7MEHFXKTAL">
            Utgiftsområde 14: Arbetsmarknad och arbetsliv
          </p>
          <p xml:id="i-jm4yxKoyqbrcbmv3fvxVd">
            Utgiftsområde 15: Studiestöd
          </p>
          <p xml:id="i-KnKafvkTXxpMbN2gQtTh56">
            Utgiftsområde 16: Utbildning och universitetsforskning
          </p>
          <p xml:id="i-AKm7fMQDcy4WsurB3ezBEe">
            Utgiftsområde 17: Kultur, medier, trossamfund och fritid
          </p>
          <p xml:id="i-Mp3H5W6NFsX7s4i85DEMwC">
            Utgiftsområde 18: Samhällsplanering, bostadsförsörjning och byggande
            samt konsumentpolitik
          </p>
          <p xml:id="i-Vykg2d1CzdhJpUcYCVEoar">
            Utgiftsområde 19: Regional tillväxt
          </p>
          <p xml:id="i-AqK9uzx8AgLn8YuwJLxW6R">
            Utgiftsområde 20: Allmän miljö- och naturvård
          </p>
          <p xml:id="i-Uiypf5PkqDYUDVaydLCe7Z">
            Utgiftsområde 21: Energi
          </p>
          <p xml:id="i-DNZ542a1PBfX5kDJtPVaNt">
            Utgiftsområde 22: Kommunikationer
          </p>
          <p xml:id="i-9i3NopNEZ2Z9KLwQcP21Xi">
            Utgiftsområde 23: Areella näringar, landsbygd och livsmedel
          </p>
          <p xml:id="i-Hc3Kh15w6MH2zYwvBy4SvU">
            Utgiftsområde 24: Näringsliv
          </p>
          <p xml:id="i-LWaSzvfzrVUaPSoT6cpxcx">
            Utgiftsområde 25: Allmänna bidrag till kommuner
          </p>
          <p xml:id="i-YZ5PeXo2abrnf4RdWfZrLM">
            Utgiftsområde 26: Statsskuldsräntor m.m.
          </p>
          <p xml:id="i-56eQzuuPYEGWCDEBerisYN">
            Utgiftsområde 27: Avgiften till Europeiska unionen
          </p>
          <p xml:id="i-KWuBV3tw3DB4R2KLevkQ5p">
            Inriktningen ligger fast
          </p>
          <p xml:id="i-Hb3vuZumb5d96XXD7RAXX9">
            Tabell: Centrala reformer i budgetmotionen för 16
          </p>
          <p xml:id="i-3KAECjfD8yAYk4DDE4Vf46">
            Tabell: Nya prioriteringar i den ekonomiska vårmotionen
          </p>
          <head xml:id="i-LQGzpqJnji4t16T9fnvgYn" type="h1">
            Sverige behöver en ny reformagenda
          </head>
          <p xml:id="i-RAFJt43gshRy5mvCo9bmUz">
            Sverige står inför en period med omfattande reformbehov. Med
            en allt mer tudelad arbetsmarknad stängs svaga grupper ute från
            arbetsmarknaden och har mycket svårt att få ett första jobb. En
            utbredd bostadsbrist runtom i landet försvårar för människor att
            flytta till jobben och företagens möjlighet att rekrytera. Skolresultaten
            och kunskapsnivån i den svenska skolan är fortsatt otillräckliga.
            Samtidigt behöver stora grupper nyanlända etableras i Sverige
            och på den svenska arbetsmarknaden. Reformbehovet är påtagligt.
            Det ställer krav på politiskt ledarskap. Kraftfulla jobb- och
            integrationsinsatser, ökat bostadsbyggande och reformer för att
            stärka Sveriges konkurrenskraft kommer att vara centrala frågor
            under en lång tid framöver.
          </p>
          <p xml:id="i-Mki37CnmaGcTgs169fPH6t">
            Sveriges nuvarande regering saknar det politiska ledarskap och
            den handlingskraft som krävs för att ta sig an Sveriges utmaningar.
            Avsaknaden av konkreta reformer för jobb och integration samt
            en ovilja att se problemen med utanförskap och för få vägar till
            arbetsmarknaden präglar regeringens politik. Vallöften har brutits,
            det har getts olika besked om regeringens inriktning och en stor
            osäkerhet har skapats på en rad områden. Samtliga oberoende experter
            gör bedömningen att regeringens politik har en obefintlig eller
            negativ effekt på sysselsättningen. Sverige är på väg åt fel håll.
          </p>
          <p xml:id="i-36DRsEtczcvzzfxRGnro4o">
            Sverige klarade finanskrisen bättre än de flesta andra länder.
            Mer än 300 000 nya jobb skapades under alliansregeringen. Nya
            företag kunde startas. Människor får behålla mer av sin egen lön.
            Skolan började fokusera på kunskap igen. Välfärden stärktes med
            mer är 100 miljarder kronor i fasta priser, samtidigt som de egna
            möjligheterna att välja och påverka ökade. Sveriges miljö- och
            klimatarbete stärktes.
          </p>
          <p xml:id="i-UvssBkYLHPct4Vcgp9Mbyp">
            Samtidigt är det tydligt att reformerna som genomfördes mellan
            2006 och 2014 inte räcker för att klara de nya utmaningar vi står
            inför. Alltför många står utanför arbetsmarknaden, inte minst
            unga och utrikes födda. En stor andel elever lämnar grundskolan
            utan fullständiga betyg. Det finns fortsatt brister i sjukvård
            och omsorg. Migrations- och integrationsutmaningen växer. För
            att vända utvecklingen behövs andra och nya förslag. Sverige behöver
            en ny reformagenda.
          </p>
          <p xml:id="i-7ye3xMS8zgYY2VhsobE855">
            Alliansen har en gemensam väg framåt för Sverige. Den är grunden
            för de nya förslag allianspartierna presenterar och den reformagenda
            som vi gemensamt kommer lägga fram inför nästa val. Vi tar ansvar
            för den ekonomiska politiken och hållbarheten i de offentliga
            finanserna. Vi lägger förslag för att fler jobb ska växa fram
            och integrationen ska fungera bättre. Fler jobb är grunden för
            en stark ekonomi och för att vi fortsatt ska ha en hög kvalitet
            i välfärden. Vi kommer prioritera viktiga investeringar för att
            stärka svensk konkurrenskraft, med mer kunskap i skolan och bättre
            och utbyggd infrastruktur för att fortsätta att knyta ihop hela
            vårt land. Och vi kommer värna och utveckla välfärdens kärnverksamheter
            för att möta de krav på kvalitet, tillgänglighet och valfrihet
            som alla svenskar kan förvänta sig av skolan, vården och omsorgen.
          </p>
          <p xml:id="i-2SswTGyPAddsnzsZEUXfh7">
            Alliansen sätter människan i centrum. Vår politik syftar till
            att bygga ett samhälle som tar tillvara varje människas förmåga.
            Där alla får förutsättningar att växa och skapa, och där vi gemensamt
            skapar trygghet och sammanhållning. Det är kärnan i Alliansens
            politik.
          </p>
          <head xml:id="i-Ueet5Q9y3vyyk1kg3aaK8N" type="h1">
            Utsikter för svensk ekonomi
          </head>
          <head xml:id="i-2vhvRP68wxGGAwvsGJ5zzX" type="h1">
            Långsam internationell återhämtning
          </head>
          <p xml:id="i-MTWpbLmhfhftNvzNnH85M8">
            Den globala ekonomin fortsätter att stärkas, men utvecklingen
            går sakta och präglas av stor osäkerhet. Sammantaget blev 2015
            ett svagt år för såväl handel som industriproduktion. Den globala
            BNP-tillväxten noterade sin långsammaste utveckling sedan 2009
            och klart under det historiska genomsnittet. För åren framöver
            väntas tillväxten öka tack vare en relativt stabil tillväxttakt
            i avancerade ekonomier och en gradvis stabilisering i tillväxtekonomierna.
            Men återhämtningstakten är troligtvis fortsatt långsam och riskerna
            för en svagare internationell konjunkturutveckling dominerar.
          </p>
          <p xml:id="i-MPVYDKLmRZ4DWXBLyUbSid">
            Konjunkturåterhämtningen i de avancerade ekonomierna driver den
            globala utvecklingen. Återhämtningen understöds av expansiv penningpolitik,
            tilltagande investeringsbehov och ett lågt oljepris. Jämfört med
            bedömningen hösten 2015 har utsikterna dock försvagats. USA har
            agerat draglok med stark utveckling på arbetsmarknaden och växande
            investeringar. Tillväxten har främst burits av tjänstesektorn,
            medan tillväxten i tillverkningsindustrin ännu inte har tagit
            fart. Totalt sett väntas ändå utvecklingen på arbetsmarknaden
            och på bostadsmarknaden fortsatt vara positiv.
          </p>
          <p xml:id="i-5SBWMV8wKTEb7ju54HUSkh">
            I euroområdet ser ekonomin ut att ha försvagats jämfört med tidigare
            bedömningar. Förtroendet bland företag och hushåll är fortfarande
            något över det historiskt normala, men industriproduktionen har
            utvecklats svagt och investeringarna stagnerade under tredje kvartalet
            2015. Att investeringarna i euroområdet kommer igång är av central
            betydelse både för varaktigheten i konjunkturuppgången och för
            produktivitetsutvecklingen i ekonomin. Därför bör den senaste
            tidens utveckling väcka viss oro. Den svaga utvecklingen av industriproduktionen
            och de begränsade investeringarna väntas dämpa euroområdets tillväxt
            även om positiva effekter från oljepriset delvis motverkar denna
            effekt.
          </p>
          <p xml:id="i-85CC2e9ZcaCi76t8RGrWYj">
            Figur 1: BNP-tillväxt i avancerade ekonomier, prognos 2016 och
            2017. Årlig tillväxttakt i procent (ej kalenderkorrigerad).Källa:
            Vårpropositionen 2016.
          </p>
          <p xml:id="i-H3LEhymj8YW5KBdaA567C4">
            BNP-tillväxten i tillväxtekonomierna har bromsat in de senaste
            åren. Kina befinner sig i en känslig omvandling från en investeringsdriven
            till en konsumtionsdriven ekonomi, vilket dämpar landets tillväxttakt.
            Detta ger i sin tur negativa spridningseffekter till andra asiatiska
            tillväxtekonomier och påverkar råvarupriserna. Särskilt Ryssland
            och Brasilien uppvisar sedan en tid tillbaka en mycket svag utveckling,
            bland annat på grund av prisfallen på råvaror. Dessa två länder
            bedöms tillsammans ha svarat för en tredjedel av inbromsningen
            i importtillväxten från tillväxtekonomierna 2015. Utvecklingen
            i Kina har också påverkat kinesiska och internationella finansmarknader,
            som präglats av betydande oro under början av 2016. Indien är
            ett undantag bland de större tillväxtekonomierna. Landet klarar
            att upprätthålla en tillväxttakt på drygt 7 procent kommande år,
            i linje med den historiska tillväxttakten.
          </p>
          <p xml:id="i-RrmNaBmmhcdiVXidySYGnw">
            Figur 2: BNP-tillväxt i tillväxtekonomier, prognos 2016 och 2017.
            Årlig tillväxttakt i procent.
          </p>
          <p xml:id="i-AFYqz9vAnKEVwtUc341PW4">
            Källa: IMF World Economic Outlook, April 2016.
          </p>
          <head xml:id="i-HVQLqu2Vn45EED4mcFiedB" type="h1">
            Stora strukturella obalanser i Sverige trots återhämtning
          </head>
          <p xml:id="i-Er7xcMD2hv5yTu4Xt2a1pW">
            Sverige befinner sig i en ur flera aspekter ovanlig konjunkturuppgång.
            Efterfrågan i svensk ekonomi har stärkts och BNP-tillväxten bedöms
            uppgå till 3,5 procent 2016 och 2,5 procent 2017. Det som skiljer
            denna konjunkturåterhämtning från andra är att Sverige samtidigt
            präglas av strukturella obalanser på arbetsmarknaden och bostadsmarknaden
            kombinerat med en stor befolkningsökning på grund av ett stort
            antal nyanlända flyktingar. Det gör att sysselsättningsgraden
            vänder ned under 2017 och att jämviktsarbetslösheten stiger. Behovet
            av reformer är påtagligt. Oroväckande nog bedömer både Konjunkturinstitutet
            och Finanspolitiska rådet att regeringens politik förstärker problemen.
          </p>
          <p xml:id="i-6GcPeV4TuMKCkbuaiMW2vK">
            Utsikterna för svensk ekonomi har stärkts under det senaste året.
            BNP-tillväxten i Sverige steg under 2015 och uppgick under fjärde
            kvartalet till 4,5 procent jämfört med samma kvartal 2014. Konjunkturindikatorerna
            visar på en positiv syn på svensk ekonomi inom både byggindustrin,
            tillverkningsindustrin, de privata tjänstenäringarna och detaljhandeln.
            BNP väntas öka och resursutnyttjandet stiger. Utvecklingen beror
            delvis på ökad export som stimuleras av den försvagade kronan.
            Samtidigt är hushållens starka efterfrågan fortsatt central för
            återhämtningen. Hushållens under flera år ökande disponibla inkomst,
            låga räntor och en hög befolkningstillväxt leder till ökad efterfrågan
            hos hushållen och offentlig sektor. Tillväxten mätt som BNP i
            Sverige bedöms vara bland de högsta i OECD under åren framöver.
            Samtidigt faller tillväxttakten i BNP per capita kraftigt. De
            kommande åren väntas BNP per capita växa med under 1 procent per
            år.
          </p>
          <p xml:id="i-JHXoxBdb2bQzRNUuVNSXpX">
            Figur 3: Historisk och prognosticerad BNP-tillväxt i Sverige.
            Årlig tillväxttakt i procent.
          </p>
          <p xml:id="i-MkUYiwV4KwyXhVi8HL2uCp">
            Källa: SCB (historiskt utfall t.o.m 2014), Vårpropositionen 2016
            (2015 och prognos).
          </p>
          <p xml:id="i-SzwWkyMvoocT6hV3xGzSKQ">
            Tillväxten i svensk ekonomi drivs av flera samverkande faktorer.
            För det första har svensk ekonomi, tack vare en väl avvägd stabiliseringspolitik
            och i delar expansiv penningpolitik, klarat den utdragna lågkonjunkturen
            bättre än många jämförbara länder. Arbetskraftsdeltagandet har
            upprätthållits och är nu högre än under högkonjunkturåren 2001
            och 2007. Hushållens disponibla inkomst har också ökat betydligt,
            med upprätthållen inhemsk konsumtion som följd. Sveriges goda
            utgångsläge har skapat förutsättningar för en stark och bred återhämtning.
          </p>
          <p xml:id="i-PDgfxFQSAdBjocTcS4sKZR">
            För det andra har en fortsatt låg inflation och låga inflationsförväntningar
            lett till att svensk penningpolitik varit kraftigt expansiv under
            de senaste åren. En expansiv penningpolitik med låga eller negativa
            räntenivåer förväntas ligga fast under de kommande åren, vilket
            bland annat gör att kronan förblir relativt svag och att efterfrågan
            stärks. Denna penningpolitik ligger fast trots att Sverige nu
            är på väg in i en ny högkonjunktur och att den konjunkturella
            arbetslösheten minskar.
          </p>
          <p xml:id="i-Vjbszo7hgihCMvUB4ypTAn">
            Figur 4: Reporänta (inverterad) och arbetslöshet 2000–2020.
          </p>
          <p xml:id="i-8XhW8vphxvaC3kkTemntPa">
            Källa: Konjunkturinstitutet, Konjunkturläget mars 2016.
          </p>
          <p xml:id="i-MpKh8KUuJU3VhJRE4MKVi3">
            För det tredje har finanspolitiken förskjutits i expansiv riktning
            till följd av ökade ofinansierade utgifter för flyktingmottagande.
            Detta ökar efterfrågan i ekonomin ytterligare. Under det sista
            kvartalet 2015 bidrog offentlig konsumtion inom ramen för flyktingmottagandet
            till 0,4 procent av BNP enligt SCB. Med nuvarande goda konjunkturläge
            finns inte några stabiliseringspolitiska skäl att fortsatt bedriva
            expansiv finanspolitik. I praktiken har vi därmed en procyklisk
            finanspolitik, med minskande strukturellt sparande trots hög tillväxt
            under åren framöver.
          </p>
          <p xml:id="i-V5J7L9Egc9A8AgCXPRudyD">
            Trots goda utsikter för svensk tillväxt följer utvecklingen på
            arbetsmarknaden inte med. Sysselsättningsgraden och arbetslösheten
            faller tillbaka redan nästa år, med en negativ trend under hela
            prognosperioden. Konjunkturinstitutet skriver upp sin bedömning
            av jämviktsarbetslösheten, som antas öka från 6,7 procent 2016
            till 7 procent 2020. Den potentiella sysselsättningsgraden bedöms
            också börja falla redan 2016 och utvecklas negativt fram till
            2019. Regeringens arbetslöshetsmål uppnås inte.
          </p>
          <p xml:id="i-GVTF8Ltovdrpf4FUrzXuJU">
            Utvecklingen på arbetsmarknaden är delvis en direkt effekt av
            att antalet nyanlända i Sverige ökar. Under hösten 2015 ökade
            antalet asylsökande som kom till Sverige och uppgick för helåret
            till över 160 000 personer. Att en stor grupp nyanlända på kort
            sikt ökar antalet som står till arbetsmarknadens förfogande behöver
            i sig inte vara ett problem. Om dessa personer står nära arbetsmarknaden
            bör de på något års sikt hitta en sysselsättning.
          </p>
          <p xml:id="i-NSsp7s3WvttFSMf2CKRUbN">
            Problemet i Sverige idag är dock att de strukturella obalanserna
            på arbetsmarknaden och bostadsmarknaden håller både nyanlända
            och människor som redan bor i Sverige utanför arbetsmarknaden
            mer permanent. Att så är fallet understöds av den ökande jämviktsarbetslöshet
            som Konjunkturinstitutet förutspår. En stor, och ökande, andel
            av de arbetslösa utgörs av långtidsarbetslösa, utrikes födda,
            och personer med som högst förgymnasial utbildning. Dessa grupper
            har svårt att ta sig in på arbetsmarknaden på grund av höga trösklar,
            orsakade av låg flexibilitet på arbetsmarknaden, allt högre kompetenskrav
            och dålig tillgång på bostäder. Matchningen mellan lediga jobb
            och arbetslösa har försämrats över tid, vilket ligger i linje
            med hur sammansättningen av gruppen arbetslösa utvecklats, där
            allt fler står allt längre från arbetsmarknaden. Med ett stort
            antal nyanlända som behöver ta sig in på arbetsmarknaden riskerar
            dessa strukturella obalanser att förstärkas ytterligare.
          </p>
          <p xml:id="i-6PKPPWdCLapvG7GkmxAyFg">
            Oroväckande nog förväntas regeringens åtgärder förstärka problemen;
            kombinationen av höjd skatt på arbete och ändrad inriktning på
            arbetsmarknadspolitiken och bidragssystemen bedöms enligt Konjunkturinstitutet
            försvaga återhämtningen på arbetsmarknaden. Konjunkturinstitutet
            bedömer att förändringar inom a-kassan, omläggningar inom arbetsmarknadspolitiken
            samt högre anställningskostnader för unga och äldre gör att färre
            står till arbetsmarknadens förfogande och minskar sysselsättningen.
            En utveckling i denna riktning, med försämringar av förutsättningarna
            för jobb och ekonomisk tillväxt, är fel väg för Sverige.
          </p>
          <head xml:id="i-3m91fUECBLb2ab1Lyq9Pde" type="h2">
            Osäkerheten i prognosen har ökat
          </head>
          <p xml:id="i-XcU5vaj1uWqYFRV3eaRstB">
            Det föreligger fortsatt risker för en sämre utveckling av ekonomin,
            både internationellt och i Sverige. Flera tillväxtmarknader, främst
            Kina, Brasilien och Ryssland, har sett en snabbt inbromsande tillväxt.
            Osäkerheten kring vart Kinas ekonomi är på väg är fortsatt stor,
            vilket bland annat tagit sig uttryck i stora rörelser på den kinesiska
            börsen. De spridningseffekter som skett till de finansiella marknaderna
            i omvärlden visar också på vilken betydelse utvecklingen i Kina
            tillmäts. En allvarlig risk är att överkapaciteten i den kinesiska
            företagssektorn och på fastighetsmarknaden leder till en hastig
            korrigering av de högt uppdrivna investeringarna i landet. En
            sådan utveckling skulle kunna bromsa den globala konjunkturåterhämtningen,
            särskilt om det leder till utdragen turbulens på de internationella
            finansmarknaderna. En annan global risk är att den mycket expansiva
            penningpolitiken, med låga räntenivåer som bedrivs av centralbanker
            runtom i världen, kan leda till en ökad efterfrågan på, och övervärdering
            av, riskfyllda tillgångar, som i sin tur gör det finansiella systemet
            känsligt för störningar.
          </p>
          <p xml:id="i-HrLukiiiFtgTa46uduXX2N">
            Den politiska och ekonomiska utvecklingen i Europa är också mycket
            osäker. Under 2015 sökte sig mer än en miljon människor till Europa
            för att söka asyl. EU-länderna har ännu inte fullt ut lyckats
            implementera en gemensam lösning och flera länder har nu infört
            gränskontroller. Schengensamarbetet anses av många bedömare vara
            hotat. Frågan om en eventuell Brexit är också en betydande osäkerhet
            som avgörs denna sommar inom ramen för den folkomröstning som
            den brittiska regeringen beslutat om. Samtidigt fortsätter krisen
            i Ukraina, och de sanktioner som införts av såväl EU som Ryssland
            kan leda till att framtidstron bland europeiska företag påverkas
            negativt.
          </p>
          <p xml:id="i-YGg5dqy8H4qvirF6KnxDzh">
            Ett antal risker är förknippade med utvecklingen av inhemska
            svenska förhållanden. Hushållens konsumtion bedöms stå för en
            större del av BNP-tillväxten, jämfört med i tidigare konjunkturuppgångar.
            Regeringens skattehöjningar på jobb och arbetsinkomster samt osäkerheten
            kring en rad viktiga politiska beslut gör att hushållens optimism
            riskerar att dämpas. Det kan leda till lägre konsumtion än vad
            regeringen prognostiserar. Vi ser risker för en sådan utveckling
            i Konjunkturinstitutets konjunkturbarometer. Hushållens förväntningar
            på tolv månaders sikt för den egna ekonomin, och för den svenska
            ekonomin som helhet, är betydligt mer pessimistiska sedan den
            nya regeringen tillträdde, trots att hushållen har en relativt
            positiv bild av sin nuvarande situation.
          </p>
          <p xml:id="i-JBwodD7PbKHtUtgcf95VDZ">
            Även företagens investeringsvilja kan dämpas av den ökade osäkerhet
            som regeringen har skapat kring viktiga politiska beslut, exempelvis
            i fråga om energiförsörjning och infrastruktur. Att det blir dyrare
            att anställa unga och äldre slår mot sysselsättningen för dessa
            grupper, med färre jobb och minskad konsumtion som följd. Sammantaget
            riskerar dessa faktorer att påverka tillväxt, sysselsättning och
            offentliga finanser negativt i större utsträckning än vad regeringen
            väntar sig.
          </p>
          <p xml:id="i-VDrPzG4Mfyc14fTsYdyFfS">
            På medellång sikt utgör bostadsprisernas utveckling och hushållens
            jämförelsevis höga skuldsättning en risk. Bostadspriserna och
            hushållens skuldsättning har ökat kraftigt sedan mitten av 1990-talet
            och är nu på mycket höga nivåer både i ett historiskt och internationellt
            perspektiv. Vid ett kraftigt prisfall kan hushållen tvingas amortera
            på sina lån i snabbare takt, med negativa konsekvenser för konsumtion,
            tillväxt och sysselsättning som följd.
          </p>
          <head xml:id="i-HWm46mnhvvL9zwXXuiHHp3" type="h1">
            Regeringens riktlinjer för den ekonomiska politiken och budgetpolitiken
          </head>
          <p xml:id="i-NqfA99EGLpM92mZqbFbjAT">
            Trots konjunkturuppgången kommer de offentliga finanserna dras
            med fortsatta underskott under hela mandatperioden. Detta både
            på grund av ökade utgifter i transfereringssystemen och för att
            regeringen nu öppnar för lånefinansiering av nya reformer. Tillsammans
            med strukturella obalanser på arbetsmarknaden och bostadsmarknaden
            och en stor befolkningsökning av nyanlända flyktingar är behovet
            av reformer påtagligt.
          </p>
          <p xml:id="i-5QjxXXKaxHTm5aJt8ct1Mz">
            Det är mot denna bakgrund anmärkningsvärt att regeringen står
            utan en jobbpolitik och förefaller sakna ambitioner när det gäller
            att presentera en samlad strategi som kan leda till en varaktig
            höjning av sysselsättningen. Inte heller ger regeringen besked
            om hur de offentliga finanserna ska föras tillbaka till överskott,
            och den bryter därmed mot det finanspolitiska ramverket. Regeringen
            står tomhänt och handfallen när det gäller att hantera Sveriges
            långsiktiga problem.
          </p>
          <head xml:id="i-HeMJ9MToGfJibPEdZHwYGf" type="h1">
            Budgetpolitik utan styråra och långsiktighet
          </head>
          <p xml:id="i-HA6HPGt6PX7A73g1oLKKYQ">
            En stark offentlig ekonomi och en stabil makroekonomisk miljö
            är viktiga förutsättningar för att skapa tillväxt och välstånd.
            Det gör att människor och företag vågar konsumera och investera
            samt att banker och andra länder vågar låna ut pengar till Sverige
            till goda villkor. Det skapar också utrymme för viktiga satsningar
            på till exempel skolan, jobbskapande och integration, istället
            för att offentliga medel ska gå till räntor och amorteringar.
          </p>
          <p xml:id="i-9nq5zPCMYhuesZGkd6UDSn">
            Svensk ekonomi har gått in i en högkonjunktur, och resursutnyttjandet
            beräknas vara positivt från 2016. I normalläget bör då statsfinanserna
            stärkas. Det kan dels ske automatiskt tack vare växande och konjunkturkänsliga
            skatteintäkter och minskande offentliga utgifter i transfereringssystemen.
            Det kan dels krävas aktiv politik för att stärka det offentligfinansiella
            sparandet. Att de offentliga finanserna stärks i goda tider är
            den bärande principen för överskottsmålet, för att skapa säkerhetsmarginaler
            inför framtida kriser.
          </p>
          <p xml:id="i-TMUctdF55erarv2Cry7Htv">
            Men i förhållande till 2015 förväntas det finansiella sparandet
            försämras med 19 miljarder kronor år 2016, och 31 miljarder kronor
            år 2017. Skälet till de betydande underskotten är kraftigt ökade
            offentliga utgifter för flyktingmottagande, sjukförsäkring och
            assistansersättning. Dessa motverkas bara delvis av att skatteintäkterna
            ökar till följd av konjunkturuppgången. Finanspolitiken är därmed
            procyklisk och stimulerar efterfrågan trots att det saknas tillgängliga
            resurser i ekonomin.
          </p>
          <p xml:id="i-bS4WrMBMmFdePMR3bPxsS">
            Med ett nytt ekonomiskt läge krävs en ny bedömning av hur budgetpolitiken
            ska utformas. Exempelvis lyfter Konjunkturinstitutet i sin decemberprognos
            fram nya stabiliseringsavvägningar och budgetpolitiska avvägningar:
            ”Stabiliseringspolitiska och budgetpolitiska argument talar för
            en stramare finanspolitik efter 2016. […] Finansiering via högre
            skatter eller lägre utgifter av en viss del av, men inte hela,
            den direkta utgiftsökningen på grund av flyktinginvandringen skulle
            innebära en bättre stabiliseringspolitiskt avvägd finanspolitik.
            Det skulle också föra sparandet närmare saldomålet, oavsett om
            detta är ett balans- eller överskottsmål i framtiden.”.
          </p>
          <p xml:id="i-2VktsYRHEmzY4rs2zcYLY5">
            Figur 5: Finansiellt sparande och resursutnyttjande 2000-2020.
            Procent av BNP respektive procent av potentiell BNP.
          </p>
          <p xml:id="i-3xxYw2aVULLdJ4ma9ByhzN">
            Källa: Vårpropositionen 2016, Konjunkturinstitutet mars 2016,
            ESV april 2016.
          </p>
          <p xml:id="i-J1mxoZVsvazRoLDiEp2aD9">
            I ljuset av att Sverige är på väg in i en högkonjunktur och att
            läget i de offentliga finanserna fortsatt är ansträngt bör regeringen
            snarast presentera en trovärdig väg tillbaka till balans och överskott.
            Det är grundläggande för att värna förtroendet för svensk ekonomi
            och finanspolitik. Men regeringen har inte presenterat en sådan
            plan i vare sig budgetpropositionen eller vårpropositionen. Istället
            har det senaste året präglats av en regering som stegvis ser ut
            att överge det finanspolitiska ramverket. Det skapar flera allvarliga
            problem.
          </p>
          <p xml:id="i-6SZuVvoBs72m6hndjYe5R6">
            För det första riskerar regeringens ensidiga försök att avskaffa
            överskottsmålet för de offentliga finanserna att minska trovärdigheten
            i den ekonomiska politiken. Sverige har under många år haft en
            bred politisk samsyn kring de finanspolitiska spelregler som ska
            gälla för den ekonomiska politiken. Denna samsyn grundar sig i
            erfarenheterna från den finanskris som slog till på 1990-talet,
            då Sveriges ekonomi saknade motståndskraft. Eftersom ekonomiska
            säkerhetsmarginaler saknades när krisen slog till tvingades både
            den borgerliga och därefter den socialdemokratiska regeringen
            att svara med åtstramningar, krispaket och budgetsaneringar. Det
            finanspolitiska ramverket med överskottsmål, utgiftstak, kommunalt
            balanskrav och en sammanhållen budgetprocess infördes efter krisen
            för att säkerställa att finanspolitiken framöver skulle vara långsiktigt
            hållbar. I och med 2008 års finanskris kom det finanspolitiska
            ramverkets effektivitet att prövas. Det visar sig ha tjänat Sverige
            väl. Under krisåren ökade skuldnivåerna för jämförbara EU-länder
            i genomsnitt med cirka 30 procent av BNP. De höga skuldnivåerna
            medför att dessa länder nu i det närmaste har uttömt sina möjligheter
            att stimulera ekonomin när nästa kris slår till, medan Sverige
            fortfarande står starkt. Att överväga att lägga om nuvarande ramverk
            kräver följaktligen både djup analys och bred enighet. Riksdagen
            har därför fattat beslut om att en brett parlamentariskt förankrad
            utredning ska föregå eventuella framtida beslut om en revidering
            av det finanspolitiska ramverket.
          </p>
          <p xml:id="i-BoNyENkBYjxtskaggvgokp">
            För det andra har regeringen, trots att utgiftstaken hotas både
            2016 och 2017 till följd av ökat utgiftstryck, inte klarat av
            att presentera några robusta utgiftsbegränsningar. Istället har
            regeringen valt att presentera ett stort antal omflyttningar av
            utgifter mellan åren för att klara utgiftstaket 2016. Samtidigt
            har regeringen förstärkt utgiftstrycket i de offentliga finanserna
            genom att nedmontera centrala strukturreformer som genomfördes
            inom sjukförsäkringen under 2006 och 2007 i syfte att hjälpa människor
            tillbaka till arbete. Att ta bort den bortre tidsgränsen i sjukförsäkringen
            och återinföra vad som tidigare benämndes förtidspensionering
            för unga människor utan att komma till rätta med den stigande
            ohälsan riskerar att pressa in människor i utanförskap. Samtidigt
            kommer det betydande kostnadstryck som vi redan ser att förstärkas
            ytterligare. Att regeringen blundar för det pressade läget i de
            offentliga finanserna och inte hanterar de långsiktiga utgiftsökningar
            som lett fram till att utgiftstaken hotas är mycket problematiskt.
            Särskilt då utgiftsökningarna till stor del riskerar att vara
            bestående – till exempel i sjukförsäkringen och etableringen –
            och därmed kräver långsiktiga besparingsåtgärder.
          </p>
          <p xml:id="i-4WaUWQKjdbpro7AxUDYzJX">
            För det tredje har regeringen gett signaler om att man från 2016
            avser att låna till nya reformer och överge finansiering krona-för-krona.
            Att regeringen överger finansiering krona-för-krona och börjar
            låna till nya reformer gör det mycket svårt att nå balans och
            överskott under överskådlig tid. Genom att spä på det redan höga
            utgiftstrycket riskerar regeringen att tappa kontrollen över de
            offentliga finanserna och få än svårare att på sikt komma tillbaka
            till balans och överskott. Det förstärker också de procykliska
            tendenserna i finanspolitiken ytterligare.
          </p>
          <p xml:id="i-79GnRLyn1FC6vk3HTEWdmP">
            För det fjärde finns vad gäller statsbudgetens inkomster betydande
            frågetecken om hållbarheten i regeringens budget. De skatteförslag
            som regeringen gått fram med i budgetpropositionen för 2016 riskerar
            att leda till lägre inkomstförstärkningar än vad som förväntas.
            Konjunkturinstitutet skriver bland annat att Finansdepartementet
            ”överskattar förstärkningen av de offentliga finanserna på grund
            av avtrappat jobbskatteavdrag och begränsad uppräkning av skiktgränsen
            för statlig inkomstskatt. Detta eftersom regelförändringarna kan
            ge upphov till lägre beskattningsbara arbetsinkomster än vid oförändrade
            regler.” Flood (2015) skriver att en nedtrappning av jobbskatteavdraget
            inte ger några effekter på skatteintäkterna när hänsyn tas till
            förväntade beteendeeffekter i form av ett minskat arbetsutbud.
            Sammantaget är risken överhängande att effekterna av de skattehöjningar
            regeringen genomför överskattas och att intäkterna blir lägre
            än väntat. Detta medför att de utgiftsökningar som skulle finansieras
            via skatteförslagen underfinansieras över tid. Detta riskerar
            att ytterligare försvaga statens finanser.
          </p>
          <p xml:id="i-N8h3FJmX2snENTfyftDmE5">
            Sammanfattningsvis är regeringens förflyttningar vad gäller finanspolitiken
            betydande och riskerar att minska förtroendet för det finanspolitiska
            ramverket och på sikt försvaga hållbarheten i statens finanser.
            Både Finanspolitiska rådet och Konjunkturinstitutet skriver att
            det är oklart vilka principer som styr finanspolitiken. Finanspolitiska
            rådet skrev följande i december 2015: ”I nuläget är det centralt
            att det finanspolitiska ramverket respekteras, inte minst för
            att ha resurser för att kunna utveckla integrations- och arbetsmarknadspolitiken.
            Det krävs därför en tydlig plan för hur regeringen ska nå sitt
            mål för det offentliga finansiella sparandet. En sådan plan saknas
            idag.”. Konjunkturinstitutet skriver bland annat att ”överskottsmålet
            i praktiken just nu är överspelat” och ”det är […] för närvarande
            oklart vilket finansiellt sparande regeringen siktar på”. Otydligheten
            i regeringens besked minskar transparensen och möjligheten till
            ansvarsutkrävande. För att upprätthålla Sveriges höga förtroende
            krävs att Finansdepartementet förtydligar hur den förda finanspolitiken
            bidrar till långsiktigt hållbara finanser och att regeringen backar
            från de stegvisa försvagningar av budgetpolitiken som skett sedan
            regeringen tillträdde.
          </p>
          <head xml:id="i-XBRwTjMRSuUcwqceQym7Jn" type="h1">
            Ekonomisk politik som minskar sysselsättning och arbetsutbud
          </head>
          <p xml:id="i-7QofJjJcoPWnC1m48U3Qj8">
            Trots att Sverige är på väg in i en högkonjunktur vänder sysselsättningen
            ned 2017 och jämviktsarbetslösheten stiger. Behovet av reformer
            är påtagligt. Oroväckande nog bedömer både Konjunkturinstitutet
            och Finanspolitiska rådet att regeringens åtgärder istället förstärker
            problemen.
          </p>
          <p xml:id="i-WXWQBRBkZwVeyVkNLBc2eG">
            Strukturella problem på den svenska arbetsmarknaden gör att grupper
            som står långt från arbetsmarknaden, bland annat långtidsarbetslösa,
            utrikes födda, personer utan gymnasieutbildning och personer med
            en funktionsnedsättning, fortsatt har stora svårigheter att få
            ett jobb. Gruppen utgör en växande andel av de arbetslösa, och
            förväntas 2017 uppgå till nästan 80 procent av de inskrivna hos
            Arbetsförmedlingen. Jämviktsarbetslösheten är därför stigande
            och matchningen fungerar dåligt. Därtill finns ett fortsatt behov
            av att förlänga arbetslivet för fler genom både tidigare inträde
            på, och senare utträde från, arbetsmarknaden. Viktiga strukturella
            reformer krävs för att få till stånd en positiv utveckling.
          </p>
          <p xml:id="i-LPjdoz9EZcwDVsVyeKYjEB">
            I skenet av de utmaningar som finns på arbetsmarknaden och det
            behov av åtgärder som därmed föreligger, är regeringens politiska
            prioriteringar oroande. Regeringens politik riskerar i flera avseenden
            att förstärka problemen. I ett läge då fler reformer behövs för
            att stärka sysselsättningen och minska utanförskapet går regeringen
            åt motsatt håll och försvårar och fördyrar jobbskapande. Regeringen
            höjer skatter med drygt 39 miljarder kronor 2017, och på sikt
            mer än 40 miljarder kronor. Cirka 70 till 90 procent av dessa
            slår direkt mot jobb och tillväxt. De satsningar regeringen gör
            på näringspolitik är försumbara jämfört med de höjda skatterna.
            De uppgår endast till cirka 2 procent av de skattehöjningar som
            drabbar jobb och tillväxt.
          </p>
          <p xml:id="i-sYLwrFR2N48tvNazVtuGK">
            Regeringen har höjt inkomstskatten för över en miljon löntagare.
            Under 2016 har regeringen höjt marginalskatterna genom att jobbskatteavdraget
            trappas av och skiktgränsen för statlig inkomstskatt räknas upp
            långsammare än tidigare. Sverige har därmed västvärldens högsta
            marginalskatter. Höjda skatter påverkar motivationen att arbeta
            och höjer trösklarna in på arbetsmarknaden. Detta är särskilt
            allvarligt då de kombineras med kraftigt utbyggda transfererings-
            och bidragssystem som minskar incitamentet att gå från bidragsförsörjning
            till förvärvsarbete. Enligt Konjunkturinstitutet leder regeringens
            reformer till att arbetskraftsdeltagandet minskar med minst 15
            000 personer.
          </p>
          <p xml:id="i-BX5dScdRCXKvfDS6eh4o22">
            Regeringen försvårar också för företagande och jobbskapande genom
            att öka kostnaderna för att anställa. Under regeringens två första
            år kommer arbetsgivaravgiften för unga ha tredubblats. Därtill
            har en särskild löneskatt för dem över 65 år som jobbar införts
            2016. De höjda kostnaderna för att anställa försvårar både inträdet
            på, och tidigarelägger utträdet från, arbetsmarknaden. Det är
            särskilt problematiskt i ljuset av det stora samhällsekonomiska
            behov som finns för att förlänga yrkeslivet. Utöver att höja direkta
            anställningskostnader har regeringen också valt att försämra de
            ekonomiska förutsättningarna för ROT- och RUT-tjänster. Detta
            görs trots att finansministern beskriver RUT-reformen som en kostnadseffektiv
            åtgärd för att skapa jobb till de grupper som har en relativt
            svagare anknytning till arbetsmarknaden. Sammantaget kommer regeringens
            åtgärder strama åt inhemsk efterfrågan samtidigt som de försämrar
            förutsättningarna för de arbetsgivare som anställer och vill anställa
            de grupper som har svårast att komma in på arbetsmarknaden.
          </p>
          <p xml:id="i-FqQaEpe5RAGeuAA5mXTPNt">
            Vad gäller de förslag som utgör grunden i regeringens jobbpolitik,
            arbetsmarknadspolitiska åtgärder och utbildningssatsningar, finns
            flera invändningar. Särskilt allvarligt är att dessa åtgärder
            riskerar att få en begränsad effekt på de grupper som bör prioriteras
            mest. Det gäller de mest utsatta grupperna som står längst ifrån
            arbetsmarknaden, och som för närvarande ökar som andel av arbetslösheten.
          </p>
          <p xml:id="i-HQEgVcWNw2EY8nTb2xYVbG">
            Arbetslösheten i Sverige ligger på 7,6 procent. Konjunkturinstitutet
            bedömer att den arbetslöshet som är förenlig med prisstabilitet,
            jämviktsarbetslösheten, uppgår till 6,5 procent idag och ökar
            till 7 procent under åren framöver. Det grundläggande arbetsmarknadsproblemet
            är alltså inte att arbetslösheten temporärt är hög på grund av
            en svag inhemsk efterfrågan, det som kallas konjunkturell arbetslöshet,
            utan att jämviktsarbetslösheten är för hög och att stora grupper
            har mycket svag anknytning till arbetsmarknaden.
          </p>
          <p xml:id="i-5QwU7Rc3WhuFmW9qwkPBJr">
            Att under konjunkturnedgångar, när den konjunkturella arbetslösheten
            är hög, bygga ut arbetsmarknadspolitiska program är en rimlig
            åtgärd för att jämna ut effekter av konjunkturcykeln på arbetslöshet,
            sysselsättning och inkomster. Men regeringen använder nu samma
            politik under en konjunkturuppgång, med mycket osäkra resultat.
            Erfarenheter från både Sverige och andra länder påvisar komplikationen
            av att snabbt bygga ut arbetsmarknadspolitiska program när den
            konjunkturella arbetslösheten är låg. För det första är det tydligt
            att regeringen har stora problem med att bygga ut de program man
            sätter igång. Endast ett hundratal av de 30 000 utlovade traineeplatserna
            har tillsatts. För det andra riskerar åtgärderna att ha betydande
            undanträngningseffekter när de byggs ut under en högkonjunktur.
            En orsak är att deltagande i åtgärder ofta minskar sökbenägenheten
            hos de arbetslösa.
          </p>
          <p xml:id="i-G23DV2CMhrYuvfebatmTWx">
            Figur 6: Platser i arbetsmarknadspolitiska program och arbetsmarknadsgap.
            Procent av arbetskraften respektive procent av potentiellt arbetade
            timmar.
          </p>
          <p xml:id="i-HCexeGfwdJjuku283KeqsB">
            Källa: Konjunkturinstitutets prognosdatabas.
          </p>
          <p xml:id="i-FbPex33kgvn69nVeWDkCoN">
            Extratjänsterna och en stor del av traineejobben, som är centrala
            delar av regeringens arbetsmarknadspolitiska program, är inriktade
            mot den offentliga sektorn. Erfarenheter från tidigare program
            visar att tillfälliga platser inom den offentliga sektorn har
            särskilt stora undanträngningseffekter eftersom det finns en möjlighet
            att temporärt ersätta vikarier med personal från dessa program.
            Om platserna är villkorade, och endast ska omfatta arbetsuppgifter
            som i dag inte utförs, minskar risken för undanträngning. Men
            då är risken stor att det kommer att handla om förhållandevis
            okvalificerade uppgifter som endast i liten utsträckning ger ökade
            yrkeskunskaper. Platserna kommer därmed att ha liten effekt på
            deltagarnas anställningsbarhet, och sannolikheten för att deltagarna
            får ett reguljärt arbete efter att programtiden avslutats är därför
            låg.
          </p>
          <p xml:id="i-RubP4D18ZmFfRzQbmJyj27">
            De reguljära utbildningsinsatser som regeringen föreslår, och
            som till stor del bygger vidare på satsningar som alliansregeringen
            gjorde, kan förstärka matchningen på arbetsmarknaden genom att
            ge arbetssökande den kompetens som efterfrågas. Men även här riskerar
            åtgärderna att vara verkningslösa för de grupper som har den allra
            svagaste anknytningen till arbetsmarknaden, och som växer som
            andel av arbetslösheten. Åtgärder för att skapa vägar in på arbetsmarknaden
            för denna grupp, ofta personer utan gymnasieutbildning och utomeuropeiskt
            födda, är centrala för att bekämpa arbetslösheten i Sverige, och
            bör därför särskilt prioriteras. Exempelvis hade 50 procent av
            de nyanlända som deltar i Arbetsförmedlingens etableringsuppdrag
            2014 endast grundskoleutbildning eller mindre. För äldre deltagare
            i denna grupp kan stora kompetenshöjningar vara svåra att uppnå,
            och andra åtgärder för att öppna vägar till arbete måste till.
            Utbildningssatsningar är en nödvändig del i de åtgärder som krävs
            för att minska arbetslösheten, men kommer inte ensamt räcka för
            att bryta utanförskapet i de växande grupper som står allra längst
            från arbetsmarknaden. För att utbildningssatsningarna ska kunna
            ge en signifikant och positiv påverkan på arbetsmarknadens funktionssätt
            krävs också reformer som gör arbetsmarknaden mer flexibel.
          </p>
          <p xml:id="i-2A1rmDeWXEmQVyVoMSLhgu">
            Regeringen har, till skillnad från Alliansen, än så länge inte
            redovisat några sysselsättningseffekter av sin politik. Att inte
            redovisa presenterade åtgärders effekter på sysselsättning och
            arbetsutbud minskar transparensen och försvårar för medborgarna
            att granska regeringens politik och har kritiserats av Finanspolitiska
            rådet, den myndighet som har i uppgift att granska regeringens
            politik. I avsaknad av bedömningar från Finansdepartementet har
            regeringens egna expertmyndigheter dock granskat de förslag som
            lagts.
          </p>
          <p xml:id="i-2uezr29qD3pAgEwZQCWcMz">
            Sysselsättningseffekterna av regeringens politik är, i skenet
            av de utmaningar som finns på svensk arbetsmarknad, mycket nedslående.
            Skatte- och bidragshöjningar försämrar arbetsmarknadens funktionssätt,
            och de utbildningssatsningar som görs har begränsad effekt. De
            arbetsmarknadspolitiska åtgärderna har mycket begränsad effekt
            och utbyggnaden är kraftigt försenad, endast ett hundratal traineetjänster
            har tillsatts. Konjunkturinstitutet bedömer att regeringens politik
            minskar den varaktiga sysselsättningen med 15 000–20 000 personer.
            Samtidigt leder åtgärderna till att arbetsutbudet minskar med
            minst 15 000 personer. Finanspolitiska rådet skriver i sin årliga
            granskning av regeringens politik: ”Sammantaget menar rådet att
            de åtgärder som regeringen har presenterat [för att minska arbetslösheten]
            hittills sannolikt inte kommer att ha mer än ganska små effekter
            på arbetslösheten” och pekar dessutom på att regeringens förändringar
            av arbetslöshetsförsäkringen och höjda socialavgifter för unga
            bedöms verka i motsatt riktning, och höja arbetslösheten med 33
            000–37 000 jobb.
          </p>
          <p xml:id="i-NEEusuit2wLwy3BXFdyKKC">
            En lång rad remissinstanser har också pekat på negativa effekter
            av regeringens enskilda förslag. Institutet för arbetsmarknads-
            och utbildningspolitisk utvärdering, TCO, Svenskt Näringsliv och
            Pensionsmyndigheten är ytterligare exempel på myndigheter och
            organisationer som är kritiska till vilka effekter regeringens
            skattehöjningar får för jobben. Flera instanser är också kritiska
            till förändringarna av skattereduktionen för RUT- och ROT-tjänster.
            Arbetsförmedlingen anser att regeringen underskattar de negativa
            sysselsättningseffekter som förändringen av ROT-avdraget leder
            till, och att förändringarna i RUT-avdraget bör vägas mot att
            personer som står långt från arbetsmarknaden riskerar att hamna
            i långtidsarbetslöshet. Ekobrottsmyndigheten avstyrker båda förslagen
            då myndigheten bedömer att det finns risk för att svartarbete
            och ekonomisk brottslighet kommer att öka väsentligt.
          </p>
          <p xml:id="i-6gRViPsVsQXsHzPAqZJdbu">
            Figur 7: Långsiktiga effekter av den ekonomiska politiken aviserad
            i vårpropositionen 2015. Storleken på effekten i procent av potentiell
            sysselsättning och arbetskraft.
          </p>
          <table xml:id="i-Ge5Yyo1AuCJKcdi7ipMVFn">
            <row xml:id="i-6EACCjuGpPfPigfMMErrCJ" style="label">
              <cell>
                Potentiell arbetskraft
              </cell>
              <cell>
                Potentiell sysselsättning
              </cell>
            </row>
            <row xml:id="i-MQsew8kFWNa1fmZ5DGYFFa">
              <cell>
                Slopad nedsättning av socialavgifter unga
              </cell>
              <cell>
                –0,1 %
              </cell>
              <cell>
                –0,2 %
              </cell>
            </row>
            <row xml:id="i-8HMJhBYvuCpLb7zRmaooUm">
              <cell>
                Höjd ersättning i arbetslöshetsförsäkringen
              </cell>
              <cell>
                *
              </cell>
              <cell>
                –0,2 %
              </cell>
            </row>
            <row xml:id="i-AvuesRXYbzcXP8QdqbDxg8">
              <cell>
                Åtgärder inom arbetsmarknadspolitiken
              </cell>
              <cell>
                *
              </cell>
              <cell>
                0,2 %
              </cell>
            </row>
            <row xml:id="i-AuG7rLydmGrnCEJa1cNWqg">
              <cell>
                Förändringar inom sjukförsäkringen
              </cell>
              <cell>
                –0,3 %
              </cell>
              <cell>
                –0,1 %
              </cell>
            </row>
            <row xml:id="i-E1qV7R8wWBmYnLmUBMJYkX">
              <cell>
                Särskild löneskatt för äldre
              </cell>
              <cell>
                0,0 %**
              </cell>
              <cell>
                *
              </cell>
            </row>
            <row xml:id="i-M7DQXDEU4Y8QXLTFWUqWGG">
              <cell>
                Summa
              </cell>
              <cell>
                –0,4%
              </cell>
              <cell>
                –0,3%
              </cell>
            </row>
          </table>
          <p xml:id="i-PssiqZWMczYtpTSKrrpDag">
            * Försumbar effekt ** Minskning av äldres arbetsutbud på cirka
            2000 enligt KI:s beräkning
          </p>
          <p xml:id="i-6gRpcDSBCwcq8bJSYSE3zK">
            Källa: Konjunkturinstitutet, Konjunkturläget juni 2015.
          </p>
          <p xml:id="i-Ksu2csDongJcvUBiwuJXeu">
            De jobb som slås ut kommer sannolikt istället att ersättas av
            platser i arbetsmarknadspolitiska åtgärder och tillfälliga utbildningsinsatser.
            Breddade ersättningssystem väntas samtidigt minska arbetskraftsutbudet
            när drivkrafterna till arbete minskar. Detta innebär en nedmontering
            av arbetslinjen som riskerar att låsa ute många ur arbetskraften
            samtidigt som trösklarna in till arbetsmarknaden höjs.
          </p>
          <p xml:id="i-USoQTmRY1JryXbfYGbaxu2">
            Utöver sysselsättningseffekter slår skattehöjningarna samt begränsningarna
            i RUT- och ROT-avdragen också direkt mot hushållens ekonomi. Regeringens
            inkomstskattehöjningar slår mot över en miljon löntagare. ROT-avdraget
            används av över en miljon svenskar varje år, som med nya regler
            får ökade kostnader på i genomsnitt 6 000 kronor, enligt riksdagens
            utredningstjänst.
          </p>
          <head xml:id="i-DeSzLVgovjJDTF5DaMkTBr" type="h1">
            Politik som slår mot svensk konkurrenskraft
          </head>
          <p xml:id="i-PyjY9j3U1K7ut9Bj28CLN9">
            Svensk konkurrenskraft har under en lång tid varit i internationell
            toppklass. Sveriges relativa försprång minskar dock stadigt, i
            takt med att andra länder, däribland framväxande ekonomier, utvecklas
            allt snabbare. När omställningstrycket hårdnar på svensk ekonomi
            behöver det mötas med fortsatta reformer. Bland annat behöver
            vår infrastruktur moderniseras, bostadsbyggandet öka, utbildningssatsningar
            genomföras och svensk energimarknad kunna svara upp mot industrins
            behov.
          </p>
          <p xml:id="i-711md4AB7v7jrAdNp3b18T">
            Regeringens politik för ökad konkurrenskraft är enligt Alliansens
            bedömning otillräcklig, och motverkas särskilt av regeringens
            politik på skatteområdet. I budgetpropositionen för 2016 var skattehöjningarna
            på jobb och företagande 40 gånger högre än satsningarna på näringspolitik.
            Det finns starka indikationer på att regeringens politik genom
            att försämra förutsättningarna för företagande också minskat drivkrafterna
            för entreprenörskap. Skatteverkets statistik visar att antalet
            RUT- och ROT-företag har minskat med 14 procent respektive 17
            procent på ett år. Enligt Global Entrepreneurship Monitor 2015
            har den entreprenöriella aktiviteten, mätt som andelen svenskar
            som varit involverade i att starta en ny verksamhet, fallit från
            8,2 till 6,7 procent på bara ett år. Därmed bryts den uppåtgående
            trend som startade när alliansregeringen tillträdde 2006 och ledde
            till att Sverige mer än fördubblade sin entreprenöriella aktivitet
            fram till och med 2013. Särskilt anmärkningsvärt är minskningen
            av kvinnors entreprenörskap som fallit brant från 6,2 procent
            till 3,8 procent.
          </p>
          <p xml:id="i-E5ECXB22YTHTyfFgShiM46">
            Figur 8: Regeringens nettoskattehöjningar. Miljarder kronor.
          </p>
          <table xml:id="i-AZc8Rmt57Ns6nHRbStq99g">
            <row xml:id="i-KFcqLLJVGa2LoprbEf1VpE" style="label">
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
              <cell>
                Summa
              </cell>
            </row>
            <row xml:id="i-87Ai64vPC1R3dwLEiWeYuG">
              <cell>
                Inkomstskatter och socialavgifter på arbete
              </cell>
              <cell>
                22,3
              </cell>
              <cell>
                25,3
              </cell>
              <cell>
                25,1
              </cell>
              <cell>
                25,0
              </cell>
              <cell>
                25,0
              </cell>
              <cell>
                122,6
              </cell>
            </row>
            <row xml:id="i-QLog3W3JKcygYxLYc47DRG">
              <cell>
                ROT och RUT
              </cell>
              <cell>
                5,4
              </cell>
              <cell>
                4,7
              </cell>
              <cell>
                4,7
              </cell>
              <cell>
                4,7
              </cell>
              <cell>
                4,7
              </cell>
              <cell>
                24,2
              </cell>
            </row>
            <row xml:id="i-4XV3dv2YvqcvZmGANV72ia">
              <cell>
                Miljö
              </cell>
              <cell>
                0,0
              </cell>
              <cell>
                2,0
              </cell>
              <cell>
                2,0
              </cell>
              <cell>
                2,0
              </cell>
              <cell>
                2,0
              </cell>
              <cell>
                8,2
              </cell>
            </row>
            <row xml:id="i-VDg9nijpZYLMsDq6Bg5XrA">
              <cell>
                Energi
              </cell>
              <cell>
                4,6
              </cell>
              <cell>
                5,1
              </cell>
              <cell>
                6,0
              </cell>
              <cell>
                6,9
              </cell>
              <cell>
                6,9
              </cell>
              <cell>
                29,5
              </cell>
            </row>
            <row xml:id="i-LahH7835F97aveterrF2Hb">
              <cell>
                Övrigt
              </cell>
              <cell>
                0,4
              </cell>
              <cell>
                2,9
              </cell>
              <cell>
                2,6
              </cell>
              <cell>
                2,5
              </cell>
              <cell>
                2,5
              </cell>
              <cell>
                10,9
              </cell>
            </row>
            <row xml:id="i-WV4fFphywqCT5y3SaMPymx">
              <cell>
                Skattesänkningar på energi och miljö
              </cell>
              <cell>
                –0,3
              </cell>
              <cell>
                –0,8
              </cell>
              <cell>
                –0,8
              </cell>
              <cell>
                –0,8
              </cell>
              <cell>
                –0,6
              </cell>
              <cell>
                –3,3
              </cell>
            </row>
            <row xml:id="i-EMJJ2oxcsGSfwmvWCYmKcK">
              <cell>
                Summa
              </cell>
              <cell>
                32,5
              </cell>
              <cell>
                39,3
              </cell>
              <cell>
                39,5
              </cell>
              <cell>
                40,3
              </cell>
              <cell>
                40,5
              </cell>
              <cell>
                192,1
              </cell>
            </row>
          </table>
          <p xml:id="i-MZh7Wis3qqzkMKF2oNjAQB">
            Källa: Budgetpropositionen 2016, vårpropositionen 2016, vårpropositionen
            2015, egna beräkningar.
          </p>
          <p xml:id="i-DPzQ9ZKF56WrLPPY1KQHCZ">
            Utöver stora skattehöjningar finns en risk att regeringens passivitet
            inom bostadspolitiken kommer slå mot svensk konkurrenskraft. Att
            människor kan flytta och bosätta sig där det finns jobb och utbildning
            ökar möjligheterna för företag att anställa den kompetens de behöver
            och bidrar till att minska utanförskapet. Men med en snabb befolkningsökning
            har Sverige på kort tid gått från en växande bostadsbrist till
            bostadskris. Kraftfulla åtgärder krävs därför för att öka tillgången
            på bostäder. Här är regeringens bostadspolitik otillräcklig.
          </p>
          <p xml:id="i-E77NmheVnCGKzSucV8VCDA">
            Boverkets senaste prognos för behovet av bostäder uppgår till
            700 000 nya bostäder till 2025, vilket är en ökning med mer än
            70 procent jämfört med den bedömning som gjordes våren 2015. Samtidigt
            spår byggindustrierna minskad byggtakt och minskad investeringsvilja
            2016 och 2017, bland annat till följd av regeringens skattehöjningar.
            Fortsatta åtgärder krävs följaktligen för att förenkla byggandet
            och öka rörligheten i det befintliga bostadsbeståndet, som ännu
            präglas av hög regelbörda och låg rörlighet. Tyvärr har regeringen
            börjat avveckla den moderna bostadspolitik som lett till att regelbördan
            minskat och att vi nu bygger mer än vi gjort under de senaste
            20 åren. Det stora behovet av fortsatt regelförenkling har i mycket
            hög grad fått stå tillbaka till förmån för en återgång till 1990-talets
            subventionspolitik. Flera kraftfulla förslag på regelförenklingsområdet
            som beslutats av riksdagen i form av tillkännagivanden – sex av
            sju – har regeringen än så länge lämnat i byrålådan. Till exempel
            bullerregler, sanktionsavgifter och ändrade strandskyddsregler
            har regeringen ignorerat trots riksdagens beslut. Istället införs
            byggsubventioner, som enligt forskningen är ett ineffektivt och
            kostsamt verktyg som också riskerar att öka pristrycket i bostadssektorn.
            Om regeringen inte agerar kraftfullt och snabbt riskerar bostadsbristen
            att leda till ökande matchningssvårigheter på svensk arbetsmarknad
            och att svensk tillväxt hämmas.
          </p>
          <p xml:id="i-AnupAwGgH3D63hf9f9iF16">
            Inom ramen för infrastrukturpolitiken har regeringen försenat
            centrala infrastrukturprojekt samt öppnat upp för nedläggningar
            av regionala och stadsnära flygplatser, åtgärder som riskerar
            att få långtgående negativa konsekvenser för tillväxten i hela
            Sverige. Också åtgärder som det tidigare rått relativ enighet
            om mellan Socialdemokraterna och Alliansen, som till exempel behovet
            av satsningar på vägnätet för tung trafik, har gått i stå. För
            att underlätta för transporter och företagsamhet, än tätare knyta
            samman alla delar av Sverige samt fullt ut tillvarata tillväxtpotentialen
            i våra storstäder behövs fortsatta infrastrukturinvesteringar
            och utbyggnad av kollektivtrafiken. Att skapa osäkerhet kring
            centrala infrastruktursatsningar riskerar att hämma tillväxten
            på kort och lång sikt.
          </p>
          <p xml:id="i-XS7VvQRg9yYPiXLtvC9LtY">
            Låga energipriser slår hårt mot energiproduktionen och det finns
            idag betydande frågetecken kring hållbarheten i Sveriges långsiktiga
            energiförsörjning. Regeringens otydlighet kring energipolitiken
            har under året skapat mycket stor osäkerhet kring den svenska
            exportindustrins energiförsörjning. Denna osäkerhet dämpas inte
            av de skatteförändringar för både energiproduktion och drivmedelsanvändning
            som regeringen genomfört. Det krävs ett systemperspektiv på energipolitiken,
            med en samlad bedömning och reformer av relevanta styrmedel. Det
            är nu av största vikt att Energikommissionen ges förutsättningar
            att komma framåt i sitt arbete och att regeringen tar sitt ansvar
            för att långsiktigt säkra svensk energiförsörjning.
          </p>
          <p xml:id="i-V7NHCyRTywrfYT9Lw7jBqU">
            I syfte att bland annat stärka Sveriges konkurrenskraft inledde
            Alliansen 2006 en stor omläggning av den svenska utbildningspolitiken.
            Vår politik syftade till att uppvärdera skolans kunskapsuppdrag.
            OECD understryker nu att reformerna av den svenska skolan bör
            fortsätta. Regeringen prioriterar dock stora summor till reformer
            som inte syftar till att stärka kunskapsuppdraget, samtidigt som
            man exempelvis slopar en utbyggnad av karriärtjänsterna och försvagar
            kunskapsuppföljningen av varje elev. Med mindre kunskap i skolan
            hotas Sveriges långsiktiga kompetensförsörjning.
          </p>
          <head xml:id="i-JWcJh59YCCN42APTt2oGbK" type="h1">
            Alliansens riktlinjer för den ekonomiska politiken
          </head>
          <p xml:id="i-KfRFVTNffBhoz2vQY3AU1H">
            Alliansen sätter människan i centrum. Vår politik syftar till
            att bygga ett samhälle som tar tillvara varje människas förmåga.
            Där alla får förutsättningar att växa och skapa, och där vi gemensamt
            skapar trygghet och sammanhållning. Det kräver en ansvarsfull
            ekonomisk politik som bygger upp motståndskraft mot kriser och
            det kräver reformer som leder till att fler kommer i arbete. Med
            fler sysselsatta i näringslivet ökar produktionsförmågan. Därmed
            vidgas utrymmet för hushållens konsumtion och de skatteintäkter
            som finansierar välfärden ökar. Bara genom att fler kommer i arbete
            kan vi säkerställa mer kunskap i skolan, högre kvalitet i välfärden
            och ett starkare Sverige.
          </p>
          <head xml:id="i-5ztbRtpijY1xks2uztjBaY" type="h1">
            Flyktingkrisens effekter och dess konsekvenser för den ekonomiska
            politiken
          </head>
          <p xml:id="i-W3ZNJwpU8eygfDwtHZ2ecV">
            Under de senaste åren har Europas närområde präglats av flera
            svåra väpnade konflikter. I Syrien, Irak, Eritrea och Afghanistan
            har hot och förföljelse lett till att människor tvingats fly för
            att söka skydd inom det egna hemlandet, i närområdet eller på
            andra kontinenter. FN:s flyktingorgan uppskattar att uppemot 60
            miljoner människor var på flykt i världen under 2015, den högsta
            siffran som någonsin uppmätts. Under samma år sökte 1,2 miljoner
            människor skydd i EU. Hela 160 000 personer sökte asyl i Sverige.
          </p>
          <p xml:id="i-ATo9apDdzfGh6xMezHgcH3">
            Under hösten 2015 tog Sverige emot sammanlagt 126 000 asylsökande,
            varav nästan 30 000 var ensamkommande barn. Att på kort tid öka
            mottagandet i denna grad skapade en mycket ansträngd situation
            där ansvariga myndigheter och frivilliga krafter sattes under
            stor press. Strax innan jul gav Migrationsverket besked att man
            då inte klarade sitt uppdrag och att asylsökande i det läget inte
            kunde garanteras tak över huvudet.
          </p>
          <p xml:id="i-U3gyp2D1VG3yLo1FuSBimp">
            Sedan 2007 har Sverige tagit emot mer än 300 000 nyanlända flyktingar.
            Ekonomistyrningsverkets prognos indikerar att ytterligare knappt
            300 000 personer väntas få uppehållstillstånd i Sverige fram till
            2020. Prognosen är dock mycket osäker, och utvecklingen beror
            på ett stort antal omvärldsfaktorer. Under första kvartalet 2016
            har exempelvis antalet asylsökande minskat kraftigt jämfört med
            hösten 2015. Konfliktnivån i de berörda länderna, huruvida EU
            och Turkiets överenskommelse om migrantrutten mellan Turkiet och
            Grekland genomförs fullt ut och om nya rutter i så fall växer
            fram är centrala frågor för utvecklingen framöver.
          </p>
          <p xml:id="i-TrqYufYLCgJuXthMxRAe1n">
            Figur 9: Asylsökande, utfall och prognos 1994-2019. Antal.Källa:
            Migrationsverkets historiska data och februariprognos, ESV:s aprilprognos.
          </p>
          <p xml:id="i-GWQULao6QGk5mSJoPpKYqC">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-TMFXkjiedVREtp5pdQJLzQ">
            På kort och medellång sikt måste regeringen först och främst
            säkerställa att mottagandet fungerar. Under hösten har allianspartierna
            inom ramen för migrationsöverenskommelsen därför kommit överens
            med regeringen om en rad åtgärder för att hantera migrationskrisen.
            Allianspartierna fick igenom flera avgörande förslag för att skapa
            ordning och reda i mottagandet, en bättre etablering och dämpa
            kostnadsökningarna. Bland annat innebär uppgörelsen att tillfälliga
            uppehållstillstånd blir huvudregel med rätt till familjeåterförening,
            tydligare försörjningskrav vid anhöriginvandring och ett stärkt
            återvändande. Vidare föreslås en stärkt kostnadskontroll i mottagandet
            och etableringen genom bland annat tydligare krav för att erhålla
            försörjningsstöd. Samtidigt beslutades om viktiga alliansförslag
            för att stärka integrationen, som ett breddat RUT-avdrag och lärlingsanställningar
            för nyanlända samt att utreda lagliga vägar för att söka asyl
            i EU. Fler åtgärder utöver de som än så länge har beslutats av
            regeringen kan komma att krävas snabbt för att säkerställa att
            mottagandet fungerar.
          </p>
          <p xml:id="i-VrCCeD9FqgdVDevdURJ7Ty">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär, och minimera de utmaningar som ett stort mottagande kan
            medföra. Vår politik syftar till att bygga ett samhälle som tar
            tillvara varje människas förmåga. Där alla får förutsättningar
            att växa och stå på egna ben, och där vi gemensamt skapar trygghet
            och sammanhållning. Att ha ett arbete och en inkomst ger människor
            makt över sina liv, liksom en känsla av gemenskap och av att vara
            behövd. Det är grunden i Alliansens politik. Därför krävs också
            att den ekonomiska politiken utvecklas för att på bästa sätt hjälpa
            de människor som flytt till Sverige att komma in på arbetsmarknaden,
            få sitt första jobb och bli en del av Sverige.
          </p>
          <p xml:id="i-6JH3CDby1N53WSAikXv9q7">
            Det första och främsta skälet för att se till att de människor
            som nu kommer till Sverige kommer i arbete är att ge människor
            frihet över sitt eget liv. Men att fler kommer i arbete är också
            mycket viktigt för svensk ekonomi som helhet. Den ekonomiska politiken
            ska genom hög sysselsättning, långsiktigt hållbara finanser och
            stabila makroekonomiska förhållanden skapa välstånd för alla som
            bor i Sverige. Huruvida stor invandring bidrar positivt eller
            negativt till dessa mål är i mycket stor grad avhängigt av om
            de människor som kommer till Sverige kommer i arbete, precis på
            samma sätt som för befolkningen i övrigt. Om tillräckligt många
            kommer i arbete kan invandringen, som innebär en föryngring av
            Sveriges befolkning, vara en viktig del i att klara finansieringen
            och bemanningen av vård och omsorg för allt fler äldre. Dessutom
            kan utrikes födda bidra till att öka svensk handel. Forskningsstudier
            visar på positiva effekter av invandring på både export och import.
            Om för få tar steget in på arbetsmarknaden blir utvecklingen den
            motsatta – då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större med risk för
            ett djupt utanförskap och grusade drömmar.
          </p>
          <p xml:id="i-2vF3xGPnwfdVEY9Hqgn4F7">
            Sverige har inte i tillräckligt hög utsträckning fått in nyanlända
            på arbetsmarknaden. Efter åtta år har knappt hälften av de som
            kommit till Sverige som flyktingar någon form av jobb, och endast
            25 procent har en helårsanställning eller är företagare. Sysselsättningsgraden
            hos utrikes födda uppgick 2015 till 59,5 procent, till skillnad
            från 68,4 procent hos inrikes födda. Att allt för många utrikes
            födda saknar jobb och istället blir beroende av bidrag är först
            och främst destruktivt och negativt för varje enskild människa
            som hamnar i långvarigt utanförskap. Men med ett växande och utbrett
            utanförskap riskerar också kostnaderna för samhället att öka.
          </p>
          <p xml:id="i-LsPsReMWzDzMSD2KtP4Dnq">
            Regeringens höjda trösklar in på arbetsmarknaden kombinerat med
            långa väntetider för asylansökningar riskerar att leda till att
            det tar än längre tid för dem som kommit att få sitt första jobb.
            Enligt långtidsutredningen innebär redan dagens låga sysselsättningsnivåer
            bland utrikes födda en långsiktig belastning på den offentliga
            ekonomin ungefär i nivå med utgifterna för Sveriges internationella
            bistånd. Om sysselsättningen däremot förbättras, kan tillskottet
            till offentliga finanser vara betydande. I långtidsutredningen
            gjordes också en långsiktig uppskattning av effekterna av migrationen
            på de offentliga finanserna som visar på ett underskott i de offentliga
            finanserna på maximalt 1,5 procent av BNP fram till mitten av
            2040-talet med dagens sysselsättningsnivåer. Om de utrikes födda
            som har lägst sysselsättning höjer denna med 10 procentenheter,
            och pensionsuttaget samtidigt skjuts upp för alla i enlighet med
            Pensionsmyndighetens rekommendation, blir förbättringen betydande.
            I stället för ett långsiktigt underskott erhålls en period av
            ett stabilt överskott på omkring en halv procent av BNP under
            en stor del av 2030-talet och sedan följer en lång period av stigande
            överskott. Den långsiktiga utvärderingen visar på två framtidsscenarier
            där den stora skillnaden är nivån på sysselsättningen. Med en
            fortsatt låg sysselsättning följer stora problem att finansiera
            en offentlig sektor som motsvarar dagens ambitionsnivå. Scenariot
            med en högre sysselsättning pekar snarare på en framtid där möjligheten
            finns till ökade satsningar inom den offentliga sektorn, till
            sänkta skatter eller en kombination av dessa.
          </p>
          <p xml:id="i-3watuxuYBboubw5jyaATNZ">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet och gjorde det mer lönsamt att arbeta än att gå
            på bidrag. Som ett resultat av Alliansens reformer minskade utanförskapet
            med en fjärdedel.
          </p>
          <p xml:id="i-FM8Qno2WqC6ifNqSRz53Tb">
            Idag har utmaningen delvis skiftat. Hög arbetslöshet bland utomeuropeiskt
            födda och stora grupper nyanlända som behöver ett första jobb
            kommer vara en av Sveriges viktigaste strukturella utmaningar
            under åren framöver. Under de kommande åren är det därför helt
            avgörande att politiken tar nästa steg och genomför nödvändiga
            reformer för att hantera det nya läget. En bättre integration
            och lägre trösklar in till arbetsmarknaden för att nyanlända ska
            komma i arbete är nödvändigt och kan bara ske genom strukturellt
            riktiga reformer. De utbudsreformer som Alliansen genomförde under
            sin regeringstid ledde till att utrikes föddas arbetskraftsdeltagande
            ökade från 65 till 70 procent. Det är ett steg i rätt riktning,
            men mer kommer att krävas. En av Alliansens främsta uppgifter
            är att bryta det utanförskap som växt fram bland utrikes födda
            och unga som saknar gymnasieutbildning. Det kommer kräva stabila
            offentliga finanser och genomgripande strukturella reformer av
            arbetsmarknaden, utbildningsystemet och bostadsmarknaden.
          </p>
          <head xml:id="i-trJcXacreoZYUibJT3obg" type="h1">
            Ansvar för svensk ekonomi och hållbara offentliga finanser
          </head>
          <p xml:id="i-SaETHNL9KW8S7xovuhutwu">
            Sverige har klarat den ekonomiska nedgången bättre än de flesta
            andra länder. Trots en ihållande lågkonjunktur har Sverige haft
            en jämförelsevis god BNP-tillväxt och sysselsättningen har fortsatt
            att öka. Ett avgörande skäl till att vi klarat krisen väl är att
            det finansiella ramverket och överskottsmålet medförde att Sverige
            gick in i finanskrisen med tillräckliga säkerhetsmarginaler i
            de offentliga finanserna för att kunna stimulera ekonomin under
            lågkonjunkturen. I kombination med en effektiv stabiliseringspolitik
            innebar dessa säkerhetsmarginaler att Sverige klarade sig bättre
            än de flesta andra länder. När ekonomin nu ljusnar står Sverige
            fortfarande väl rustat, med en relativt låg statsskuld och hög
            sysselsättning.
          </p>
          <p xml:id="i-LSoJ3b6qzZ4mMsD5FmkDVk">
            Figur 10 Genomsnittligt finansiellt sparande 2006-2014. Procent
            av BNP.
          </p>
          <p xml:id="i-KdFbWQqhVnGLJYxe2isyDX">
            Källa: EU-kommissionens makroekonomiska databas AMECO, vinterprognosen
            2016.
          </p>
          <p xml:id="i-RtEMZGzgKTXUWZeycvidx7">
            Det är nu centralt att visa politiskt ledarskap och även fortsättningsvis
            värna svensk ekonomi. Även om den svenska statsskulden nu är låg
            har finanskrisen visat att skuldkvoten snabbt kan ändras om ett
            land inte har tillräckliga säkerhetsmarginaler. Medan Sveriges
            statsskuld fortsatt ligger på en låg nivå, har skuldnivåerna i
            EU-15 skenat och ligger nu på över 90 procent av BNP. Statsskuldsräntorna
            riskerar då att tränga ut viktiga investeringar samtidigt som
            den ekonomiska nedgången fört med sig nedskärningar och åtstramningar
            i många länder.
          </p>
          <p xml:id="i-TQMS7LSi4ZfnQRjs41Zzs">
            Alliansen kommer fortsatt föra en politik som värnar en stabil
            och varaktig återhämtning av svensk ekonomi. För att säkra den
            ekonomiska utvecklingen i ett land som Sverige är det centralt
            att ha utrymme för att klara av stora svängningar i de offentliga
            finanserna. Sverige är en liten och öppen ekonomi och är därmed
            känsligt för svängningar i omvärldens efterfrågan. Vi har därtill
            en relativt stor offentlig sektor, som medför att en konjunkturnedgång
            får en stor inverkan på de offentliga finanserna. Sverige har
            dessutom en stor banksektor, vilket innebär att riskerna för de
            offentliga finanserna är betydande vid förnyad turbulens på de
            finansiella marknaderna. Överskottsmålet är idag en viktig del
            av det finanspolitiska ramverket och bör inte ändras ensidigt
            av regeringen. Eventuella förändringar av överskottsmålet eller
            andra delar av det finanspolitiska ramverket måste övervägas noga
            och i politiskt samråd. Det är därför positivt att en parlamentarisk
            utredning tillsatts på Alliansens och riksdagens initiativ. Det
            finanspolitiska ramverket, med ett mål för den offentliga sektorns
            finansiella sparande, har tjänat Sverige väl och varit en viktig
            orsak till att Sverige kunnat sänka statsskulden från 75 procent
            till drygt 43 procent av BNP. Ramverket har dessutom tvingat politiker
            av olika färg att stå emot politiska krav på utgifter som skulle
            leda till långvariga underskott. Ramverkets styrka, och i förlängningen
            förtroendet för de svenska statsfinanserna, grundar sig i att
            regelverket åtnjuter ett brett parlamentariskt stöd. Eventuella
            förändringar av ramverket bör därför utredas grundligt och beslutas
            i brett samförstånd.
          </p>
          <p xml:id="i-ALWdMrrFX4Hssz5diSJw9y">
            Överskottsmålet innebär att de offentliga finanserna över en
            konjunkturcykel ska uppnå en procents överskott. Att överskottsmålet
            är formulerat över en konjunkturcykel innebär att det finansiella
            sparandet bör ligga under en procent av BNP när resursutnyttjandet
            är lågt. Därigenom är överskottsmålet förenligt med en finanspolitik
            som motverkar konjunktursvängningar.
          </p>
          <p xml:id="i-CCzgxkACw6RRgmPMAuGG7R">
            I budgetmotionerna för 2016 gjorde Alliansen bedömningen att
            då ekonomin fortfarande befann sig i en känslig återhämtningsfas
            och penningpolitiken var kraftigt expansiv, skulle en kraftig
            åtstramning i närtid riskera att fördröja återhämtningen. Stabiliseringspolitiska
            skäl talade därför för att reformer under 2016 och 2017 skulle
            vara fullt finansierade och att diskretionära budgetförstärkningar
            skulle påbörjas 2018 när ekonomin bedömdes vara i balans. En procents
            överskott skulle därmed uppnås 2020.
          </p>
          <p xml:id="i-Qfkmw9P8qas7KqRpg8QG8r">
            Sedan bedömningen i budgetmotionerna gjordes har det ekonomiska
            läget förändrats i två avseenden. Dels har konjunkturåterhämtningen
            under hösten 2015 varit starkare än vad de flesta bedömare förutsåg,
            och resursutnyttjandet bedöms vara i balans redan 2016. Sverige
            är nu på väg in i en högkonjunktur med begränsade eller inga lediga
            resurser i ekonomin. Dels har de offentliga utgifterna ökat betydligt
            till följd av ökade utgifter för flyktingmottagandet. Trots växande
            och konjunkturkänsliga skatteintäkter har de prognostiserade underskotten
            därför ökat och sparandet befinner sig längre från saldomålet
            än vad som förväntades i budgetpropositionen för 2016. Under 2016
            och 2017 kommer det strukturella sparandet minska trots att vi
            befinner oss i högkonjunktur. Finanspolitiken är därmed procyklisk
            och stimulerar ekonomin trots att det inte längre finns lediga
            resurser i ekonomin. Samtidigt befinner vi oss under de närmaste
            åren fortsatt långt från en procents överskott i de offentliga
            finanserna.
          </p>
          <p xml:id="i-RgrB3NBjz49qX3e1jDJXyR">
            Mot bakgrund av det starka konjunkturläge som svensk ekonomi
            nu befinner sig i finns inte längre samma stabiliseringspolitiska
            skäl att avvakta med budgetförstärkningar för att värna konjunkturåterhämtningen.
            Dessutom har de växande underskotten fört sparandet ännu längre
            från saldomålet, och det finns starka budgetpolitiska skäl att
            ta kontroll över utvecklingen i de offentliga finanserna och föra
            sparandet närmare saldomålet. Både stabiliseringspolitiska och
            budgetpolitiska argument talar därmed för en stramare finanspolitik
            2017 och framåt.
          </p>
          <p xml:id="i-JUa99WkUpRw8vkSsofUkEc">
            En rimlig avvägning för budgetåret 2017 är därför att nya reformer
            bör vara fullt finansierade samt att diskretionära budgetförstärkningar
            på 5 miljarder kronor bör genomföras. För 2018 och framåt bör
            ytterligare ungefär 20 miljarder kronor i budgetförstärkningar
            genomföras. Tillsammans med de automatiska budgetförstärkningar
            som enligt regeringen kommer ske under prognosperioden bedömer
            Alliansen att drygt en procents överskott kan nås 2020, förutsatt
            att ekonomin är i balans.
          </p>
          <p xml:id="i-XntZoZSUAkCmV7LwjCm1Na">
            Figur 11: Bana för offentliga finanser. Procent av BNP om inte
            annat anges.
          </p>
          <table xml:id="i-FZnRbgU44ZwPeLh9rXCfwq">
            <row xml:id="i-LEjd4Zwg8BxdygLctddGj4" style="label">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-VVju64PtNJxyUbSoDkGz1w">
              <cell>
                Finansiellt sparande utan budgetförstärkningar
              </cell>
              <cell>
                0,0
              </cell>
              <cell>
                –0,4
              </cell>
              <cell>
                –0,7
              </cell>
              <cell>
                –0,4
              </cell>
              <cell>
                0,1
              </cell>
              <cell>
                0,7
              </cell>
            </row>
            <row xml:id="i-L8RVF85jjuZdAmP4BCcLWf">
              <cell>
                Strukturellt sparande utan budgetförstärkningar
              </cell>
              <cell>
                0,2
              </cell>
              <cell>
                –0,2
              </cell>
              <cell>
                –0,7
              </cell>
              <cell>
                –0,5
              </cell>
              <cell>
                0
              </cell>
              <cell>
                0,8
              </cell>
            </row>
            <row xml:id="i-XAss3s9MiCT4htrtvbw7mf">
              <cell>
                Budgetförstärkningar under prognosperioden (mdkr)
              </cell>
              <cell>
                5
              </cell>
              <cell>
                10
              </cell>
              <cell>
                10
              </cell>
            </row>
            <row xml:id="i-TW7GbSS9Zcs76kj693GGQp">
              <cell>
                Budgetförstärkningar under prognosperioden
              </cell>
              <cell>
                0,1
              </cell>
              <cell>
                0,2
              </cell>
              <cell>
                0,2
              </cell>
            </row>
            <row xml:id="i-R9nwq7dD44F2NTNaV1UtLs">
              <cell>
                Finansiellt sparande inklusive budgetförstärkningar
              </cell>
              <cell>
                0,0
              </cell>
              <cell>
                –0,4
              </cell>
              <cell>
                –0,6
              </cell>
              <cell>
                –0,1
              </cell>
              <cell>
                0,6
              </cell>
              <cell>
                1,2
              </cell>
            </row>
          </table>
          <p xml:id="i-YQJGHWPzYTmC6kGREu1eS3">
            Källa: Vårpropositionen 2016 och egna beräkningar.
          </p>
          <p xml:id="i-UmvCFUH5MKrDvWzXvTPhfe">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och strukturella saldot i de offentliga finanserna på några års
            sikt. Även penningpolitikens utveckling är osäker. Konsekvensen
            av detta är att finanspolitiken måste utformas efterhand i ljuset
            av ny information. Om en ny allvarlig störning drabbar svensk
            ekonomi och ekonomin hamnar längre från balans bör de budgetförstärkande
            åtgärderna skjutas längre fram i tiden. Omvänt bör budgetförstärkningarna
            tidigareläggas om återhämtningen sker snabbare.
          </p>
          <p xml:id="i-MnX3GXgJYNWV4cMG4cUa1K">
            Alliansen är enig om att budgetförstärkningarna bör ske genom
            såväl intäktsökningar som utgiftsminskningar framöver. Det är
            också centralt att budgetförstärkningarna samt finansieringen
            av reformer inte sker genom att skatten på jobb och företagande
            höjs. En lika viktig utgångspunkt är att budgetförstärkningarna
            inte ska påverka välfärdens kärnverksamheter.
          </p>
          <p xml:id="i-SAkmbtGZGq5hpjgQD7iXnJ">
            På inkomstsidan bör en rad åtgärder vidtas. Skatteuttaget från
            den finansiella sektorn bör öka. I dag är den finansiella sektorn
            undantagen från mervärdesskatt i EU-länderna, vilket bidrar till
            att beskattningen är lägre än för andra delar av näringslivet.
            En utgångspunkt bör vara att, på samma sätt som i Danmark, utjämna
            skatteuttaget genom en viss höjning av de sociala avgifterna inom
            den finansiella sektorn. Det är viktigt att upprätthålla skattesystemets
            legitimitet. I dag beskattas den kommersiella fastighetssektorn
            mindre än andra delar av näringslivet. Skatteplanering genom paketering
            av fastigheter kan motverkas. För att ytterligare motverka fusk
            bör även nivåerna i skatte- och tulltilläggen höjas. Omställningen
            av transportsektorn är en viktig del av miljöpolitiken. Miljöstyrningen
            bör förstärkas, till exempel genom att se över beskattningen för
            personbilar och fordon som har särskilt stora utsläpp av växthusgaser.
            Ytterligare miljöskatter, såsom en kemikalieskatt och skatt på
            fluorerande växthusgaser, bör införas. Kväveoxidavgiften bör också
            göras om till en skatt. Alliansen har även beredskap för ytterligare
            höjningar av skatterna på alkohol och tobak i syfte att stärka
            folkhälsan.
          </p>
          <p xml:id="i-Y4TEmKoGCaMEMfdSE4PKrH">
            Det är viktigt att föra en ansvarsfull politik som begränsar
            utgiftsökningarna framöver. Sysselsättningen ökar för närvarande
            starkt och vi ser en bred uppgång på arbetsmarknaden. Därmed är
            det naturligt att anpassa omfattningen av arbetsmarknadsåtgärderna
            längre fram och minska de åtgärder som är minst effektiva. Vi
            ser samtidigt en fortsatt ökning av ohälsotalen, med kraftigt
            stigande kostnader för sjukförsäkringssystemet. Att lägga om sjukförsäkringsreglerna
            utan att först hantera de stigande ohälsotalen riskerar att långsiktigt
            försätta människor i utanförskap, samtidigt som det betydande
            kostnadstryck som vi ser inom systemet förstärks ytterligare.
            Det bör istället vidtas åtgärder som löser det underliggande samhällsproblemet,
            att långsiktigt minska sjukfrånvaron.
          </p>
          <p xml:id="i-6rzLW1yGjzAiqCQQwKPGH5">
            Också kostnaderna för migration och integration ökar, till följd
            av att fler sökt sig till vårt land för att få skydd från krig
            och förtryck. Här krävs långsiktiga effektiviseringsåtgärder för
            att begränsa kostnadsutvecklingen, till exempel vad gäller boendekostnaderna
            i mottagningssystemet.
          </p>
          <p xml:id="i-FobVgH8FQULynbbavdrw5u">
            Det är också centralt att i allmänhet upprätthålla god kostnadskontroll
            i olika ersättningssystem genom att motverka förekomsten av fusk
            och överutnyttjande. Den statliga förvaltningen bör effektiviseras.
            Det bör också framgent ske en begränsning av de årliga anslagsökningarna
            i pris- och löneomräkningssystemet. Mot bakgrund av behovet att
            stärka försvaret bör detta område undantas. Kostnaderna kan också
            minskas genom att myndigheternas lokalkostnader och lokalisering
            prövas hårdare.
          </p>
          <p xml:id="i-6j5KskkHi4yKcpv3BmHf47">
            Liberalerna gör bedömningen att budgetförstärkningarna för 2017
            i första hand bör ske genom ökad miljörelatering av skattesystemet,
            stärkt arbetslinje i transfereringssystemet och besparingar inom
            migrationspolitiken. Därutöver har vi sedan tidigare föreslagit
            bland annat avskaffade byggsubventioner och lägre volymer inom
            de arbetsmarknadspolitiska programmen. Budgetförstärkningarna
            2017 tillsammans med övriga åtgärder på utgifts- och inkomstsidan
            kan, med nuvarande prognoser, förväntas ge tillräckliga budgetförstärkningar
            för att sparandet ska uppgå till drygt 1 procent av BNP 2020.
            Kommande förslag på reformer under mandatperioden kan komma att
            kräva ytterligare budgetförstärkningar. Eventuella förslag på
            reformer på utgiftssidan bör i hög grad finansieras med lägre
            utgifter och effektiviseringar på andra områden.
          </p>
          <p xml:id="i-GvVRfecDVW5nZ1qrXCj8fM">
            Utgiftstaket utgör en övre gräns för statsbudgetens utgiftsnivå.
            Genom utgiftstaket ges riksdag och regering förbättrade möjligheter
            till kontroll och styrning av utgifterna. Alliansen vänder sig
            emot regeringens mycket kraftiga höjning av utgiftstaken, då det
            är viktigt att hålla utgifterna på en ansvarsfull nivå. Regeringens
            agerande förutsätter ett kraftigt höjt skatteuttag för att balansera
            utgiftsökningarna. Skattehöjningarna riskerar att slå mot jobb
            och företagande, och därmed försämra Sveriges ekonomiska utsikter.
          </p>
          <p xml:id="i-9b3VTZkJ2rB6w36j9jAUsA">
            Enligt de riktlinjer som finns bör en buffert för oförutsedda
            händelser lämnas obudgeterat under utgiftstaket för nästkommande
            budgetår. Hur stort budgetutrymmet för reformer på utgiftssidan
            slutligen blir beror bland annat på hur stor del av budgeteringsmarginalen
            som under de kommande åren tas i anspråk av oförutsedda utgiftsökningar,
            t.ex. till följd av ökningar av volymer i de rättighetsbaserade
            transfereringssystemen eller den makroekonomiska utvecklingen.
            Budgeteringsmarginalen för 2017 är i nuläget ansträngd till följd
            av det ökade flyktingmottagandet. Det understryker behovet av
            god kostnadskontroll och nödvändigheten att göra omprioriteringar
            inom och mellan olika utgiftsområden om så krävs.
          </p>
          <p xml:id="i-AQ6Yjp9NjYXZpqYU66pX5M">
            Figur 12: Förslag till utgiftstak. Miljarder kronor om inte annat
            anges.
          </p>
          <table xml:id="i-YKbxFUsHHwQRj9k6iXyTEe">
            <row xml:id="i-6BYVDeQWkmN3q6554ceH7U" style="label">
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-TfkSAzJVTyx1ph1MuTMJfe">
              <cell>
                Utgiftstak
              </cell>
              <cell>
                1 199
              </cell>
              <cell>
                1 253
              </cell>
              <cell>
                1 301
              </cell>
              <cell>
                1 359
              </cell>
              <cell>
                1 381
              </cell>
            </row>
            <row xml:id="i-YbpaGudTyUz5m1M3YjJgzg">
              <cell>
                Takbegränsade utgifter, maximum
              </cell>
              <cell>
                1 182
              </cell>
              <cell>
                1 244
              </cell>
              <cell>
                1 275
              </cell>
              <cell>
                1 312
              </cell>
              <cell>
                1 333
              </cell>
            </row>
            <row xml:id="i-YPt1s2eF1Lja1Fq6kxpnUD">
              <cell>
                Budgeteringsmarginal, minimum
              </cell>
              <cell>
                17
              </cell>
              <cell>
                10
              </cell>
              <cell>
                26
              </cell>
              <cell>
                48
              </cell>
              <cell>
                48
              </cell>
            </row>
            <row xml:id="i-GDJ4qwkBdiiApnxdAB8coz">
              <cell>
                Budgeteringsmarginal, % av takbegränsade utgifter
              </cell>
              <cell>
                1,4 %
              </cell>
              <cell>
                0,8 %
              </cell>
              <cell>
                2,0 %
              </cell>
              <cell>
                3,5 %
              </cell>
              <cell>
                3,5 %
              </cell>
            </row>
          </table>
          <p xml:id="i-6HzR5YyG1hmCSg4KPoMtS2">
            Källa: Vårpropositionen 2016, budgetpropositionen 2016 samt egna
            beräkningar.
          </p>
          <head xml:id="i-MkDmDsHCdio5EJ5zDkfkbr" type="h1">
            Fler i arbete genom stärkta drivkrafter och sänkta trösklar in
            till arbetsmarknaden
          </head>
          <p xml:id="i-37Q5xW3ebeko368586QciE">
            Sverige byggs starkt genom fler i arbete. När många jobbar skapas
            mer resurser till den gemensamma välfärden. Att ha ett arbete
            och en inkomst ger människor makt över sina liv, liksom en känsla
            av gemenskap och av att vara behövd. Målsättningen kan därför
            inte vara annan än att alla som vill och kan arbeta ska ha ett
            jobb att gå till. Vi vill skapa förutsättningar för ett mer jämlikt
            och jämställt samhälle och stärka sammanhållningen i vårt land.
            Arbetsmarknaden ska rymma även dem som i dag står långt ifrån
            att få ett jobb. Jobben och kampen mot utanförskapet är fortsatt
            grunden för Alliansens politik.
          </p>
          <p xml:id="i-RABsicC293s5JVz3BWAqrV">
            Alliansens reformer i regeringsställning bidrog till att över
            300 000 fler människor kom i arbete och att en betydande del av
            det breda utanförskapet som präglat svensk arbetsmarknad under
            2000-talet kunde brytas. Under 2000-talets första år trycktes
            människor som varit inne på arbetsmarknaden ut ur arbetskraften
            på grund av att bidragssystemen gjorde att arbete lönade sig för
            dåligt. Samtidigt ökade antalet människor med sjuk-och aktivitetsersättning,
            det som tidigare kallades förtidspension, kraftigt. Sedan 2006
            har en stor del av detta breda utanförskap minskat som en effekt
            av alliansregeringens politik. Färre människor förtidspensioneras
            och fler får behålla mer när de jobbar. Det har varit en framgångsrik
            ekonomisk politik samt välfärdspolitik och andelen som försörjs
            av bidrag eller ersättningar har minskat med ungefär en fjärdedel.
          </p>
          <p xml:id="i-9GmTsUFPzNVt79koB29TDx">
            I takt med att utanförskapet minskat i de grupper som står relativt
            nära arbetsmarknaden har utmaningarna på arbetsmarknaden förändrats.
            Risken att grupper som står nära arbetsmarknaden återigen pressas
            ut i utanförskap kvarstår visserligen, och förstärks av att regeringen
            nu gör det mindre lönsamt att arbeta. Men den mest betydande utmaningen
            på svensk arbetsmarknad idag är att bryta det utanförskap som
            gäller de som står längre ifrån arbetsmarknaden, och som har svårare
            att komma in. Särskilt unga utan gymnasiekompetens och utrikes
            födda drabbas av utanförskap i större utsträckning än andra grupper.
            Delvis på grund av de trösklar som finns i form av höga skatter
            på arbete, men också för att många saknar de kunskaper och erfarenheter
            som krävs på den svenska arbetsmarknaden. Denna utmaning har förstärkts
            betydligt av det stora flyktingmottagande som Sverige haft under
            de senaste åren. Bland nyanlända personer i etableringsfasen har
            knappt 50 procent endast grundskoleutbildning eller mindre. För
            denna grupp är trösklarna in till den svenska arbetsmarknaden
            mycket höga.
          </p>
          <p xml:id="i-9E2znCBHZ878iq6h1MSwJU">
            Konsekvenserna av detta utanförskap är stora både för individen
            och för samhället. Motsvarande var sjunde person i arbetsför ålder
            lever fortfarande helt på offentliga sociala ersättningar eller
            försäkringar. Varje människa i utanförskap nekas möjligheten att
            bygga en framtid utifrån sin egen vilja och förmåga. Det skapar
            otrygghet och ofrihet. Samtidigt är konsekvenserna för samhället
            också betydande. Matchningen på svensk arbetsmarknad har försämrats
            betydligt över tid. Företagen har svårt att hitta personal, trots
            att en relativt stor grupp står till arbetsmarknadens förfogande.
            När gruppen arbetslösa har en allt svagare anknytning till arbetsmarknaden
            och mer begränsad utbildning och erfarenhet minskar möjligheten
            att matcha arbetssökande med de arbetsuppgifter som företagen
            efterfrågar.
          </p>
          <p xml:id="i-RkXipLJEPSd2TXgEK1NMQA">
            De grupper som befinner sig i utanförskap eller riskerar att
            hamna där måste få ett jobb att gå till. Det kommer att kräva
            olika former av åtgärder. Hur hög sysselsättning vi uppnår i Sverige
            beror på samspelet mellan företagens efterfrågan på arbetskraft,
            hushållens utbud av arbetskraft och hur väl lönesättningen och
            andra institutioner fungerar på arbetsmarknaden. Prioriteringen
            bör i första hand vara att skapa jobb på den ordinarie arbetsmarknaden,
            inte temporära platser i ineffektiva arbetsmarknadsåtgärder.
          </p>
          <p xml:id="i-GygycZbiKBfzqVGw1aFUXH">
            För det första måste det löna sig att arbeta. Drivkrafterna för
            att arbeta måste vara starkare än drivkrafterna att vara frånvarande
            från arbetsmarknaden. Om man är sjuk eller av andra skäl inte
            kan arbeta ska vi ha trygghetssystem som fungerar. Men det ska
            alltid vara lönsamt att ta ett jobb och bidra till det gemensamma.
            Då duger det inte att skatten höjs och att socialförsäkringssystemen
            blir så generösa att det inte längre lönar sig att arbeta.
          </p>
          <p xml:id="i-W2aakHrG8EY2b3gzAzBoRn">
            För det andra måste alla få chansen att komma i jobb. Trösklarna
            på svensk arbetsmarknad är höga, i form av låg flexibilitet på
            arbetsmarknaden och allt högre kompetenskrav. Därför krävs dels
            möjligheter till utbildning och kompetensinsatser. Man ska kunna
            lära sig det som behövs för att ta ett jobb och man ska ha möjlighet
            att lära om och ställa om från ett jobb till ett annat. Dels krävs
            en arbetsmarknad som erbjuder arbetstillfällen också för de med
            en kortare utbildning. Det måste finnas alternativ för de människor
            som av olika skäl inte klarar av att utbilda sig i kapp.
          </p>
          <p xml:id="i-JxT4PUrh9HYBNXhqwD1enC">
            För det tredje måste villkoren och drivkrafterna i Sverige för
            att starta, driva och utveckla företag vara i internationell toppklass.
            Bara genom ett starkt och dynamiskt näringsliv där företagsamhet
            och entreprenörskap både värderas högt och lönar sig kan vi säkerställa
            välstånd, välfärd och sysselsättning i Sverige.
          </p>
          <head xml:id="i-Pg9TiceHDa6fVGuTt7odP8" type="h1">
            Goda och hållbara förutsättningar för fler och växande företag
          </head>
          <p xml:id="i-LnmNSEWCoiJwMgg3Us6HRY">
            Alliansregeringen förbättrade företagsklimatet avsevärt. Bolagsskatten
            och socialavgifterna sänktes och de ekonomiska drivkrafterna för
            att driva företag förbättrats. Regelbördan minskade med motsvarande
            kostnader på 7 miljarder kronor, bland annat genom avskaffad revisionsplikt
            och förenklade redovisningsregler för mindre företag. Och möjligheten
            att driva företag inom fler områden, inte minst inom branscher
            som domineras av kvinnor, stärktes. Resultatet blev att 200 000
            fler företag skapades och att den entreprenöriella aktiviteten
            fördubblades. Regeringens politik, med höjda kostnader, ökat regelkrångel
            och större hinder för företagande inom kvinnodominerade branscher,
            hotar denna utveckling.
          </p>
          <p xml:id="i-C1MUbpkzy1PeTuJfaUyHFG">
            För att Sverige ska behålla och stärka vår internationella konkurrenskraft
            krävs att villkoren för att starta, driva och utveckla företag
            förbättras. Det är dessutom viktigt för att kunna öka antalet
            sysselsatta och minska utanförskapet. En stark efterfrågan på
            arbetskraft, från växande företag, är en förutsättning för att
            fler människor ska komma i arbete.
          </p>
          <p xml:id="i-9GREpLuaT6EWG7NG59avyC">
            För företagens kompetensförsörjning och Sveriges konkurrenskraft
            är det avgörande att utbildningen i Sverige håller en hög kvalitet.
            Alla elever ska mötas av höga förväntningar och ges det stöd och
            den stimulans som var och en behöver för att nå kunskapsmålen
            och växa utifrån sina egna förutsättningar. Alliansen vill därför
            fortsätta arbetet för mer kunskap i skolan. Målet är att Sverige
            inom tio år bör ligga på topp-tio i Pisamätningarna. Höjs kunskapsnivåerna
            i det obligatoriska skolväsendet kan nivån på undervisningen i
            gymnasieskolan och den eftergymnasiala utbildningen fortsätta
            att höjas, vilket i sin tur gynnar företag som vill växa och rekrytera.
          </p>
          <p xml:id="i-8DNhnURMFUKBD4CdEn2a5P">
            Den nuvarande bostadsbristen i Sverige har utvecklats till en
            akut bostadskris. Att människor på grund av bostadsbrist hindras
            från att flytta till jobb och utbildning är idag en av Sveriges
            största utmaningar. Många företag vittnar om att bostadsbristen
            skapar stora problem att rekrytera i storstadsregionerna. Det
            hämmar tillväxten, leder till färre jobb och ett större utanförskap.
            Den stora befolkningsökning som Sverige nu upplever förstärker
            utmaningen ytterligare. Om nyanlända flyktingar inte får möjlighet
            att flytta till de arbetsmarknadsregioner där jobben finns riskerar
            de att låsas ute i bestående utanförskap.
          </p>
          <p xml:id="i-CvNjha3zMu54rgaJzqaNuL">
            Alliansregeringen genomförde ett stort antal förändringar för
            att underlätta planering och byggande, och bostadsbyggandet har
            nu nått sin högsta nivå på 20 år. Men det är inte tillräckligt
            – takten i bostadsbyggande behöver öka med ytterligare 30–40 procent.
            Under förra mandatperioden motsatte sig Socialdemokraterna, Miljöpartiet
            och Vänsterpartiet många av de förslag till enklare och mer flexibla
            regler som alliansregeringen lade fram. Tyvärr har regeringen
            sedan den tillträdde valt att fortsätta på samma linje – genom
            att införa snedvridande och ineffektiva bostadssubventioner samtidigt
            som arbetet med effektiviseringar av byggprocessen och bostadsmarknadens
            funktionssätt har saktat ned. I ljuset av den tilltagande bostadskrisen
            välkomnar Alliansen de blocköverskridande bostadssamtal som nu
            sker. Det är av största vikt att dessa samtal leder till konkreta
            och betydande resultat. För det första måste regelförenklingsarbetet
            ta fart på riktigt genom att de kraftfulla förslag till regelförenklingar
            som redan lagts fram i riksdagen tas tillvara. Till exempel bör
            byggvänliga bullerregler införas och tekniska egenskapskrav och
            utformningskrav förändras så att trösklarna för byggande sänks.
            För det andra krävs skarpa reformer för att frigöra mer attraktiv
            mark att bygga på. Att markbrist är ett grundläggande problem,
            en tröskel som förtar effekten av många andra reformer, återkommer
            ständigt i forskningslitteraturen och lyfts ofta fram av byggbranschen.
            Därför krävs bland annat en reformering av riksintressesystemet
            och strandskyddet så att bostadsbyggande prioriteras högre. För
            det tredje krävs att resurserna inom bostadspolitiken används
            effektivt. Därför bör de av regeringen införda byggsubventionerna
            avskaffas. För det fjärde måste rörligheten på bostadsmarknaden
            tydligt öka. Det måste bli enklare att hyra ut sin bostad i andra
            hand och dagens hyresreglering måste ses över. Alliansen vill
            också se över utformningen av flyttskatterna för att minska dagens
            inlåsningseffekter.
          </p>
          <p xml:id="i-CMugMuVnHdQb7a6PhhsXf">
            En fungerande transportinfrastruktur är avgörande för Sveriges
            konkurrenskraft, och satsningar på väg och järnväg är en viktig
            del för att främja både företagande och sysselsättning. Under
            åren 2014–2025 kommer Sverige satsa minst 522 miljarder kronor
            på infrastruktur, till följd av alliansregeringens förslag. Det
            möjliggör underhåll och stora investeringar i befintlig infrastruktur
            i hela landet, liksom nysatsningar för att förbättra möjligheterna
            för såväl arbetspendling som godstransporter. Alliansregeringens
            politik för viktiga förbättringar för näringar som är beroende
            av transporter har påbörjats. Underhållet av svenska järnvägar
            har fördubblats sedan 2006. Anslaget till enskilda vägar har höjts
            väsentligt. Genom hela Sverige pågår väg- och järnvägsprojekt
            för att förbättra framkomligheten och transportmöjligheterna.
            Samtidigt har trenden med ökande utsläpp från transportsektorn
            brutits. Effektivare transporter innebär minskad miljöpåverkan
            och minskade klimatutsläpp. Alliansen vill fortsätta detta arbete.
          </p>
          <p xml:id="i-316SxegtMSVDVx5utGXzVD">
            Utöver väl fungerande utbildning, bostadsmarknad och infrastruktur
            är tillgång på kapital en nyckelfråga för att främja entreprenörskap.
            Svenska villkor på dessa områden har historiskt varit goda, men
            möjliga förbättringar finns och krävs för att Sverige ska kunna
            konkurrera internationellt. Till exempel har det offentliga riskkapitalet
            i dagsläget svårt att komma in tidigt i bolagens utveckling, när
            det behövs som mest, och riskerar istället att tränga ut privata
            investeringar i senare investeringsfaser. För att modernisera
            och effektivisera det offentliga riskkapitalet bör fond-i-fond-lösningar
            användas, där statligt riskkapital från början samverkar med privata
            fonder för att nå mindre och växande företag. De statliga fondernas
            inriktning bör också främst inriktas på tidiga utvecklingsfaser
            för att undvika undanträngning av privat kapital. Det är också
            viktigt att riskkapital finns tillgängligt i hela landet. Därtill
            stänger dagens regelverk för aktiebolag ute många potentiella
            företagare. Reglerna bör anpassas till det behov av aktiekapital
            som faktiskt föreligger, och som i exempelvis många tjänsteföretag
            kan vara relativt begränsat. Därför bör kravet på aktiekapital
            sänkas från 50 000 till 25 000 kronor.
          </p>
          <p xml:id="i-RvXKXx9NWZwu6A2G74Lrmg">
            En annan viktig fråga för att främja entreprenörskap är nystartade
            företags kompetensförsörjning och svårigheten att erbjuda marknadsmässiga
            löner till nyckelpersoner. För att underlätta för små företags
            rekrytering av kompetent arbetskraft vill Alliansen göra det enklare
            och mer konkurrenskraftigt att erbjuda anställda incitamentsprogram
            och delägarskap. Vår ingång är att regelverket bör förenklas och
            göras mer konkurrenskraftigt, samtidigt som grundläggande skatterättsliga
            principer beaktas, så att det blir lättare för växande företag
            att attrahera och behålla centrala medarbetare. Det handlar både
            om företagens kostnader för incitamentsprogrammen och reglerna
            för individen, till exempel i vilken utsträckning incitamentsprogrammen
            ska beskattas som inkomst av tjänst samt när beskattningstillfället
            ska ske.
          </p>
          <p xml:id="i-8U39FjPpad9pegc7vJBJ4z">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle, och lika självklart att detta inte står i motsats till
            tillväxt och jobbskapande utan att både miljö och tillväxt kan
            gå hand i hand. För detta krävs väl utformade och effektiva styrmedel.
            Förorenaren ska betala för sin miljöpåverkan samtidigt som förnybar
            och miljövänlig teknik tillåts växa fram. På så sätt ger våra
            åtgärder största möjliga resultat för miljön. Inte minst krävs
            att den svenska fordonsflottan blir mer hållbar och att utsläppen
            från transportsektorn minskar. Beroendet av fossila bränslen är
            både en belastning på miljön och en säkerhetspolitisk risk. Nya
            styrmedel för att minska användningen av gifter i vår vardag krävs
            också. Därtill måste Sverige arbeta oförtröttligt på den internationella
            arenan för att bidra till att de globala utsläppsreduktioner som
            behöver uppnås.
          </p>
          <head xml:id="i-4m4x9e3HnWqd94kCckEJQ2" type="h1">
            En trygg och tillgänglig välfärd
          </head>
          <p xml:id="i-7EhgL9R2JmBRZtoxAVQJpv">
            Alliansen står för en trygg och tillgänglig välfärd. Vi värnar
            välfärdens kärnverksamheter – skola, vård och omsorg. Det är grunden
            för den sammanhållning vi har i Sverige. Alliansregeringens ekonomiska
            politik och välfärdspolitik resulterade i att resurserna till
            skola, sjukvård och omsorg ökade med mer än 100 miljarder i fasta
            priser. Resurserna ökade per invånare, per elev och per slutenvårdspatient.
            Också antalet läkare, barnmorskor och sjuksköterskor per invånare
            ökade. Men välfärden kan stärkas och utvecklas ytterligare. Välfärdspolitiken
            måste bland annat förbättra resultaten i skolan, minska ojämlikheten
            som fortfarande finns i vården och svara upp mot behoven hos en
            åldrande befolkning.
          </p>
          <p xml:id="i-KmZKYvRoSxmPBAvFSYa2FK">
            Utbildningen i Sverige ska hålla hög kvalitet och vara tillgänglig
            för alla. För elevernas skull men också för jobben, välfärden
            och sammanhållningen i samhället. Föräldrarna ska veta att barnen
            när de kommer hem från skolan har lärt sig något nytt i en trygg
            miljö. Alla elever ska mötas av höga förväntningar och ges det
            stöd och den stimulans som var och en behöver för att nå kunskapsmålen
            och för att växa utifrån sina egna förutsättningar. Skolan ska
            också ge bildning och lära för livet – inte bara arbetslivet.
            Oavsett bakgrund eller var du går i skolan.
          </p>
          <p xml:id="i-5FyfyndaV6RAiMYpwropSj">
            Många nyanlända barn som flytt från krig och förtryck har i år
            haft sin allra första skoldag runtom i Sverige. Deras väg in i
            det svenska samhället kommer i stor utsträckning att gå genom
            skolan. Den svenska skolan står inför stora utmaningar när antalet
            nyanlända elever ökar snabbt samtidigt som skolresultaten fortsatt
            sjunker. Under åren framöver kommer det att krävas särskilda ansträngningar
            för att alla barn i Sverige, oavsett bakgrund, ska få en bra start
            i livet och en rivstart i vårt skolsystem. Duktiga och engagerade
            lärare och speciallärare är stommen för att skapa en bättre skola.
            Alliansen är enig om att systemet med karriärlärartjänster är
            centralt för skolans utveckling och bör stärkas, där särskilda
            satsningar i utanförskapsområden spelar en viktig roll. Att eleverna
            får tillräcklig undervisning är en annan viktig fråga för elevernas
            utveckling, och regeringen bör gå vidare med det förslag om fler
            matematiktimmar i högstadiet som riksdagen tagit beslut om. Alliansens
            mål är att Sverige inom tio år bör ligga på topp tio i Pisamätningarna.
          </p>
          <p xml:id="i-2S5CW8BiDk9fAup9VGphjq">
            I takt med att vi lever längre och kan behandla allt fler sjukdomar
            förändras kraven på hälso- och sjukvården. Alliansens utgångspunkt
            är en sjukvård präglad av kvalitet och tillgänglighet för alla.
            Skillnader i kvalitet eller tillgänglighet mellan regioner eller
            utifrån till exempel kön eller utbildningsbakgrund ska motverkas.
            Svensk vård och omsorg uppvisar i ett internationellt perspektiv
            goda resultat. Alliansregeringen satsade mer resurser än vad som
            någonsin tidigare satsats på vården. Köerna har kortats ned och
            vi har sett en kraftig ökning av antalet vårdcentraler och generösare
            öppettider. Kvaliteten i sjukvården har också stärkts över tid
            och patienterna är mer nöjda med vården. Samtidigt finns fortfarande
            brister. Långa väntetider och otillräcklig tillgänglighet är fortfarande
            ett problem i delar av vården. Fördelningen av resurser mellan
            de med större och mindre behov fungerar inte optimalt. Brist på
            kompetens i vissa vårdyrken, till exempel sjuksköterskor, är vanligt
            i stora delar av landet. Vården är fortfarande inte jämlik – det
            finns fortfarande stora skillnader såväl gällande kvalitet, kontinuitet
            som väntetider. Alliansen kommer fortsätta att utveckla vården
            med patientens behov i fokus. Kvalitet, tillgänglighet och valfrihet
            ska prägla den svenska sjukvården, och alla patienter ska känna
            sig trygga och väl omhändertagna på vårdcentraler och sjukhus
            i hela Sverige.
          </p>
          <p xml:id="i-GB8RUbDzyjGw6Kq9BxpuYf">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångspunkt är att varje människa är unik med egna önskemål och
            intressen. Rätten till självbestämmande är lika viktig oavsett
            ålder. Äldreomsorgen ska präglas av stor valfrihet, hög kvalitet,
            ett värdigt bemötande och finnas tillgänglig för alla som behöver
            den.
          </p>
          <p xml:id="i-Q74P9MRPCgXpLZsgzGpk8q">
            En mångfald av aktörer är en förutsättning för valfrihet. Alliansens
            välfärdspolitik sätter eleven och patienten i centrum. Rätten
            att själv få välja var och hur man tar del av vård, skola och
            omsorg är en viktig del i att kunna utforma sitt eget liv och
            sin egen tillvaro. Välfärden finns till för medborgarna och medborgarna
            har rätt att påverka dess utformning. Därför måste valfriheten
            värnas.
          </p>
          <p xml:id="i-SmspEWuADeasM8isb9LXH8">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt,
            till gagn för alla som använder välfärden. Den svenska lösningen,
            med en offentligt finansierad välfärd som alla medborgare har
            rätt till, och där många olika typer av utförare tillåts bidra,
            är viktig att värna. Välfärdens verksamheter gynnas av att nya
            privata och ideella aktörer har möjlighet att etablera sig för
            att bidra till innovation och värdeskapande.
          </p>
          <p xml:id="i-DrQEkDdPASr1rGa4HHVMfj">
            Vi har dock sett att den svenska välfärden inte alltid fördelas
            jämlikt, och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns därför anledning att se över kraven på och
            regleringen av både offentlig och fristående välfärdsverksamhet.
            Riksdagen har därför beslutat att en utredning bör se över möjligheten
            att införa tillståndsplikt med ägar- och ledningsprövning, ett
            tydligare kravställande och bättre uppföljning avseende kvalitet
            samt skarpare sanktioner vid misskötsel inom välfärden. Att regeringen
            inte fokuserar på kvalitetsaspekterna utan istället låter utreda
            begränsningar av vinstuttag i välfärdssektorn är en mycket olycklig
            utveckling. Det finns inga etablerade samband mellan organisationsform
            eller vinstuttag och kvaliteten i verksamheten. Utgångspunkten
            borde istället vara hur vi på bästa sätt kan säkerställa både
            kvalitet, trygghet, effektivitet, innovation, valmöjligheter och
            öppenhet på ett sätt som gagnar elever, föräldrar, patienter,
            brukare och anhöriga i alla välfärdens verksamheter.
          </p>
          <head xml:id="i-WbZG8zBjoWHncCdYkxD7ND" type="h1">
            Ramverk och strukturreformer
          </head>
          <head xml:id="i-MpYkyFibVvd1413k2xShPN" type="h1">
            Ett stramt finanspolitiskt ramverk och stärkta finanspolitiska
            institutioner
          </head>
          <p xml:id="i-DVCVd3fYmVA7Ksf1EcYSV">
            Det är avgörande att Sverige också i fortsättningen har ett välordnat
            finanspolitiskt ramverk som för politiken i en stram och ansvarsfull
            riktning. Det finanspolitiska ramverket säkerställer finansiell
            stabilitet och en beredskap att klara framtida kriser, och det
            har tjänat Sverige väl. Förtroendet för Sveriges offentliga finanser
            är högt, och statsskulden är relativt låg.
          </p>
          <p xml:id="i-A8ujWTZaTVoemqCKSGAbLs">
            Det är i det läget anmärkningsvärt att regeringen ensidigt försökt
            att avskaffa överskottsmålet. Genom Liberalernas och Alliansens
            initiativ ses nu överskottsmålet över inom ramen för en parlamentarisk
            kommitté.
          </p>
          <p xml:id="i-FdE5t447Zjskx8XpMJWQ3H">
            Vår utgångspunkt är att målet så som det i dag är konstruerat
            inte är tillräckligt väl avvägt. Samtidigt ser vi tydliga faror
            kopplade till det balansmål som regeringen förespråkat eftersom
            detta på sikt riskerar att öka statens skuldsättning.
          </p>
          <p xml:id="i-62KpxkNKcUQAowp498KBL7">
            Som Finanspolitiska rådet tidigare under året konstaterat finns
            det en överhängande risk att det finansiella sparandet på sikt
            kommer att understiga målet, vilket eventuellt mål som än väljs.
            Drivkrafterna att överträffa den här typen av mål är små, samtidigt
            som kostnaden för en mindre negativ avvikelse på kort sikt är
            liten. Ett balansmål riskerar därmed i sin tillämpning att leda
            till ett underskott i de offentliga finanserna, som innebär att
            skuldsättningen för framtida generationer ökar.
          </p>
          <p xml:id="i-6TjdhujkSGbKstiXvgxpib">
            Ett sätt att hantera en sådan utveckling är att i stället införa
            ett överskottsmål på en lägre nivå än i dag, exempelvis 0,5 procent.
            Om målet är överskott så skapas en större marginal och mindre
            risker för underskott.
          </p>
          <p xml:id="i-H3aq9mzHREZkSdKxjUjSPa">
            Ett annat sätt att minska risken för att långsiktiga underskott
            uppstår är att parallellt med ett balansmål inrätta ett särskilt
            tak för den offentliga skuldkvoten, det vill säga att statsskulden
            inte får överstiga en viss nivå. På så sätt skapas ett nationellt
            ankare för skuldkvoten på behörigt avstånd från det krav på att
            statsskulden inte får överstiga 60 procent som kommer med EU:s
            tillväxt- och stabilitetspakt.
          </p>
          <p xml:id="i-3SYm5Szsf44zTri1yzUu1W">
            I enlighet med vad riksdagen gett regeringen tillkänna tillsatte
            regeringen i juni 2015 en parlamentariskt sammansatt kommitté
            med uppgift att se över målet för den offentliga sektorns finansiella
            sparande. Kommittén ska bland annat göra en bedömning av om det
            finns anledning att ändra nivån på målet för det finansiella sparandet
            och i så fall föreslå en ny nivå, analysera vilka konsekvenser
            olika målnivåer för det finansiella sparandet får för de offentliga
            finanserna och svensk ekonomi, särskilt nivåernas betydelse för
            möjligheterna att säkerställa långsiktigt hållbara offentliga
            finanser och för att kunna hantera framtida kraftiga konjunkturnedgångar,
            samt utreda hur en eventuellt förändrad målnivå skulle förhålla
            sig till övriga delar av det finanspolitiska ramverket.
          </p>
          <p xml:id="i-7Q5jYekWokKxneXvrmWik3">
            Liberalerna är villiga att, i samband med det arbete som nu sker
            i kommittén, öppet pröva frågan om vilket mål som bör gälla för
            nivån för det framtida finansiella sparandet. Vi kommer att lägga
            särskild vikt vid att säkerställa att Sverige ska ha finanspolitisk
            stabilitet och förmåga att klara av kommande kriser. Det är också
            centralt att det finansiella sparandet är väl avvägt för att möta
            en växande demografisk utmaning och för att möjliggöra framtida
            strukturreformer. Ytterligare en utgångspunkt för Liberalerna
            är att ett eventuellt framtida ändrat mål för det finansiella
            sparandet inte i sig ska kunna medföra utgiftsreformer som medför
            ökat tryck på transfereringssystemen.
          </p>
          <p xml:id="i-KJVprbiSkzndB4EG9HTZEV">
            I samband med en eventuell lägre framtida målbild för det finansiella
            sparandet är det rimligt att det parallellt genomförs reformer
            som medför att den institutionella miljö som finanspolitiken bedrivs
            i är sådan att risken för de offentliga finanserna minimeras.
            Det är rimligt att Finanspolitiska rådet i en sådan situation
            får en förstärkt roll.
          </p>
          <p xml:id="i-AxxVosgmpLtgiFuPbgoR5m">
            Vi föreslår att Finanspolitiska rådet får ett kraftigt utbyggt
            uppdrag. För att långsiktigt ge stadga i den finanspolitiska debatten
            bör rådet fortsätta att granska och utvärdera den politik som
            regeringen lägger fram och riksdagen beslutar om. Men rådet bör
            också få i uppdrag att utvärdera oppositionspartiernas ekonomiska
            politik och jämföra oppositionens förslag med budgetpropositionen
            med avseende på effekterna för de offentliga finanserna, sysselsättningen
            och fördelningspolitiken. Det skulle ge möjlighet till en större
            samsyn i den ekonomisk-politiska debatten vad gäller bedömningen
            av reformers effekter för de offentliga finanserna, sysselsättningen
            och fördelningspolitiken, och minska risken för ofinansierade
            förslag och överbudspolitik. En närliggande modell används sedan
            länge i Nederländerna.
          </p>
          <p xml:id="i-LJUYcyy7kG9M7NxHt1o9Ka">
            För att möjliggöra detta föreslog Liberalerna i höstens budgetmotion
            ett fördubblat anslag till rådet. Ökade anslag behövs för att
            rådet, med sin oberoende ställning, fortsatt ska kunna bedriva
            verksamheten med uthållighet och hög kvalitet. Denna prioritering
            ligger fast.
          </p>
          <p xml:id="i-ReKPB5V3KZMAQ3VRH7s3H5">
            Den breda uppslutningen som funnits kring det finansiella ramverket
            och överskottsmålet, innan regeringens ensidiga försök att ändra
            målet för det finansiella sparandet, har varit en styrka för Sverige.
            Alliansregeringen sökte samförstånd och kunde 2011 tillsammans
            med Socialdemokraterna och Miljöpartiet enas om tydliga principer
            för överskottsmålet och det finanspolitiska ramverket. Enigheten
            bekräftades 2014 då samma partier enades om att stärka själva
            uppföljningen av överskottsmålet. Denna politiska samsyn har präglat
            omvärldens bild av Sverige som ett land med ordning och reda.
            Liberalerna utgår från att en bred politisk enighet är en förutsättning
            för reformer av det finanspolitiska ramverket.
          </p>
          <head xml:id="i-Sqb4FFPaHJ1QHcUTwMp596" type="h1">
            Inriktning på en ny skattereform
          </head>
          <p xml:id="i-N4o8zvSWBEBFzAP2i4NZgx">
            Sverige är ett land med stora välfärdsambitioner. Därför behöver
            vi ha ännu större sysselsättnings- och tillväxtambitioner. Skattesystemets
            huvudsyfte är att finansiera de offentliga åtagandena, men i sin
            utformning bör det gynna strävsamhet, flit, ambition och risktagande.
            I dag motverkas i stället det som bygger välstånd. Därför behöver
            Sverige nu en ny skattereform.
          </p>
          <p xml:id="i-85hecLibBC3fpHcm9Zn7Bq">
            Det skattesystem vi har tar inte i tillräcklig grad hänsyn till
            det internationella konkurrens- och omvandlingstryck som globaliseringen
            för med sig. Samtidigt ser vi tecken på att en arbetsmarknad med
            högre kunskapsintensitet, i kombination med en arbetskraft där
            alla inte har hög produktivitet, riskerar att driva på tudelningen
            mellan dem som har ett jobb och dem som inte har det. Skattesystemet
            måste beakta detta. Fastighetsbeskattningen behöver reformeras
            i riktning mot ökad rörlighet samtidigt som skattepolitiken bör
            bidra till att dämpa och stabilisera en exceptionell prisutveckling.
            Klimatkrisen ökar behovet av beskattning av det som bidrar till
            ett allt varmare jordklot och en alltmer ogästvänlig miljö för
            djur, växter och människor. Sverige behöver en ny genomgripande
            skattereform.
          </p>
          <p xml:id="i-L1N6WUazBotjjVqW5uoXBU">
            Inriktningen på en sådan skattereform ska vara att de skatter
            som håller jobben och sysselsättningen tillbaka sammantaget tydligt
            sänks. På sikt vill vi som liberalt parti ha ett så lågt skattetryck
            som möjligt. Samtidigt ser vi de kommande åren inte att det är
            möjligt att sänka skattetrycket. Därför behöver skattesänkningarna
            i en reform vara fullt ut finansierade.
          </p>
          <p xml:id="i-DCF58AZf6Ttog4ACFLxKfV">
            Vi föreslog i höstens budgetmotion flera större skatteförändringar.
            I denna ekonomiska vårmotion föreslår vi förändringar av arbetsgivaravgifterna
            för att skapa fler enkla jobb. Vi presenterar ingen sammanhållen
            skattereform, men vi upprepar vår syn på vilken inriktning och
            vilka bärande delar en sådan framtida reform behöver ha.
          </p>
          <head xml:id="i-7oWPeu3raWD2MunkrysBmd" type="h1">
            Sänkt skatt på arbete för att utbildning ska löna sig
          </head>
          <p xml:id="i-AEuKw8eBm1JPTcVXFxRzZJ">
            Jämfört med nästan alla andra länder har Sverige både höga marginalskatter
            redan vid medelhöga inkomster, och de högsta marginalskatterna
            på de allra högsta inkomsterna. Detta bidrar mycket starkt till
            att utbildningspremien i Sverige är låg. Höga marginalskatter
            bidrar även tydligt till ett mindre effektivt skattesystem där
            de arbetade timmarna hålls tillbaka. En del av finansieringen
            av denna skattereform behöver fasas in över tid. Därför är det
            rimligt att också delar av sänkningen av den statliga inkomstskatten
            sker successivt. Marginalskatten vid medelhöga och höga inkomster
            ska bli lägre. Därför ska värnskatten avskaffas, brytpunkten tydligt
            höjas och nivån på det första steget i den statliga skatten sänkas.
            De högsta marginalskatterna bör närma sig snittet i OECD.
          </p>
          <head xml:id="i-ToDW11ragsoJuCZu1Ce27f" type="h1">
            Sänkt skatt för en breddad arbetsmarknad
          </head>
          <p xml:id="i-ECsQsNMXayBQjc1GunU4eS">
            Sänkt skatt på arbete är ett led i att bryta den svenska arbetslöshetens
            struktur, med betydande sysselsättningsproblem för ungdomar med
            låg utbildning, utlandsfödda och personer med funktionsnedsättning.
            Höga arbetskraftskostnader begränsar särskilt den del av tjänstesektorn
            som skulle kunna fungera som en språngbräda in på arbetsmarknaden
            för dessa grupper. Vi bör bygga ut sådana avdrag och riktade skattesänkningar
            som breddar arbetsmarknaden med fler lågtröskeljobb. Inkomstskatten
            och den totala beskattningen av de lägsta inkomsterna ska sjunka
            för att möjliggöra högre sysselsättning. Ytterligare skattesänkningar
            som breddar arbetsmarknaden ska genomföras.
          </p>
          <head xml:id="i-Ukasq3zuSdEWZFNxpKuetx" type="h1">
            Bolagsbeskattningen behöver sänkas jämfört med i dag
          </head>
          <p xml:id="i-2SNzVmMB42k5oKNzMye6CD">
            Bolagsskatten är en central skatt för svensk konkurrenskraft
            och för tillväxten hos företag i vårt land. Bolagsskatten är också
            en av de faktorer som avgör var globala företag väljer att etablera
            verksamhet. Sverige har stegvis sänkt den formella bolagsskattesatsen,
            men så har också våra konkurrentländer gjort. Medan vi i mitten
            av 1990-talet hade en bolagsskattesats som var tydligt lägre än
            snittet i EU och OECD är vår bolagsskattesats nu på en genomsnittsnivå
            jämfört med vår omvärld. Det ökar risken för att företag väljer
            att investera i andra länder än Sverige. En lägre bolagsskatt
            bör bidra till bland annat högre sysselsättning, högre kapitalstock,
            högre utländska direktinvesteringar och högre BNP. Detta prioriteras
            högre än sänkt kapitalinkomstskatt. Kapitalinkomstskatten bör
            däremot ta steg mot ökad enhetlighet. Bolagsskatten ska, i syfte
            att säkra den svenska konkurrenskraften, fortsätta att sänkas.
            Enhetligheten i kapitalinkomstbeskattningen ska öka.
          </p>
          <head xml:id="i-E6SjasqEVu15JBTvRFoJpf" type="h1">
            Sänkta flyttskatter för ökad rörlighet på bostadsmarknaden
          </head>
          <p xml:id="i-9cpRumgaG3XPEooB6utkWR">
            Den svenska fastighetsbeskattningen präglas av mycket höga skatter
            vid försäljning och inköp av bostäder. Sverige har sannolikt de
            högsta sammanlagda beskattningen på reavinster från bostadsförsäljningar
            i hela OECD. Det bidrar bland annat till lägre rörlighet på bostadsmarknaden
            och en större bostadsbrist än vad som annars vore fallet. Flyttskatterna,
            särskilt i form av uppskovsbegränsning och räntebeläggning på
            uppskovsbelopp, ska sänkas. Flyttskatten, reavinstbeskattningen,
            vid fastighetsförsäljningar ska sänkas för att öka rörligheten
            på bostadsmarknaden.
          </p>
          <head xml:id="i-Kh4YWtUZz99fmND41Q4bXN" type="h1">
            Sänkta skatter behöver finansieras
          </head>
          <p xml:id="i-5q9rxsbipbkFeneCPpegcY">
            Prioriterade skattesänkningar behöver finansieras fullt ut. En
            relativt hög konsumtionsbeskattning var en central del i den senaste
            skattereformen. Därefter har flera sänkningar genomförts, vilket
            har urholkat beskattningen av skattebasen. Generella konsumtionsskatter
            har lägre negativa effekter på BNP-nivå och sysselsättning än
            andra större typer av skatter. Därför kan det totala uttaget av
            konsumtionsskatter bli högre när flera andra skattebaser nu framöver
            bör beskattas lägre. Sverige har vidare i dag inte högre miljöskatter
            än vår omvärld, och deras storlek i relation till BNP har sjunkit
            något över tid. Även om man måste väga enskilda skattehöjningar
            mot deras effekt på konkurrenskraft och levnadsbetingelser, finns
            det möjlighet att både höja flertalet miljöskatter och bredda
            miljöskatteunderlaget. Både bland annat Riksbanken och Konjunkturinstitutet,
            liksom Internationella valutafonden och OECD, rekommenderar Sverige
            att sänka eller helt fasa ut ränteavdragen. Hushållens skuldsättning
            är i dag på en nivå som medför risker för både enskilda och samhället.
            Därför kan långsiktigt utfasade ränteavdrag vara en del av finansieringen
            i en samlad skattereform. En längre utfasning av ränteavdragen
            bör kopplas till successiva sänkningar av den statliga inkomstskatten.
            Att sänka skatten på jobb och företagande kräver finansiering
            genom motsvarande skattehöjningar. Mervärdesskatten kan därför
            öka. Det kan åstadkommas genom att de olika momsnivåerna justeras
            något uppåt eller genom ökad enhetlighet. Den kommunala fastighetsavgiften
            kan höjas och ränteavdraget fasas ut under en längre period. Det
            totala uttaget av miljö- och klimatskatter kan också öka jämfört
            med i dag. Bland de skattebaser som kan beskattas hårdare finns
            exempelvis fordon och kemikalier.
          </p>
          <head xml:id="i-BU4NJnmdCkBkqVXpeAFpN5" type="h1">
            Alla behöver bidra och alla behöver se fördelarna
          </head>
          <p xml:id="i-Hwxxjmp8fGVhhCJViy5hES">
            Sverige behöver en skattereform för att skapa grund för högre
            sysselsättning och mer företagande. Det är dock avgörande för
            legitimiteten i en samlad reform att alla både bidrar till finansieringen
            och får del av fördelarna. Därför är det bland annat centralt
            att skillnaden i beskattning mellan löntagare och pensionärer
            inte ökar. Skatteavdrag för barnfamiljer och höjda bostadstillägg
            kan vidare övervägas för att stärka vissa grupper i ljuset av
            bland annat höjda konsumtionsskatter. En samlad reform ska inte
            innebära att skillnaden i beskattningen mellan löntagare och pensionärer
            ökar. Exempel på förändringar som därutöver kan övervägas är skatteavdrag
            för barnfamiljer, höjda bostadstillägg och höjda bostadsbidrag.
          </p>
          <head xml:id="i-AU9WNjecKnvDjwYHC26N3p" type="h1">
            Ett sysselsättningsmål för Sverige
          </head>
          <p xml:id="i-6yC98Kqi3E59vE9st1a9vn">
            Under denna mandatperiod kommer Sverige att prövas när en alltför
            oreformerad arbetsmarknad fortsätter att ställas inför en hårdnande
            internationell konkurrens. Därtill präglas den ekonomiska utvecklingen
            i vårt närområde av fortsatt osäkerhet med risk för svag utveckling
            på för Sverige viktiga exportmarknader.
          </p>
          <p xml:id="i-XM53xzvhk3TdnR72XizZMt">
            Liberalerna avser att möta de utmaningar Sveriges ekonomi står
            inför med fortsatta strukturreformer. Vi föreslår i denna budget
            sänkta skatter på arbete, reformer för att företag ska kunna växa,
            liberaliserad arbetsrätt och nya vägar till riktiga yrkeskunskaper.
            Vi föreslår reformer för att öka byggandet och öka rörligheten
            på Sveriges bostadsmarknad.
          </p>
          <p xml:id="i-3HAUxGqQfdjW5UbUrBd7NH">
            Styrande för den ekonomiska politiken ska vara de mål som sätts
            upp för den. Vid sidan av de mål som framgår av det finanspolitiska
            ramverket har målen för sysselsättnings- och arbetsmarknadspolitiken
            en särskilt avgörande roll.
          </p>
          <p xml:id="i-GQEpZqmMc7qzaMp37v8deo">
            Därför är det allvarligt att den nuvarande regeringen i stället
            för ett mål för sysselsättningen valt att använda ett arbetslöshetsmål
            som sitt huvudsakliga riktmärke. Mål som fokuserar på delmängder
            av dem som inte är sysselsatta i stället för att öka antalet sysselsatta
            har varit ett återkommande inslag i socialdemokratiska regeringars
            ekonomiska politik. I dagsläget tar detta sig uttryck i att regeringen
            i den ekonomiska vårpropositionen fastställt att antalet personer
            som arbetar och antalet arbetade timmar i ekonomin ska öka så
            mycket att Sverige når lägst arbetslöshet i EU år 2020.
          </p>
          <p xml:id="i-NP3QjZSe4stmG2oWLMwxhP">
            Denna typ av mål har flera inbyggda brister. Exempelvis har regeringen
            fått kritik både för att de inte meddelat vilka ålderskategorier
            som avses och för att målet är formulerat i förhållande till andra
            länder. Om resten av Europa skulle få kraftigt ökad arbetslöshet
            skulle målet kunna nås även om den svenska arbetslösheten ökar
            i stället för att minska.
          </p>
          <p xml:id="i-UKqLMzv2DXvvaEfZc1bRXY">
            En ekonomisk politik som ensidigt formuleras med sikte på arbetslöshetsstatistiken
            riskerar särskilt att missa avgörande delar i att identifiera
            och bekämpa utanförskap. Även om sysselsättningen inte skulle
            växa nämnvärt, sjukskrivningarna skulle öka och fler skulle få
            förtidspension (sjuk- eller aktivitetsersättning) kommer en regering
            vägledd av nuvarande mål att kunna hävda att deras politik för
            Sverige närmare målet att arbetslösheten blir lägre. Att människor
            slutar söka ett arbete, erbjuds en förtidspensionering eller övergår
            i sjukskrivning, och därmed träder ut ur arbetskraften, ska inte
            kunna registreras som en framgång. Som bland andra Finanspolitiska
            rådet har påtalat riskerar detta att leda till felslut där arbetslöshetsstatistiken
            förbättras genom politiska reformer som flyttar människor ur arbetskraften.
            Konjunkturinstitutet har bedömt att regeringens politik minskar
            den varaktiga sysselsättningen med 15 000–20 000 personer. Samtidigt
            leder åtgärderna till att arbetsutbudet minskar med minst 15 000
            personer.
          </p>
          <p xml:id="i-CqvH48qmua7tVGmgWpmABr">
            Politiken måste i stället ha som mål att så många arbetsföra
            som möjligt ska få bidra och komma i arbete. Därför föreslog Liberalerna
            i budgetmotionen 2016 ett nytt sysselsättningsmål för Sverige.
            Det är ett ambitiöst mål som kommer att vägleda oss i vårt eget
            ekonomisk-politiska utvecklingsarbete och som vi föreslår bör
            vägleda de nödvändiga reformerna av Sveriges arbetsmarknad.
          </p>
          <p xml:id="i-MJWf52PtSZzhCTYgdKssj9">
            Liberalernas förslag innebär att regeringens arbetslöshetsmål
            överges och ersätts med ett sysselsättningsmål. Särskilda delmål
            för hur många som jobbar bland unga, utrikes födda och äldre ska
            sättas upp. Detta leder politiken rätt och skapar ytterligare
            drivkrafter för nödvändiga reformer.
          </p>
          <p xml:id="i-Mhfw1eddQsdczAFVSomtjg">
            Liberalerna föreslår att målet formuleras enligt följande:
          </p>
          <p xml:id="i-UcRSgKbjJLCwDCk8BChTBb">
            Sysselsättningen bland hela befolkningen (15–74 år) ska till
            2025 öka till 70 procent. År 2020 ska vi ha nått halvvägs till
            68,5 procent.
          </p>
          <p xml:id="i-CtJTCcQv5w1YkAVxGATjE2">
            Sysselsättningen bland unga (15–24 år) ska till 2025 öka till
            45 procent. År 2020 ska vi ha nått halvvägs.
          </p>
          <p xml:id="i-6koVKCgjirfeGKDNqFkGju">
            Sysselsättningen bland utrikes födda ska till 2025 öka till 65
            procent. År 2020 ska vi ha nått halvvägs.
          </p>
          <p xml:id="i-Q9B2X2CnGjzEYkRpcK8NGB">
            Sysselsättningen för äldre (65–74 år) ska till 2025 öka till
            25 procent. År 2020 ska vi ha nått halvvägs.
          </p>
          <p xml:id="i-YDnRzzCzXYb6MbocHNUSRy">
            Liberalernas jobbmål innebär att 350 000 jobb behöver skapas
            redan till 2020 för att 5,2 miljoner människor då ska vara sysselsatta.
            Till 2025 krävs det att 600 000 nya jobb skapas för att målet
            ska nås, och av dem behöver cirka 200 000 skapas genom höjd potentiell
            sysselsättningsgrad, dvs. genom reformer som gör att arbetsmarknaden
            fungerar bättre.
          </p>
          <p xml:id="i-VunTPTTpV7bQdTTXKPnesa">
            Vårt sysselsättningsmål är mer ambitiöst och täcker in större
            delar av befolkningen än det mål som tidigare har gällt rörande
            sysselsättningen i åldersgruppen 20–64 år. Det målet nåddes redan
            under alliansregeringen.
          </p>
          <p xml:id="i-M3PfNz4SpvWAZcUyEPrj8s">
            Genom att utforma politiken utifrån ett sysselsättningsmål och
            dela upp det i delmål för unga, utrikes födda och äldre kommer
            vi att leda politiken rätt. Det är unga och utrikes födda som
            har störst problem på den svenska arbetsmarknaden, och ska vi
            klara välfärden måste vi se till att fler människor arbetar längre
            upp i åldrarna.
          </p>
          <p xml:id="i-TzPySvJ6HBJfWc23FwWLYi">
            Ett mål som innebär att cirka 200 000 fler jobb strukturellt
            måste komma till innebär att en reformagenda av samma mått som
            genomfördes under alliansregeringens första två mandatperioder
            behöver genomföras ytterligare en gång. Det visar den höga ambitionen
            i vårt mål, men är också en signal om att vi bedömer att Alliansen
            ändå inte kom tillräckligt långt.
          </p>
          <p xml:id="i-K3SQY9QwK6pVfHSJHHhHJF">
            Alliansen styrde i två mandatperioder Sverige mot högre sysselsättning,
            men det krävs ytterligare och omfattande förändringar av arbetsmarknadens
            funktionssätt om den svenska sysselsättningen märkbart ska stiga
            och utanförskapet tryckas tillbaka.
          </p>
          <p xml:id="i-PpiYvRLeEecQYPfGRxbbGS">
            Finanspolitiska rådet pekar ut det svenska anställningsskyddet
            och de kollektivavtalade minimilönerna som områden där arbetsmarknaden
            fungerar dåligt. Konjunkturinstitutet beskriver den svenska arbetsmarknaden
            som tudelad där höga lägstalöner gör att unga och andra grupper
            med svag förankring inte kommer i anställning.
          </p>
          <p xml:id="i-Di87kVCCZdwSoEbz1FzVbb">
            Vår utgångspunkt i de reformer vi redan föreslagit, föreslår
            i denna motion och kommer att föreslå i senare motioner ska möta
            dessa utmaningar på allvar. Det handlar om att stärka övergången
            mellan skola och arbete och öppna upp en svår och stängd arbetsmarknad
            genom fler enkla arbeten.
          </p>
          <head xml:id="i-3QUPEJuRU1pwBXXamfMZG1" type="h1">
            Sverige behöver startjobb
          </head>
          <p xml:id="i-5o2MpGMCsKMFB6wM5aYXm8">
            Sverige har i praktiken bland de högsta ingångslönerna i hela
            EU. Vi har den lägsta lönespridningen i hela OECD, både mätt som
            de lägsta lönerna i relation till de höga lönerna och de lägsta
            lönerna i relation till medianlönen. Därutöver är den samlade
            beskattningen, trots sänkningar, fortfarande alltför hög på jobb
            med lägre lön.
          </p>
          <p xml:id="i-YZQE5NSeVM4P5sJgkGVkJJ">
            Detta får konsekvenser för hur bred arbetsmarknaden blir. När
            lönen måste vara hög blir jobben med lägre produktivitet färre.
            Ett mått på detta är att Sverige har lägst andel jobb som inte
            kräver någon särskild utbildning eller enbart grundläggande sådan
            av alla länder i EU. Andelen enkla jobb i Sverige är 5 procent
            mot EU-snittet på 9 procent.
          </p>
          <p xml:id="i-VSwWfJvvfDbBHeZdwwFhwV">
            Detta är en delförklaring både till att vi har EU:s största sysselsättningsgap
            mellan inrikes och utrikes födda och en lägre sysselsättningsgrad
            än snittet i OECD för personer med de lägsta kunskapsnivåerna.
          </p>
          <p xml:id="i-RbfBgpqGH4jimN1UozRhU2">
            Liberalerna har därför presenterat en modell med startjobb med
            lägre lön, låg skatt och avskaffade arbetsgivaravgifter. I första
            hand vill Liberalerna att modellen ska komma på plats genom avtal
            mellan arbetsmarknadens parter. Det gör att startjobben i denna
            motion inte föreslås som en skarp och siffersatt åtgärd. Vi avser
            att återkomma i senare budgetmotioner, under förutsättning att
            arbetsmarknadens parter inte kommer att ta sitt ansvar, till hur
            startjobben kan förverkligas för att bidra till att bredda den
            svenska arbetsmarknaden.
          </p>
          <head xml:id="i-82Qr3M88Qed7m11qXiakh4" type="h1">
            Bakgrund: Brett forskningsstöd för att lägstalönerna är ett problem
          </head>
          <p xml:id="i-5EGk5cZXBacawWDvvQP95X">
            Flera organisationer och expertmyndigheter menar att de svenska
            ingångslönerna är ett problem för arbetslösheten eller integrationen.
            Bland dessa kan nämnas Internationella valutafonden, Konjunkturinstitutet,
            Finanspolitiska rådet, EU-kommissionen och OECD. Finanspolitiska
            rådet menar explicit att nya typer av jobb med lägre löner måste
            till.
          </p>
          <p xml:id="i-LvYX7uM3Xp4xPe6hcqf3T9">
            Forskningsläget om effekterna av höjda lägstalöner i Sverige
            är inte, som ibland påstås, blandat. Samtliga sex studier på svenska
            data visar att höjda lägstalöner har negativa effekter på den
            sammantagna sysselsättningen eller på sysselsättningen i redan
            utsatta grupper. Internationellt, där många studier mäter effekten
            på höjningar av mycket låga lägstalöner, är bilden mer blandad.
            Sammantaget finns dock en tydlig övervikt av studier som visar
            på en negativ, om ibland liten, sysselsättningseffekt av höjda
            lägstalöner.
          </p>
          <head xml:id="i-UUqy8cYSWwjNcGM7KKdQxN" type="h1">
            Bakgrund: Dagens insatser är otillräckliga
          </head>
          <p xml:id="i-VtHZMjAVefVXn9uTgEFRS4">
            Det finns flera insatser i dag för att hjälpa unga och utrikes
            födda in på arbetsmarknaden. I debatten hänvisas ofta till instegsjobben
            som ger en betydande lönesubvention om 80 procent. Det är dock
            en stödform som är förknippad med mycket administration. Den kan
            bara ges de första tre åren efter att personen fått uppehållstillstånd,
            den kräver att personen är inskriven som arbetssökande via Arbetsförmedlingen
            och att hen läser sfi samt att avtal sluts med det lokala facket.
            Det innebär också att kollektivavtalade försäkringar ska betalas.
            Mindre än 5 000 personer årligen omfattas av instegsjobb, och
            en anställning på heltid kan maximalt vara i tolv månader. Det
            är sammantaget en åtgärd som visat sig mindre framgångsrik.
          </p>
          <p xml:id="i-HVJCZLgCm1ATkaP7g6XPZZ">
            Yrkesintroduktionsanställning (YA) är på samma sätt en stödform
            som vänder sig till unga under 25 år. Arbetsgivaren får där stöd
            motsvarande arbetsgivaravgiften samt för handledning. Lönen motsvarar
            den kollektivavtalade nivån, men en del av arbetstiden kan avsättas
            till en ej betald utbildning. Arbetsgivaren kan bara få stöd i
            upp till tolv månader. Runt 1 000 personer väntas ha ett YA-jobb
            i år.
          </p>
          <p xml:id="i-GrAJLrSJCwhu7AWSs7hKD3">
            Nyanlända, liksom långtidsarbetslösa, omfattas de tre första
            åren i landet också av de så kallade nystartsjobben. Ersättningen
            här motsvarar mellan hela eller två gånger hela arbetsgivaravgiften
            beroende på hur länge personen varit frånvarande från arbetsmarknaden.
          </p>
          <p xml:id="i-4aNBmDGPFWQiKuqYTyQikE">
            Dessa och motsvarande subventioner har varierande framgång. Medan
            volymen på nystartsjobben har växt, mycket tack vare deras relativa
            enkelhet, är antalet personer i YA-jobben och instegsjobben få.
          </p>
          <p xml:id="i-PRECySEJ3UGNpLs5qroVnG">
            Återkommande kommentarer från företagen är att anställningsformerna
            upplevs som komplicerade och att långsiktigheten är begränsad.
            Det handlar exempelvis om krav på hur handledningen ska vara utformad,
            hur utbildningsplaner ska läggas upp och att krav finns på att
            gå via Arbetsförmedlingen. Ytterligare kritik riktas mot att det
            i flera fall ställs krav på kollektivtal eller kollektivavtalade
            försäkringar, vilket ökar kostnaderna och begränsar antalet företag
            som kan använda sig av anställningsformerna.
          </p>
          <head xml:id="i-NQWLsDfNNXuAc8pmqnq38i" type="h1">
            En ny anställningsform: startjobb
          </head>
          <p xml:id="i-HuL2mvy3SgYzg8c84PhBJN">
            Om inte arbetsmarknadens parter kommer överens om avtal som tydligt
            breddar arbetsmarknaden kommer Liberalerna att ta det ansvar parterna
            inte vill bära.
          </p>
          <p xml:id="i-HmT9yrwKhnVWYok8ANaBiy">
            Vårt förslag är att i så fall införa en ny anställningsform där
            lönen är lägre, inkomstskatten låg och arbetsgivaravgifterna avskaffade.
            Vi väljer att kalla det för vad det är: ett startjobb.
          </p>
          <p xml:id="i-CW3mV3YMiTW1iFQVeMWuAR">
            Den nya anställningsformen ska vara enkel och rättighetsstyrd.
            Den ska inte kräva godkännande av Arbetsförmedlingen eller arbetsmarknadens
            parter. Av det följer att kollektivavtal inte behövs. Vi avser
            att i lag reglera att arbetstagarens och arbetsgivarens rätt att
            använda sig av anställningsformen inte går förhandla bort genom
            kollektivavtal.
          </p>
          <p xml:id="i-6E5t54ydPyPDeHhRP3ompU">
            Startjobbet ska vara en väg in på den svenska arbetsmarknaden.
            Den nya anställningsformen ska omfatta personer upp till 23 års
            ålder eller under de första fem åren efter det första beslutet
            om uppehållstillstånd.
          </p>
          <p xml:id="i-Pwefz5bHie7Fv2ziPjBMDD">
            I ett startjobb ska månadslönen vara mellan 14 000 och 16 000
            kronor. Inga arbetsgivaravgifter ska utgå och kollektivavtalade
            försäkringar ska inte behöva betalas.
          </p>
          <p xml:id="i-UXgzhn2EMMZuM97SgVe4pi">
            Detta innebär att arbetsgivarnas kostnad i startjobben kan halveras
            jämfört med en motsvarande anställning på den reguljära arbetsmarknaden.
            En vanlig ingångslön motsvarar i dag en total kostnad inklusive
            arbetsgivaravgifter och kollektivavtalade försäkringar på uppemot
            30 000 kronor.
          </p>
          <p xml:id="i-Pn6AzPJidYZB9Ar8MVZBRZ">
            Det lönespann som föreslås i startjobben är högre än eller motsvarar
            minimilönen i länder vi ofta jämför oss med. De är exempelvis
            högre än de lägsta tillåtna lönerna i Tyskland, Frankrike och
            Storbritannien.
          </p>
          <p xml:id="i-JKGPkPgwvzhH5tf8n9aCLn">
            För den enskilde innebär lönenivån en månadslön efter skatt på
            ca 11 500 kronor med dagens beskattning. Vi är beredda att ytterligare
            sänka beskattningen vid dessa inkomstnivåer inom ramen för en
            samlad skattereform. Inkomsten är pensionsgrundande då staten
            täcker upp inbetalningarna. Sammanhållningen i samhället stärks
            när fler kommer i jobb. Enligt RUT motsvarar startjobbens nettolön
            en högre månadsinkomst än vad 2,1 miljoner svenskar över 19 år
            har i dag. Lönen i startjobben är alltså betydligt högre än de
            inkomster som studenter, många pensionärer och andra har. Lönen
            är relativt låg, men den går att leva på.
          </p>
          <p xml:id="i-E5RYS2V8vHTagUnT73n59Z">
            Startjobben ska innebära ett minimum av regleringar och administrativ
            börda. Däremot ska inte nya startjobbsanställningar få ingås på
            arbetsplatser som sagt upp personer på grund av arbetsbrist de
            senaste tolv månaderna. Det ska alltså inte vara möjligt att ersätta
            befintliga jobb med startjobb.
          </p>
          <head xml:id="i-GbKeiMDaS2QusHB9A7uGFo" type="h1">
            Nya prioriteringar i den ekonomiska vårmotionen
          </head>
          <head xml:id="i-NQf2z5FQhYeCVUeKeWHv7E" type="h1">
            Stärk försvaret i en orolig tid
          </head>
          <head xml:id="i-PvV9SceLofM9W8EQpML7eZ" type="h1">
            Nya medel till försvaret utöver tidigare satsning
          </head>
          <p xml:id="i-TFXATCLidWMCt2Qm4DoAEF">
            Vi lever i en säkerhetspolitiskt orolig tid. Den ryska militära
            aktiviteten i Östersjön ökar och det ryska tonläget mot Sverige
            och våra grannländer blir allt högre. Under ett årtionde har Ryssland
            satsat stort på att rusta upp sin krigsmakt. Den ökande ryska
            militära förmågan och brutaliseringen av det ryska ledarskapet
            är, i kombination med nedmonteringen av demokratiska strukturer
            inklusive de drastiskt försämrade möjligheterna för medier att
            verka fritt och repressionen mot det civila samhället och kränkningarna
            av hbt-personers rättigheter, en klar riskfaktor.
          </p>
          <p xml:id="i-UAPhHJZKG1JAwb1eRLw8Tj">
            Den ryska aggressiviteten nådde en ny gräns då Ryssland i mars
            2014 gick in med militär i Ukraina och annekterade Krimhalvön.
            Ända sedan dess har Ryssland aktivt bistått separatiststyrkor
            i östra Ukraina. Det ryska agerandet förklarades med behovet att
            försvara den ryska minoritetens rättigheter. I själva verket handlade
            det om att säkra strategiska land- och kustområden och förhindra
            Ukrainas integration med väst.
          </p>
          <p xml:id="i-9JSqdUQv8w8rrcnmFRCuhX">
            Det ryska agerandet strider mot såväl internationell rätt som
            avtal ingångna av Ryssland vilket kommer att få följder för Europas
            säkerhetspolitik under lång tid framöver. De skäl som Putin angav
            för inmarschen i Georgien och Ukraina skulle lika väl kunna åberopas
            mot de baltiska länderna.
          </p>
          <p xml:id="i-FnkvFZd4eBLXy1jz1eNxmR">
            Trots ingångna avtal om eldupphör har konflikten i Ukraina utvecklats
            till en krigssituation. Detta sker i ett av EU:s grannländer,
            i Sveriges närhet.
          </p>
          <p xml:id="i-UVEtEwASrX7hQ8KhMEY6Ey">
            Den ryska militära kapaciteten har blivit mer offensiv också
            i vårt närområde och den ryska militära aktiviteten i och runt
            Östersjön har ökat. Sverige har upplevt en bedömd ubåtskränkning.
            Vårt land, liksom våra nordiska grannländer, har utsatts för upprepade
            ryska kränkningar i luften och till sjöss. Av Säpo beskrivs Ryssland
            som det största underrättelsehotet mot Sverige och spionaget har
            ökat i samband med Ukrainakrisen.
          </p>
          <p xml:id="i-RcWHuUYgQuq43BPQ6HnyeJ">
            Säkerheten i vårt närområde, i synnerhet i Östersjön, har kraftigt
            försämrats. Svensk försvarspolitik måste ställas om. Den nationella
            dimensionen ska prioriteras. Försvaret av Sverige måste vara Försvarsmaktens
            huvuduppgift. För Liberalerna är det givet att försvarsförmågan
            måste öka för att möta en ny och mer bister verklighet.
          </p>
          <p xml:id="i-QkoM4BMq4w7muAjJn2AVBg">
            I budgetmotionen för 2016 presenterade vi en tydlig förstärkning
            av försvarsanslaget om 1 000 miljoner 2016 samt 2 000 miljoner
            åren därefter. Vi betonade att de ekonomiska anslagen sammantaget,
            inklusive en kompensation för ökade ungdomsarbetsgivaravgifter
            och hyreshöjningar för Försvarsmakten och Fortifikationsverket,
            måste höjas.
          </p>
          <p xml:id="i-QHkcdzQtHdfWRDcNHcd3SQ">
            Vi gör bedömningen att ytterligare medel behöver tillföras. Utöver
            tidigare avsatta medel föreslår vi att ytterligare 1 000 miljoner
            avsätts för år 2017. Totalt avsätts därmed tio miljarder mer än
            regeringen över den kommande femårsperioden.
          </p>
          <p xml:id="i-DE3BrKd8mxfWwtyAf8ryYd">
            Det stod redan från början klart att de medel som regeringen
            2015 anslog för att stärka svensk försvarsförmåga var långt ifrån
            tillräckliga för att Sverige ska kunna leva upp till de krav som
            fred och säkerhet i vår tid ställer. Denna bild har nu förstärkts.
          </p>
          <p xml:id="i-EF6rKJjvEAskkKg66rbHwM">
            Trots att det nu bara gått ett år sedan den så kallade försvarsöverenskommelsen
            träffades, är haveriet i inriktningsbeslutets försvarsekonomi
            redan ett faktum.
          </p>
          <p xml:id="i-HvaY9UVXJkuPxjobtiDGvT">
            Detta beror bland annat på att beställningen av nya JAS Gripen
            39 E inte valutasäkrats, och att valutarisken enligt avtalet ska
            tas av Försvarsmakten. Sedan beslutet om anskaffning togs har
            priset för en amerikansk dollar ökat från drygt sex till drygt
            åtta kronor. Detta innebär en stor kostnadsökning eftersom bland
            annat motorn består av amerikanska komponenter.
          </p>
          <p xml:id="i-QX5DnsEsiwurLjs8hiyPmy">
            Priset på anskaffningen av nästa generations ubåt (NGU) har,
            utan riksdagens godkännande, gjorts beroende av att export sker
            – något som i nuläget framstår som osäkert. I värsta fall innebär
            detta stora kostnadsökningar för Sverige, eftersom vi då inte
            kan dela utvecklingskostnaderna med något annat land.
          </p>
          <p xml:id="i-3GJiVpViMYLix2G4EpSR1m">
            Samtidigt har Norge hävt sitt köp av de svenska artilleripjäserna
            Archer. Köpare saknas och det framstår nu som oundvikligt att
            de tillförs och bekostas av det svenska försvaret. Det kommer
            att medföra omfattande och icke förutsedda merkostnader.
          </p>
          <p xml:id="i-Gwxx8dvhCnrrjpeJy1FTg1">
            Liberalerna har länge betonat Gotlands betydelse för ett effektivt
            försvar av Sverige. Mot bakgrund av det försämrade säkerhetsläget
            menar vi att Gotlands strategiska särställning och geopolitiska
            betydelse har ökat. Med långräckviddiga robotvapen på ön kan vi
            ingripa mot i stort sett allt som rör sig på Egentliga Östersjöns
            yta och därmed mycket tidigt möta en motståndare. Gotland kommer
            sannolikt att beröras i händelse av en konflikt i vårt närområde.
            Skulle Gotland ockuperas av främmande makt blir försvaret av Sverige
            och av Baltikum nästintill en omöjlighet.
          </p>
          <p xml:id="i-Je81pAdqWjMVYDSPMRiXp6">
            Remilitariseringen av den mest strategiskt belägna delen av Sverige
            kan inte vänta. Liberalerna föreslår därför att en bataljonsstridsgrupp,
            vars stomme är tung kustrobot och långräckviddigt luftvärn, placeras
            på ön. Att placera övertaliga Robot 70 på Gotland representerar
            en viktig tröskelhöjning för Gotland och försvaret av Sverige.
            Hemvärnet på Gotland bör tillföras ytterligare eldkraft genom
            två kompanier med Robot 70 när vapnet avvecklas inom den övriga
            krigsorganisationen.
          </p>
          <p xml:id="i-VUHxFx4fGTtjTZtbMPhez7">
            Rapporterna om främmande undervattensverksamhet runt Östersjön
            är frekventa. Sverige bör nu anskaffa Sea Hawk-helikoptrar för
            att snabbt återfå förmågan att jaga och bekämpa ubåtar från luften
            som vi hade på 1980- och 1990-talen.
          </p>
          <p xml:id="i-Er7ECAzii82oiosWXxrGo7">
            Sjöminor är ett billigt, men mycket effektivt sätt att begränsa
            en sjögående motståndares handlingsfrihet. Med tanke på omvärldsläget
            måste vår förmåga till minstrid utvecklas. Det handlar om planering,
            övningar och materielanskaffning.
          </p>
          <p xml:id="i-RFLYK7PSoNzUaXWzgDFfhw">
            En nationell, svensk försvarsförmåga måste också bygga på att
            hindra en motståndare från att landstiga. En angripare som skaffat
            sig ett brohuvud blir väsentligt svårare att handskas med. Vid
            en eventuell extra anskaffning av haubitsar till det svenska försvaret
            anser därför Liberalerna att en del av dessa bör tilldelas marinen
            som kustartilleri. Tillsammans med tung kustrobot kommer de att
            verka starkt avhållande mot försök till landstigningar på svensk
            kust.
          </p>
          <p xml:id="i-8HnQJhERxVpewjcRHtNG1E">
            Med det allt mer osäkra omvärldsläget i vårt närområde ökar behovet
            av att ha ett trovärdigt nationellt försvar med stark tröskelförmåga.
            Vid ett väpnat angrepp ligger vår bästa chans i att möta en fiende
            tidigt och innan fienden stigit i land. Detta har under långa
            tider fått Sverige att prioritera flygstridskrafterna. Ett flygvapen
            är dock inte bara flygplan, utan också vapen.
          </p>
          <p xml:id="i-FRX6TPsNwEStVyotvStrAv">
            Det är dock inte tillräckligt att ha många stridsflygplan om
            inte piloterna är väl tränade och planen tillräckligt beväpnade.
            Fler flygtimmar ger bättre förutsättningar att upprätthålla den
            samlade kompetensen i stridsflygsystemet.
          </p>
          <p xml:id="i-D8gWTb8u1LtP7ac7kwYPqe">
            Situationen i vår omvärld är både orolig och oförutsägbar, med
            konflikter som rasar på flera kontinenter. Därför är det viktigt
            att Sverige även fortsättningsvis är berett att delta i internationella
            insatser utomlands, exempelvis inom ramen för FN, EU, Nato och
            särskilt bildade koalitioner.
          </p>
          <p xml:id="i-V1R5tFUrYj1mE8iYyfTDqi">
            Liberalerna och Alliansen motsatte sig, och beklagar nedläggningen
            av Försvarsexportmyndigheten, som nu är ett faktum. En nedläggning
            av myndigheten leder till minskad transparens och ökad kompetensflykt.
          </p>
          <p xml:id="i-HDuLNX3WAp7djR4L3azcSG">
            För drygt fem år sedan beslutade riksdagen att göra värnplikten
            vilande i fredstid. Men riksdagen beslutade också att plikten
            kunde införas på nytt om läget i omvärlden drastiskt försämrades
            eller om försvaret inte kunde rekrytera frivilliga soldater.
          </p>
          <p xml:id="i-AjciwqSLLNF6xG6ciqVKBL">
            Vi står nu inför en situation där båda dessa scenarier blivit
            verklighet. Försvarsmakten upplever stora svårigheter med att
            rekrytera och utbilda yrkessoldater och soldaterna hoppar av i
            förtid. Samtidigt har läget i omvärlden snabbt försämrats.
          </p>
          <p xml:id="i-8yVwGvVoBuws2XSLmKMK1x">
            Liberalerna anser därför att processen för att aktivera värnplikten
            behöver påskyndas. En aktiverad värnplikt ska inte ersätta ett
            yrkesförsvar, utan komplettera den rekrytering av soldater som
            sker på frivillig väg.
          </p>
          <p xml:id="i-8nHupbjJfaK6TqbonbcB4r">
            Vi vill ha ett system som är en kombination av yrkesförsvar och
            värnplikt, i likhet med vad som finns i till exempel Norge och
            Danmark. Med värnplikten ser vi till att försvaret snabbt kan
            mobilisera. Anställda soldater säkerställer hög beredskap och
            gör att Sverige kan delta i internationella insatser. En återinförd
            värnplikt skulle innebära att vi aktiverar värnpliktslagen där
            en allmän och könsneutral mönstringsplikt ska ingå. Det är inte
            en fråga om att återställa plikten som den tidigare såg ut, med
            tiotusentals som kallades in för att genomföra allmän värnplikt.
            I stället handlar det om att de luckor som finns i förbanden i
            dag ska kunna fyllas upp och tillräcklig kompetens tillföras.
          </p>
          <p xml:id="i-Qp6qEoHJ6Y7nss2xPKTMkQ">
            Sverige behöver dessutom fler enheter som snabbt kan kallas in
            vid ett försämrat läge. Dagens yrkesförsvar har för få krigsförband.
            Fördelen med värnplikt är att man snabbt kan öka antalet förband.
          </p>
          <p xml:id="i-UJK4nonmDBTiPpQomUWX9P">
            Resultatet av 2015 års försvarsuppgörelse, som Liberalerna ställde
            sig utanför eftersom ambitionerna var alltför lågt satta, blev
            ännu en bred utredning av personalförsörjningen, inklusive en
            studie av värnpliktsystemet i Danmark och Norge. Även om en utredning
            är ett steg i rätt riktning hade Liberalerna föredragit en aktivering
            av värnplikten här och nu.
          </p>
          <p xml:id="i-DoFNW7MQo33pn1gNdLjPuz">
            Vi vill ta ett substantiellt steg mot en aktivering av värnplikten
            genom att införa en pilotverksamhet med plikt så fort som möjligt.
          </p>
          <p xml:id="i-8WYxxDhyV6rKWT1chntxbp">
            Liberalerna prioriterar satsningar på försvaret, men oavsett
            resurserna behöver försvaret även stärkas genom ett svenskt Natomedlemskap.
            Sverige kan inte uteslutande spendera sig till den nödvändiga
            försvarsförmågan. Den säkras genom samarbete.
          </p>
          <p xml:id="i-3BRfU4FVB14cNib34DCYsa">
            Ett medlemskap i Nato skulle skapa förutsättningar för ett förtroendefullt
            samarbete med de övriga nordiska och baltiska länderna. Vi skulle
            vara med och fatta beslut i stället för att passivt invänta andras
            ställningstaganden.
          </p>
          <p xml:id="i-CwpY4wSdmcv6GqFYAEcVUs">
            Att Sverige under 20 år har utvecklat ett mycket nära samarbete
            med Nato konstateras av utredaren Tomas Bertelman som betonar
            att Sverige har ställt upp i alla större FN-mandaterade Nato-operationer
            och deltagit i de flesta Nato-ledda övningar i Europa. Samtidigt
            står Sverige utanför Natos kollektiva försvar och medbeslutande.
            Bertelman drar den rimliga slutsatsen att ett svenskt medlemskap
            i Nato bör utredas.
          </p>
          <p xml:id="i-QzzrhqkNDcXXFVa4JXcwGX">
            Därför krävde Liberalerna i de försvarssamtal som fördes inför
            förra vårens försvarsbeslut en utredning av ett svenskt Natomedlemskap.
            I stället kom regeringen och de tre övriga allianspartierna överens
            om en allmängiltig säkerhetspolitisk utredning om för- och nackdelar
            med Sveriges internationella samarbeten i stort – i princip detsamma
            som Bertelman redan gjort. Därtill får utredningen inte utvärdera
            den militära alliansfriheten. Det beklagar vi. Däremot välkomnar
            vi att alla allianspartier numera är på väg att ställa sig bakom
            ett svenskt Natomedlemskap, något som Liberalerna tog ställning
            för redan 1999.
          </p>
          <p xml:id="i-MeatS8JqdAphkXduJ9FnFg">
            Det försämrade omvärldsläget kräver snabba svar på hur vi bäst
            förbereder ett svenskt medlemskap. Liberalernas mål är en Nato-anslutning
            under innevarande mandatperiod. Inget annat kan på ett lika avgörande
            sätt förbättra vår nationella säkerhet.
          </p>
          <head xml:id="i-F2QSwm4ZhAVFir8ekDKuqz" type="h1">
            Spara inte på de mest utsatta
          </head>
          <head xml:id="i-2RteEMKoiEuEvMisJEwAZ4" type="h1">
            Värna den personliga assistansen
          </head>
          <p xml:id="i-JzfhJT38opZocco8hchVFp">
            Liberalerna har varit pådrivande vid flera viktiga reformer för
            personer med funktionsnedsättning, inte minst LSS-reformen som
            var ett stort framsteg i arbetet för full delaktighet och jämlikhet
            för personer med funktionsnedsättningar. Det mest uppmärksammade
            inslaget i reformen var införandet av rätt till personlig assistans.
            Tanken var att människor som dagligen är beroende av olika stödinsatser
            skulle få ett reellt inflytande över sina liv, till exempel över
            vem som skulle ge hjälp och stöd.
          </p>
          <p xml:id="i-Sz4pX6VwAv6DQLejpXNm9X">
            LSS-reformen är nu 22 år. Den är lappad och lagad, samtidigt
            som samhället och situationen för personer med funktionsnedsättningar
            förändrats. Rättspraxis har samtidigt blivit allt snålare. LSS
            behöver moderniseras. Det är angeläget att den utredning om LSS
            som regeringen aviserat blir en bred utredning, inriktad på jämlikhet
            och delaktighet för personer med omfattande funktionsnedsättningar.
            Samtidigt behövs också åtgärder på kort sikt, för att värna intentionerna
            i LSS-reformen.
          </p>
          <p xml:id="i-94aszZ4BzxZgcYdhHwzsdf">
            Personlig assistans är en stor post i statens budget. Den ger
            också mycket tillbaka. Det viktigaste är naturligtvis sådant som
            inte går att mäta i pengar, som ett värdigt liv för de allra mest
            utsatta. Att leva, inte bara överleva. Men den innebär också att
            personer med assistans kan arbeta och betala skatt, och att deras
            anhöriga kan delta fullt ut på arbetsmarknaden. Därutöver är yrket
            som personlig assistent ett vanligt första jobb, och en bra väg
            in på arbetsmarknaden.
          </p>
          <p xml:id="i-Y3NedfvirzFapGeiWscgc2">
            Regeringens uppmaning i årets regleringsbrev till Försäkringskassan
            om att den ”ska bidra till att bryta utvecklingen av antalet timmar
            inom assistansersättningen” är tveksam både i princip och i sak.
            Den är tveksam i princip, eftersom Försäkringskassans självständighet
            vad gäller beslut i ett ärende som rör myndighetsutövning mot
            en enskild är skyddad i grundlag (regeringsformen 12 kap. 2 §).
            Den är också tveksam i sak, eftersom den riskerar att leda till
            att personer med stort behov av stöd inte får den hjälp de behöver
            och enligt lag har rätt till. Vi menar att regeringen bör dra
            tillbaka detta uppdrag. Försäkringskassan har i budgetunderlaget
            för 2017 inte kunnat skatta kostnadseffekten av detta uppdrag,
            men vi tar höjd och avsätter 1 000 miljoner mer per år än regeringen
            från och med 2017 på den statliga assistansersättningen.
          </p>
          <p xml:id="i-5xDPo51SyxHhGswMZBBMyd">
            Liberalerna har hittills accepterat uteblivna och låga uppräkningar
            av schablonersättningen för assistans de senaste åren, eftersom
            det har pågått ett arbete med att reformera ersättningssystemet
            så att det blir rättvist, rättssäkert, förutsägbart och långsiktigt
            hållbart. Detta reformarbete måste slutföras utan dröjsmål. Att
            långsamt urholka ersättningsnivåerna kommer inte att lösa några
            av de problem som finns med dagens modell.
          </p>
          <head xml:id="i-Ve6813LvRjTTvHPded4pq" type="h1">
            Fler poliser och effektivare brottsutredningar
          </head>
          <p xml:id="i-6YrvFBfPzgcbuLsxvMtuF1">
            Rättsstaten ska stärkas. Sverige ska vara ett tryggt land att
            leva i. Alla kan bidra till ett tryggare Sverige, men det är endast
            staten som ska bekämpa brott och ansvara för en fungerande rättsordning.
            Att förebygga brott, lagföra brott och verka för ökad trygghet
            i vardagen tillhör statens absoluta kärnuppgifter.
          </p>
          <p xml:id="i-ThsBKTAsLqLxphwZaF2SV1">
            I dag står svensk polis inför stora utmaningar. Förändringar
            i samhället och en påtagligt förändrad omvärld gör att polisväsendet
            är otillräckligt dimensionerat. Sverige behöver fler poliser.
          </p>
          <p xml:id="i-8W8q7ca44fmrKJL9a5r4UW">
            Efter valsegern 2006 förverkligade Alliansen sitt vallöfte om
            att bygga ut polisväsendet så att det skulle finnas minst 20 000
            poliser. Det var på sin tid en mycket ambitiös förstärkning. Nu,
            tio år senare, finns dock ett antal faktorer som visar att den
            satsningen inte längre är tillräcklig:
          </p>
          <list xml:id="i-By5UmEXwCbMT8W5j47ggHB" style="ol">
            <item xml:id="i-7gMcoL1rS9tr4RAUfc57d6">
              Ökande befolkning. Målet med 20 000 poliser sattes i en tid då
              Sverige hade 9,1 miljoner invånare. I dag har Sverige 9,9 miljoner
              invånare och befolkningsökningen är historiskt mycket hög. Nästa
              år beräknas 10-miljonersstrecket passeras och redan år 2024 väntas
              Sverige ha 11 miljoner invånare.
            </item>
            <item xml:id="i-5LiNCe2EETHCBk9vgMjdgQ">
              Migrationen. Den dramatiskt förändrade migrantsituationen har
              lett till en väsentligt ökad arbetsbelastning för polisen, som
              har en nyckelroll både genom gränspolisverksamheten och genom
              ansvaret för att upprätthålla ordning och säkerhet.
            </item>
            <item xml:id="i-UQMnwKLKFSk2CNmvQJWe1W">
              Det förhöjda terrorhotet. Det förändrade säkerhetsläget i världen
              och framväxten av internationellt verksamma terrornätverk gör
              att polisen tillsammans med andra samhällsaktörer behöver stärka
              sin förmåga att förebygga terrorism och värna mänskliga fri- och
              rättigheter.
            </item>
            <item xml:id="i-W6X7LQMKkzMarjDRAtJCK3">
              En närvarande polis i hela Sverige. Det är viktigt att polisen
              ges förutsättningar till att öka sin närvaro i områden med stark
              befolkningsökning och samtidigt hålla en god närvaro i hela landet.
            </item>
          </list>
          <p xml:id="i-9eQMdXMWpU1fDwJPB5P5s5">
            Vi behöver möta denna verklighet med ytterligare resurser och
            ytterligare reformer.
          </p>
          <head xml:id="i-L4d4aQUMHupTJSHXu6ogFc" type="h1">
            2 500 fler poliser till år 2020
          </head>
          <p xml:id="i-2D9fiphLm1atcwJcrAgdGC">
            Liberalernas slutsats är att det är hög tid att förstärka Polismyndigheten
            med betydligt fler poliser. Polismyndigheten har i en tidigare
            skrivelse kostnadsberäknat tre olika scenarier för en utbyggnad.
            Det lägsta scenariot innebär 1 500 fler poliser till slutet av
            2020, mellanscenariot innebär 2 000 fler poliser och det högsta
            scenariot innebär 2 500 fler poliser till 2020 års utgång.
          </p>
          <p xml:id="i-B7QsxxDN4Xf9K8TsLRdgDN">
            Liberalerna anser att det är det mest ambitiösa scenariot som
            bör genomföras. I en inledande fas betyder detta att antalet platser
            på landets polisutbildningar ökar, varefter antalet poliser successivt
            ökar i takt med att dessa är färdiga att gå i aktiv tjänst. Reformen
            innebär ökade statsutgifter för 2017 med 200 miljoner kronor,
            för 2018 med 300 miljoner kronor och 2019 med 700 miljoner kronor.
          </p>
          <p xml:id="i-RzzMeKjkQfBJekp1nZc4Er">
            I detta förslag följer Liberalerna den tidsplan och kostnadsberäkning
            som Polismyndigheten redovisat. Detta innebär att antalet poliser
            vid utgången av 2020 kommer att vara 2 500 fler. Efter att reformen
            är fullt genomförd och poliserna är i tjänst bedöms kostnaderna
            öka med ungefär ytterligare en miljard kronor.
          </p>
          <p xml:id="i-XWX3YejZdkkKNTXyy1mmks">
            För att ge polisen bättre möjligheter att använda utbildade poliser
            effektivt behövs också en utbyggnad av antalet civilanställda.
            Dessa kan avlasta poliserna med administrativt stöd, och kan även
            bidra med expertkunskaper på olika sakområden. Polismyndigheten
            har påbörjat arbetet med att öka antalet civilanställda och har
            också getts en mindre förstärkning i vårändringsbudgeten för 2016.
            Liberalerna anvisar därutöver ytterligare 100 miljoner kronor
            per år från 2017 för fortsatt utbyggnad av antalet civilanställda.
          </p>
          <head xml:id="i-V13ZNhkoJxhdiTeaL15jkG" type="h1">
            Stärk nationellt forensiskt centrum
          </head>
          <p xml:id="i-2er5n41qaYwKrDaWGe2r2y">
            Den kriminaltekniska verksamheten är av största betydelse för
            att polisen och åklagare ska kunna utreda och lagföra brott, särskilt
            av komplicerad art. Analyser av fingeravtryck, hårstrån, blodspår
            eller vapen leder ofta fram till teknisk bevisning som är avgörande
            i en rättsprocess. Kriminaltekniska analyser hjälper också till
            att utesluta tänkbara gärningsmän och förebygger därmed att fel
            personer involveras i en brottsutredning.
          </p>
          <p xml:id="i-6o3XPGJyPJ2AMfiDQkZo6a">
            Polismyndighetens kriminaltekniska arbete är samlat vid Nationellt
            forensiskt centrum (NFC), som fram till 2015 hette Statens kriminaltekniska
            laboratorium (SKL). NFC:s verksamhet bedrivs i Linköping samt
            vid tre regionala laboratorier i Stockholm, Göteborg och Malmö.
            I dag är verksamheten hårt ansträngd. Alltför ofta tar analysen
            så lång tid att värdefullt utredningsarbete försenas, med de risker
            detta innebär för att det blir omöjligt att hinna knyta gärningsmannen
            till brottet. Liberalerna anser att den verksamhet som bedrivs
            vid NFC måste få utökade resurser, så att brottsutredningarna
            blir effektivare och fler gärningsmän kan lagföras. Vi öronmärker
            därför 20 miljoner kronor årligen till verksamheten vid Nationellt
            forensiskt centrum.
          </p>
          <head xml:id="i-QT7PZ1TNfNZDtyLRCt4UWn" type="h1">
            Beredskapspolisen – en resurs vid allvarliga störningar
          </head>
          <p xml:id="i-WVejEAcXQo1zSoD4t5XxnG">
            Liberalerna föreslår även att beredskapspolisen återinförs och
            successivt byggs upp till en styrka på totalt 5 000 personer.
            Beredskapspolisen är en reservpolis som ska kunna kallas in vid
            kriser och samhällsstörningar.
          </p>
          <p xml:id="i-LA616Nv5oRkfzC3GQ9h4y2">
            Beredskapspolisen fanns fram till 2012 och var ursprungligen
            en del av civilförsvaret, men flyttades 1986 till en särskild
            organisation. Efter det kalla krigets slut bantades beredskapspolisen
            till 1 500 personer, som genomgick en kortare grundutbildning
            och därefter repetitionsutbildning vartannat år.
          </p>
          <p xml:id="i-TcHk8LpsG5NSGm1hfumbcx">
            Beredskapspolisen kunde hjälpa till med bevakningsuppgifter,
            transporter, räddningstjänst, tillträdesskydd och bistånd med
            att upprätthålla ordning vid olyckor, översvämningar, störningar
            i infrastruktursystemet med mera. Däremot fick beredskapspolisen
            efter 2009 inte delta i polisverksamhet där det fanns en påtaglig
            risk att de kunde komma att använda våld mot enskilda.
          </p>
          <p xml:id="i-CdjReeFYsMmWFLE9gCbq4U">
            Även om beredskapspolisen sällan kom till användning bedömdes
            organisationen fungera mycket väl. Kompetensen och utrustningen
            för uppdraget ansågs vara mycket god, liksom möjligheten att snabbt
            kalla in den i tjänst.
          </p>
          <p xml:id="i-RYhWuhsCJq15CGQdn3EyTM">
            I en rapport upprättad inom Rikspolisstyrelsen 2010 föreslogs
            ändå att beredskapspolisen skulle avvecklas. Skälen var i huvudsak
            två:
          </p>
          <list xml:id="i-MfyonV3saHv7qFmvLc2JYc" style="ol">
            <item xml:id="i-GyXY3NTyRgPyPnbq8PWkFe">
              Det som i rapporten kallas för ”[p]olisens exempellösa personalförstärkning”.
            </item>
            <item xml:id="i-E3coyQG8JoCcmy3ftwiaMy">
              Förändringen av totalförsvarsplikten i fredstid.
            </item>
          </list>
          <p xml:id="i-AxmoPuxpSFnkRqNQ3DCdRP">
            Regeringen följde Rikspolisstyrelsens bedömning, och beredskapspolisen
            lades ned den 1 oktober 2012. Regeringen uteslöt dock inte att
            det vid behov skulle kunna bli aktuellt att återinföra organisationen.
          </p>
          <p xml:id="i-5uy2LSq3sutSKhjNv6YB13">
            Sedan dess har omvärldsläget och polisens förutsättningar förändrats
            i grunden. Liberalerna menar nu att det är dags att ta steget
            och på nytt bygga upp en organisation för beredskapspolisen. Enbart
            det senaste årets händelser visar att polisen i vissa mycket ansträngda
            lägen, där hela samhällsorganisationen sätts på prov, måste kunna
            kalla in förstärkningar. Därför behövs en ny och modern beredskapspolis.
          </p>
          <p xml:id="i-GwTUzBHMNJ43CN2Cq7Z6J7">
            Beredskapspolisen hade till exempel kunnat vara en värdefull
            förstärkning under den akuta flyktingkrisen hösten 2015. Även
            de inre gränskontrollerna som pågått sedan november 2015 drar
            många personalresurser från polisens möjligheter att förebygga
            eller ingripa mot brott. Skogsbranden i Västmanland 2014 är ett
            annat exempel där beredskapspolisen hade kunnat fylla en viktig
            funktion.
          </p>
          <p xml:id="i-28f5CbRG2cfAfHskwKTpgP">
            Liberalerna vill skapa en modern beredskapspolis, som ska kunna
            kallas in i fler situationer än förut. Tjänstgöringen ska bygga
            på frivillighet och tidsbegränsade kontrakt för personer som har
            detta som ett åtagande vid sidan av sitt ordinarie arbete. Beredskapspolis
            ska stå under befäl av polis. Det ska finnas en god täckning i
            alla polisregioner och län. Organisationen bör byggas ut stegvis
            till totalt 5 000 personer.
          </p>
          <p xml:id="i-AQxkD8Y6QinBcyHJad4mMg">
            När Rikspolisstyrelsen 2010 kartlade yrkesbakgrunden för beredskapspoliserna
            visade det sig att det fanns en stor mångfald av erfarenheter
            och kompetenser. Beredskapspoliser var allt från poliser och väktare
            till skogsarbetare, förskollärare, sjuksköterskor, psykologer,
            piloter och kranförare.
          </p>
          <p xml:id="i-7f4jQuJPu3pXQmJcqXcsXL">
            På samma sätt tror vi att rekryteringen till framtidens beredskapspolis
            kan komma från många olika håll. Några naturliga rekryteringsbaser
            är polisstudenter, polisutbildade som bytt yrke samt militärpoliser
            som inte gått vidare till tjänstgöring inom den ordinarie polisen.
            Därutöver finns det en stor potential inom Hemvärnet samt de frivilliga
            försvarsorganisationerna.
          </p>
          <p xml:id="i-YagWt4Ga7XrVZgXXcFq5Yu">
            Fullt utbyggd beräknas årskostnaden för den beredskapspolis vi
            föreslår att ligga på cirka 200 miljoner kronor. Den budgetram
            vi reserverar möjliggör ett aktivt och kontinuerligt utnyttjande
            av beredskapspolisen som en stödresurs i samhället.
          </p>
          <p xml:id="i-BxyxAXCqX5Bf5deTEdn8Ts">
            Liberalerna anvisar 50 miljoner kronor år 2017, 100 miljoner
            kronor år 2018 och 200 miljoner kronor år 2019 för uppbyggnaden
            av den nya organisationen. Denna budgetram gör det möjligt för
            den nya organisationen att vara fullt utbyggd till utgången av
            år 2019.
          </p>
          <head xml:id="i-9CKg7RyGiQ7i22Ko3621Ei" type="h1">
            En miljard till skolan
          </head>
          <head xml:id="i-VynoZuLypqjU4gigoBrTy3" type="h1">
            Kommission för ordning och reda samt stöd till utsatta skolor
            med ordningsproblem
          </head>
          <p xml:id="i-TpDtd4o3RCgK3DbcBE795N">
            Den svenska skolan har stora brister vad gäller studiero i klassrummen.
            Vi vill därför ge ett stöd till skolor att arbeta förebyggande.
            Vuxna i skolan måste ha befogenheter och ta ansvar för att skapa
            ordning, studiero och trygghet. De internationella undersökningar
            som visar på att kunskapsresultaten i svensk skola sjunkit i ett
            par decennier visar också att vi har stora ordningsproblem jämfört
            med andra länder.
          </p>
          <p xml:id="i-5FD3vHZrBDx6uMBv8Mhpqz">
            När oordning och stök tillåts i klassrummen sänder det signalen
            att det som sker i skolan inte är så viktigt. Ska vi lyfta resultaten
            i skolan måste vi också ta tag i de stora ordningsproblem som
            råder där. Att få studiero i skolan är ett gemensamt ansvar som
            eleven delar med vårdnadshavarna, skolan och det politiska systemet.
          </p>
          <p xml:id="i-GkUzXBEXTR6Y9CNNeqct5v">
            Från politiskt håll måste vi ge verktyg och stöd åt de skolledare,
            lärare och övrig personal som har att hantera en stökig vardag,
            något som också drabbar eleverna, och ge dem möjlighet att arbeta
            förebyggande för en trygg miljö i klassrummet.
          </p>
          <p xml:id="i-HGcGAERZswfsMqSGbB4HvF">
            Det är nu viktigt att det tas ett samlat grepp för att skapa
            ordning, studiero och trygghet i den svenska skolan. Därför vill
            Liberalerna införa ett stöd till utsatta skolor som kan sökas
            av huvudmännen för att långsiktigt verka för ökad studiero. Skolorna
            kan själva utforma förslag till satsningar, till exempel på nya
            arbetsmetoder, fler vuxna i skolan, ökat föräldraansvar eller
            samarbete med organisationer som kan arbeta förebyggande. Det
            finns flera goda exempel i andra länder i Europa att lära av.
          </p>
          <p xml:id="i-6Ux42wdDjfth4JiXsE1pgU">
            Frågan om bristande studiero måste dock lyftas högre upp på den
            politiska agendan. Antalet anmälningar om våld i skolan som Arbetsmiljöverket
            ser som allvarliga ökade med nästan 40 procent mellan 2012 och
            2014. Regeringen bör därför utöver att anslå resurser för att
            förebygga skolans ordningsproblem inrätta en kommission som får
            i uppdrag att fördela bidragen och aktivt arbeta för ordning och
            reda i skolan. Till bidraget och kommissionen för ordning och
            reda i skolan avsätts 150 miljoner kronor per år från 2017 och
            framåt.
          </p>
          <head xml:id="i-X4yh7fGL1wGAZMfXwHySke" type="h1">
            Fler förstelärare i utanförskapsområdena
          </head>
          <p xml:id="i-XqirwQzR6NZNh7Pay9qnKy">
            För elever i skolor i utanförskapsområden – områden där arbetslösheten
            är hög och utbildningsnivån låg – är utmaningarna extra stora.
            De elever som har de sämsta förutsättningarna ska ha mer ekonomiska
            resurser, men också möta de skickligaste lärarna och rektorerna.
            För att uppmuntra lärare och rektorer att söka sig till tjänster
            i skolor i utanförskapsområden ska dessa ges bättre löne- och
            arbetsvillkor.
          </p>
          <p xml:id="i-DCjw5jFpj5tCon8AmfDDme">
            För att göra läraryrket mer attraktivt och skapa möjligheter
            att utvecklas i yrket införde alliansregeringen ett särskilt statsbidrag
            som ger en löneökning på 5 000 kronor per månad till särskilt
            skickliga lärare med en karriärtjänst som förstelärare. Den nuvarande
            regeringen har sänkt ambitionen och valt att inte fortsätta att
            bygga ut karriärtjänstreformen. Liberalerna vill nu höja ambitionsnivån
            och gå tillbaka till den utbyggnadstakt som gällde under alliansregeringen
            och vi vill därutöver göra en särskild satsning på karriärtjänster
            – bl.a. förstelärare – i utanförskapsområdena. För den särskilda
            satsningen på karriärtjänster i utanförskapsområdena avsätter
            vi 300 miljoner kronor från 2017 och framåt.
          </p>
          <head xml:id="i-XksDYjymg8unHyGkmdq56F" type="h1">
            Lärarassistenter för att avlasta lärarna
          </head>
          <p xml:id="i-7iYoRJ8DxAQasnL89VozBg">
            Lärarnas arbetsmiljö och situation på skolorna måste förbättras.
            I dag upplever många lärare att allt annat än undervisningen stjäl
            deras tid, t.ex. administration, föräldrakontakter och rastvaktning.
            It-infrastrukturen på skolorna måste byggas ut så att lärarna
            har modern utrusning och ett starkt datorstöd både för sin undervisning,
            men också för administrationen.
          </p>
          <p xml:id="i-UL9yxjzj8ihiq9JwAmfrKy">
            För att minska lärarnas arbetsbörda bör en ny yrkeskategori införas,
            lärarassistenter. Assistenterna ska kunna ta över administrativa
            och praktiska uppgifter för att frigöra tid åt lärarna och rektorerna
            så att de kan ägna sig åt sina kärnuppgifter i skolan.
          </p>
          <p xml:id="i-RgEFBvWSJTLqtEgKRBG8cx">
            För att komma igång med anställningsformen bör staten under ett
            inledningsskede täcka kostnaderna för en del av lönen. För att
            täcka minst 25 procent av lönekostnaderna för lärarassistenter
            avsätter vi 200 miljoner kronor från 2017 och framåt.
          </p>
          <head xml:id="i-DyCPY4TgTEyatEtJG6uqX3" type="h1">
            Förläng skolplikten och halvera sommarlovet för nyanlända
          </head>
          <p xml:id="i-MiW3WyWmJStbXSa6VbUwwP">
            De nyanlända som kommer till Sverige i förskole- och lågstadieåldern
            klarar sig ofta förhållandevis bra och bör ha goda förutsättningar
            att uppnå grundskolans kunskapsmål. Detta oavsett vilka sociala
            och ekonomiska förhållanden de kommer ifrån. De lär sig snabbt
            svenska när de befinner sig i skolan och får möjlighet att umgås
            med jämnåriga kamrater.
          </p>
          <p xml:id="i-XTxhpnXHxoh1V5ZfxohNG3">
            För de nyanlända som kommer till Sverige i mellanstadie- och
            högstadieåldern är förutsättningarna betydligt sämre. De får en
            alltför kort tid i skolan och hinner därmed kanske inte nå kunskapsmålen
            i grundskolan. Många av dem har en besvärlig skolgång bakom sig
            i hemlandet eller i flyktingläger. Några har aldrig gått i skolan
            och är analfabeter.
          </p>
          <p xml:id="i-9hxu4SayFBQkGayVb7sqEa">
            För elever i grundskolan upphör skolplikten vid vårterminens
            slut det nionde året efter skolstarten, vilket vanligtvis sker
            när eleven fyllt 16 år eller tidigare om de uppnått kunskapsmålen.
            För att ge nyanlända elever samma chans att nå kunskapsmålen är
            det rimligt att förlänga skolplikten för dessa eftersom tiden
            är en så betydelsefull inlärningsfaktor. För de som är i mellanstadieåldern
            när de kommer till Sverige bör skolplikten förlängas till 18 års
            ålder och för de som är i högstadieåldern och övre tonåren bör
            skolplikten förlängas till 20 års ålder. Skolplikten bör dock
            upphöra om eleven dessförinnan uppnått de centrala kunskapskraven
            i grundskolans läroplan. Undervisningen för ungdomar med förlängd
            skolplikt i åldern 17–20 år ska ske på grundskolenivå, men bör
            sannolikt ofta av sociala skäl förläggas till gymnasiets eller
            vuxenutbildningens lokaler.
          </p>
          <p xml:id="i-5ZcoyKsXGSG5FxnYNDj77K">
            De nyanlända elever som kommer till Sverige i sen ålder och precis
            startat sina studier i svenska i grundskolan riskerar att få svårt
            att upprätthålla sina svenskkunskaper under ett långt sommarlov
            utan kontakt med skolan och kamrater i skolan. Det kan därför
            finnas skäl att utreda vad en halvering av sommarlovet för nyanlända
            elever skulle innebära för att ge dem tid att fortsätta sin undervisning
            i svenska under sommaren. Den förlängda skolplikten för nyanlända
            beräknar vi till 250 miljoner kronor för 2017 och framåt.
          </p>
          <head xml:id="i-FDabsy9KnfkZFQHB9BmQS5" type="h1">
            Fler speciallärare och specialpedagoger
          </head>
          <p xml:id="i-Kgse1whyDMzWy81dpiyXdN">
            Svensk grundskola sätter in särskilt stöd relativt sent. För
            att höja kunskapsresultaten och likvärdigheten är det centralt
            att detta ändras och att elever som riskerar halka efter får stöd
            så tidigt som möjligt.
          </p>
          <p xml:id="i-GGi5yHGdcZ4TxYvykxkTWj">
            Regeringen tillförde 500 miljoner kronor 2016 för en satsning
            på specialpedagogik. I vårändringsbudgeten för 2016 sänktes dock
            ambitionerna på detta område. Liberalerna menar att mer behöver
            göras för att fler ska få en bra start. Fler speciallärare och
            specialpedagoger bör anställas i lågstadiet och det specialpedagogiska
            arbetet måste utvecklas.
          </p>
          <p xml:id="i-8K3RNWVFARPmeZhns83RL4">
            Tidigt stöd är centralt för att den enskilda eleven ska få chans
            att utveckla sin fulla potential. Stödet ska vara anpassat till
            individens behov och eleven ska möta lärare med rätt kompetens,
            inte minst speciallärare.
          </p>
          <p xml:id="i-Wpf6ek5WHYpEfNEwz6qTXi">
            Särskilt stöd kan utformas på olika sätt. Skolan ska se över
            organisationen kring eleven och om det inte räcker ska anpassningar
            ske. Detta är mindre stödinsatser som oftast görs inom den ordinarie
            undervisningen. Särskilt stöd och åtgärdsprogram är mer ingripande
            stödformer som oftast görs utanför den ordinarie undervisningen.
            Vår bedömning är att det oftare än i dag behövs stöd i form av
            mer ingripande karaktär såsom särskilt stöd utanför den ordinarie
            undervisningen. Exakt hur satsningen ska användas bör dock avgöras
            av rektor. För den särskilda satsningen på specialpedagogiskt
            stöd avsätter vi 100 miljoner kronor från 2017 och framåt.
          </p>
          <head xml:id="i-JfVD27WYp1RSXK2C2hTDG9" type="h1">
            Stärk de boende på bostadsmarknaden
          </head>
          <p xml:id="i-HQzVSTFNf97qkHsrPqnofp">
            Liberalerna tror på en bostadsmarknad där konsumenternas efterfrågan
            möter ett utbud av bostäder och som svarar mot behoven. Den stora
            bristen på bostäder gör det extra viktigt att arbeta med ett brett
            spektrum av reformer. Det handlar om att ta bort onödiga regelbegränsningar
            och förenkla planprocessen, men också om att förbättra konkurrensen
            och skapa långsiktiga villkor. Det är i ljuset av detta nödvändigt
            med förändrade regler för hyressättningen i nybyggda hyreslägenheter,
            så att det blir mer attraktivt att bygga och förvalta även hyresrätter.
            Detta beskrivs närmare under utgiftsområde 18.
          </p>
          <p xml:id="i-BdeQgophHq6nVfNYP1ebeJ">
            Samtidigt behövs det också åtgärder för att stärka de boendes
            möjligheter på bostadsmarknaden. Det handlar dels om att förbättra
            förutsättningarna för de ekonomiskt mest utsatta hushållen, dels
            om att stärka konsumentmakten för hyresgäster.
          </p>
          <p xml:id="i-3GUYpPatzVS6gMKuifanzh">
            Bostadstillägget har en avgörande betydelse för att lyfta ekonomiskt
            svaga pensionärer över fattigdomsgränsen. Det är riktat specifikt
            till pensionärer med låga inkomster, som har små marginaler när
            hyran är betald. Eftersom kvinnor i genomsnitt har lägre inkomster
            än män är det också betydligt fler kvinnor än män som uppbär bostadstillägg.
          </p>
          <p xml:id="i-YBB5ULhqNeA2JkskYo4zm7">
            Det är enligt Liberalerna fortsatt angeläget att stärka ekonomin
            för denna grupp. Ett väl utformat bostadstillägg kan också bidra
            till att öka rörligheten på bostadsmarknaden, samt underlätta
            för äldre att flytta till en mer ändamålsenlig bostad. Vi har
            sedan tidigare föreslagit att den del av bostadskostnaden som
            ersätts höjs från 95 procent till 96 procent samt att den skäliga
            levnadsnivån i äldreförsörjningsstödet höjs så att de som träffas
            av detta stöd får motsvarande höjning av sin ekonomiska standard.
            Detta förslag kvarstår.
          </p>
          <head xml:id="i-M2ZPwMnLf8ePA6sVCpYGqH" type="h1">
            Höjt bostadsbidrag för barnfamiljer
          </head>
          <p xml:id="i-E33C5pi6wvRgRRRe9s9ui2">
            Det behövs ytterligare åtgärder för att förbättra situationen
            för de mest ekonomiskt utsatta barnfamiljerna. Viktigast är en
            politik för fler jobb, med sänkta trösklar in på arbetsmarknaden
            och goda villkor för företagande. För att förbättra villkoren
            för dem som ändå hamnar utanför är bostadsbidraget mycket viktigt.
            Allra störst betydelse har det för ensamstående kvinnor med barn.
            Vi föreslår därför att barntillägget i bostadsbidraget höjs med
            100 kronor per barn och månad. Reformen beräknas leda till ökade
            statsutgifter på 300 miljoner kronor per år från 2017.
          </p>
          <head xml:id="i-WhFL7qVs29H5ncitDADBQN" type="h1">
            Bygg upp en offentlig hyresstatistik
          </head>
          <p xml:id="i-TxQrfJXvKMg1qpwmB9q2TA">
            Vi vill förbättra hyresgästernas möjligheter att hävda sina intressen.
            På en marknad med svår bostadsbrist ökar risken för att oseriösa
            hyresvärdar utnyttjar situationen genom att inte fullgöra sina
            lagenliga och kontraktsmässiga åtaganden gentemot hyresgästerna.
            Möjligheten till tvångsförvaltning bör i högre utsträckning användas
            mot hyresvärdar som inte sköter sin roll som hyresvärd. Dessutom
            bör Boverket få i uppdrag att utveckla en modell för offentlig
            hyresstatistik, så att hyresgäster får lättare att själva skaffa
            information om den genomsnittliga hyresnivån i ett bostadsområde.
            En sådan hyresstatistik stärker konsumentmakten både på förstahandsmarknaden
            och vid legal andrahandsuthyrning. För att påbörja uppbyggnaden
            av en offentlig hyresstatistik som är tillgänglig för alla och
            nedbrytbar på bostadsområden reserverar Liberalerna 25 miljoner
            kronor per år från 2017.
          </p>
          <head xml:id="i-61YBJHHirhPUFH3ZdnQC4M" type="h1">
            En samlad politik för utsatta områden
          </head>
          <p xml:id="i-JLvRX7QWgNfPjLHVrZVa9D">
            Ett antal områden i Sverige präglas av socialt och ekonomiskt
            utanförskap. Skolresultaten är generellt på låg nivå och arbetslösheten
            hög. Många människor är beroende av försörjningsstöd och trångboddheten
            stor. Den politiska delaktigheten ligger ofta på lägre nivåer
            än övriga landet.
          </p>
          <p xml:id="i-3boAfve7Y68k5k53HaDayw">
            Dessa områden påverkas ofta även negativt av brottslighet. Brottsligheten
            påverkar områdena negativt både på grund av faktisk utsatthet
            för brott men också på grund av en känsla av otrygghet. Denna
            otrygghet och negativa spiral har på sina håll pågått under längre
            tid vilket lett till att det exceptionella har normaliserats.
            Den långvariga normaliseringen av utanförskapet leder till svårigheter
            att vända utvecklingen.
          </p>
          <p xml:id="i-5Uehiqo9587325GSAV8872">
            I de områden där utsattheten är som störst förekommer parallella
            strukturer vid sidan av det demokratiska rättssystemet. Det handlar
            om organiserad kriminalitet som utövar makt genom att anspela
            på sitt våldskapital. Det handlar också om normer, ekonomi och
            rättskipning. Allt fler vittnar om kvinnoförtryck, starkt fördömande
            attityder mot hbt-personer, hederskultur och religiös fanatism.
            Polisen konstaterar att våldsbejakande religiös extremism förekommer
            i vissa av områdena och att det finns en stark koppling mellan
            personer som reser för att strida för till exempel Daish och de
            särskilt utsatta områdena.
          </p>
          <p xml:id="i-3K5GS5ggSuw3BwLk1zzytQ">
            När människor får möjlighet och bättre ekonomi flyttar de ofta
            från områdena. Det är positivt att människor tar sig ur utanförskapet
            men samtidigt lyfter inte områdena i sin helhet, vilket drabbar
            dem som blir kvar och som fortsätter leva i ett omfattande utanförskap
            som riskerar att gå i arv.
          </p>
          <p xml:id="i-NcbnRqkK6xL9ohc47TYgen">
            Liberalernas slutsats är att det behövs långvariga insatser,
            inte kortsiktiga projekt, för att ge invånarna i områdena bättre
            möjligheter att förbättra sin situation liksom för att lyfta områdena
            i sig. Polis, skola, socialtjänst, bostadsbolag och det civila
            samhället måste i samverkan arbeta metodiskt och långsiktigt för
            att förbättra och normalisera situationen i områdena. Det måste
            vara tydligt för de boende att det finns en långsiktig framtid
            för dem själva och för området de bor i och att viktiga samhällsfunktioner
            är där för att stanna, inte bara på tillfälligt besök. Det finns
            ofta en stolthet och tillhörighetskänsla bland de boende som är
            en viktig kraft att ta tillvara i förändringsarbetet.
          </p>
          <p xml:id="i-QKU5Y39gH6nfFj4TsADtWW">
            Nedan presenteras en rad centrala områden och insatser som Liberalerna
            anser behövs. Vissa åtgärder är riktade direkt till utsatta områden,
            medan andra är generella och samtidigt har särskilt stor betydelse
            för utsatta områden. Det kommer dock att behövas fler insatser,
            och Liberalerna fortsätter därför sitt politiska utvecklingsarbete
            med förslag för att vända utvecklingen i en positiv riktning i
            dessa bostadsområden.
          </p>
          <head xml:id="i-37kC2bF3XNgTw2xJeRVQqW" type="h1">
            Trygghet och säkerhet för de boende – ett närvarande rättssamhälle
          </head>
          <p xml:id="i-WSxxzEmF4NmVTatMWU57rM">
            När brottslighet och kriminalitet allt mer dominerar vissa bostadsområden
            är det de boende som är offren. Det är deras trygghet som hotas
            och det är deras butiker som rånas. Det är de som berörs när polis,
            ambulans och räddningstjänsten attackeras vid utryckningar. Ett
            närvarande rättssamhälle är viktigt för att skydda de boende och
            se till att allas närmiljö är trygg och säker.
          </p>
          <p xml:id="i-V9SoVT5LfGdFD6yuge2aGL">
            Polismyndighetens nationella operativa avdelning, NOA, har publicerat
            en uppmärksammad rapport om utsatta områden. I rapporten konstateras
            bland annat att polisiär närvaro oftast är reaktiv i områdena
            vilket lett till en bristande tilltro till polis och rättsväsendet.
            I flera av de särskilt utsatta områdena har det vuxit fram en
            egen samhällsstruktur vid sidan av det demokratiska systemet,
            med egen normbildning, ekonomi och rättsskipning.
          </p>
          <p xml:id="i-WGrhG3miMPrzwRDBmdiVGA">
            För att motverka problematiken vill NOA se en kontinuerlig polisiär
            närvaro och uthålliga riktade insatser i områdena. Vidare krävs
            proaktiv bekämpning av narkotikahandeln i områdena. En övergripande
            inriktning måste också vara åtgärder som bidrar till att öka invånarnas
            förtroende för polisen.
          </p>
          <p xml:id="i-21i8LSV8rEcvQGcUccZ5MT">
            Liberalerna delar denna slutsats. Det behövs fler synliga och
            närvarande poliser, inte bara vid utryckningar. Det behövs poliser
            som känner till området och dess invånare och som långsiktigt
            bygger upp förtroendet bland de boende. Det behövs en förstärkt
            och kontinuerlig närvaro i de områden där invånarnas och de lokala
            företagarnas otrygghet är som störst. Polisen måste ges förutsättningar
            till ökad samverkan med andra samhällsaktörer i området, till
            exempel skola och socialtjänst. Detta förutsätter fler poliser
            som har en särskild roll i att lokalt motverka gängkriminalitet
            och uppmärksamma ungdomar som är på väg att hamna snett i tillvaron.
            Liberalernas kraftiga ökning av antalet poliser, som närmare presenteras
            under avsnittet Fler poliser och effektivare brottsutredningar,
            syftar även till att bidra till en påtagligt ökad närvaro i utsatta
            områden.
          </p>
          <p xml:id="i-WqGcPZzRDbJm1H4N38X9xZ">
            Det behövs också andra åtgärder för att stärka det lokala trygghetsarbetet.
            Det är viktigt att de lokala samverkansöverenskommelser som finns
            mellan polisen och kommunen är konkreta, mätbara och tillräckligt
            långsiktiga för att skapa uthållig förändring. En bred samverkan
            i lokalsamhället behöver involvera alla viktiga aktörer, såsom
            polis, socialtjänst, fastighetsbolag och civilsamhället, för att
            bidra till trygghet och lugn i områdena. Sociala insatsgrupper
            har visat sig vara en effektiv modell för att förbättra samverkan
            mellan olika aktörer avseende enskilda ungdomar i riskzonen. Liberalerna
            ser också positivt på organiserade volontärinsatser under polisens
            ledning, även om sådana insatser alltid måste ses som ett komplement
            till polisarbetet och inte som en ersättning för det.
          </p>
          <head xml:id="i-4qEWPfmnqk8bH4veGT6kUj" type="h1">
            Ökade insatser mot våldsbejakande extremism
          </head>
          <p xml:id="i-56kAsRKFPhss1gWBAhcC7S">
            Sverige är inte skonat från politiskt våld. Under det senaste
            året har hotbilden mot Sverige vad gäller terrorism skärpts, och
            i brottsutredningen efter de blodiga terrordåden i Bryssel tidigare
            i år utreds också misstänkta kopplingar till Sverige och personer
            från Sverige.
          </p>
          <p xml:id="i-Y1cc4TxR73TC8YjAUY1L9m">
            Hundratals svenskar, varav många kommer från särskilt utsatta
            områden, har rest till krigszonerna i främst Syrien för att ansluta
            sig till Daish och andra jihadistiska terrornätverk. Över hundra
            personer har enligt Säkerhetspolisen återvänt till Sverige efter
            att ha deltagit i Daishs terrorverksamhet i Mellanöstern. I radikaliserade
            miljöer på svensk mark sprids propaganda för Daish och andra terrorgrupper
            och värvningen fortsätter.
          </p>
          <p xml:id="i-47k9dyVfVzEDhkaYt7P9RK">
            Regeringen konstaterar i skrivelse 2014/15:146 att det främsta
            terroristhotet i Sverige i dag kommer från aktörer inspirerade
            av al-Qaida och andra aktörer i den våldsbejakande islamistiska
            miljön. Enligt Säpo är de tre främsta extremistmiljöerna i Sverige
            den vänsterautonoma miljön, vit makt-miljön och den våldsbejakande
            islamistiska extremismen. Men vi vet inte hur morgondagens extremism
            gestaltar sig, och därför behövs en bred syn på den våldsbejakande
            extremismen.
          </p>
          <p xml:id="i-3L9y8KNSWfHn8MwxTdeG36">
            På Liberalernas initiativ presenterade alliansregeringen Sveriges
            första nationella handlingsplan för att värna demokratin mot våldsbejakande
            extremism, och alliansregeringen tillsatte också den nationella
            samordnare som nu arbetar med att bland annat stödja kommunerna
            i deras arbete för att förebygga radikalisering till våldsbejakande
            extremism.
          </p>
          <p xml:id="i-Scfo2SRhHUjSeQ22CnUYaJ">
            För att möta det hot mot det demokratiska samhället och människors
            liv och frihet som den våldsbejakande extremismen utgör, behövs
            både förebyggande arbete och brottsbekämpande insatser. Det är
            av yttersta vikt att detta arbete bedrivs långsiktigt och uthålligt.
            Den våldsbejakande extremismen är inget tillfälligt fenomen, utan
            vi måste vara inställda på att det kan ta lång tid att möta denna
            utmaning. Det var med målmedvetet och uthålligt arbete som de
            västliga demokratierna så småningom kunde avvärja hotet från flertalet
            av de terroristgrupper som plågade Västeuropa på 1960- och 70-talen.
            Samma långsiktiga arbete behövs också i dag.
          </p>
          <p xml:id="i-K2vRWJ3EBWDce4a5N6DxWW">
            Av det skälet är Liberalerna bekymrade över att regeringen i
            vårändringsbudgeten gör ett antal tillfälliga satsningar under
            2016, utan att redovisa regeringens syn på vad som bör genomföras
            under 2017 och framåt. Den sortens engångssatsningar skapar ryckighet
            i planeringen och riskerar också att leda till misshushållning
            och dålig projektstyrning. När regeringen exempelvis talar om
            samverkan med det civila samhället är det av stor betydelse att
            de offentliga aktörerna får förutsättningar att bedöma vilka aktörer
            i det civila samhället som är lämpliga samarbetsparter.
          </p>
          <p xml:id="i-TCdPrHBeDZovTf42gyFxfY">
            Alla kommuner måste ha en fungerande handlingsberedskap för att
            motverka våldsbejakande extremism. Det är också viktigt att det
            finns ett långsiktigt och fungerande förebyggande område och att
            detta arbete också involverar aktörer i civilsamhället på ett
            konstruktivt sätt. Därför behöver de statliga insatserna mot våldsbejakande
            extremism förstärkas ytterligare. Liberalerna anvisar därför ytterligare
            15 miljoner kronor per år från 2017 och framåt för arbete mot
            våldsbejakande extremism. Dessa medel är generella men kan vara
            särskilt betydelsefulla för de kommuner med utsatta bostadsområden
            där problemen är som störst.
          </p>
          <head xml:id="i-AQ9m2LRV4agv95VhXKve3i" type="h1">
            Samhällets institutioner får inte abdikera
          </head>
          <p xml:id="i-WxAfYzf2oDg93Hyasxy35L">
            Människor i många utsatta områden upplever att samhället övergivit
            dem. Det handlar ofta om högst konkreta företeelser som avsaknaden
            av närvarande myndigheter och olika former av service t.ex. bankomat,
            apotek men också avsaknaden av arbetsplatser som bidrar till liv
            och rörelse och ökar känslan av trygghet. Förutom bristande utbud
            av viktig service är det ett viktigt signalvärde att samhällets
            institutioner finns närvarande där människor upplever sig som
            längst bort från samhället.
          </p>
          <p xml:id="i-ChjuapTEix2dFEW94zozF4">
            När Liberalerna tillsammans med övriga allianspartier styrde
            i Stockholms stadshus fattades beslut om att flytta ut åtta förvaltningar
            och bolag till ytterstadsområdena. Mot samma bakgrund drev Liberalerna
            i regeringsställning igenom att Diskrimineringsombudsmannen (DO)
            skulle flytta till Rinkeby/Tensta. Dessvärre bedriver regeringen
            en helt annan politik och har beslutat att DO inte lokaliseras
            där det var tänkt.
          </p>
          <p xml:id="i-54ixB45WaZu4Y1vLTtRhxE">
            Samhällets institutioner får inte abdikera. Liberalerna vill
            se fler kommunala förvaltningar och bolag samt statliga myndigheter
            i olika utsatta områden runt om i landet.
          </p>
          <head xml:id="i-4KXQpbS6mPdmH7s2ebSuio" type="h1">
            Särskilt stöd till utsatta stadsdelar
          </head>
          <p xml:id="i-5E1zirbt3tYk4qhc1d66Zb">
            Liberalerna drev under alliansregeringens tid ett aktivt arbete
            mot utanförskap i utsatta områden vilket gav resultat. I 14 av
            15 av de mest utsatta stadsdelarna ökade sysselsättningen. Ett
            prestationsbaserat stimulansbidrag infördes 2012, vilket fördelades
            på 15 stadsdelar i nio kommuner där arbetslösheten var hög liksom
            andelen som levde på försörjningsstöd och där behörigheten till
            gymnasieskolan var på en låg nivå. Boverket, som samordnade utvecklingsinsatserna,
            konstaterar i sin utvärdering att det prestationsbaserade stimulansbidraget
            hade en tydlig påverkan trots förhållandevis små summor och att
            bidraget gav positiva effekter på arbetet i stadsdelarna. Istället
            för att utveckla alliansregeringens arbete har regeringen dessvärre
            lagt ner satsningar på dessa områden.
          </p>
          <p xml:id="i-RtK2Ro1T8Ppy8gFvDbDQvK">
            Liberalerna anser att det behövs ett långsiktigt och tydligt
            engagemang för utsatta områden. Liberalerna vill återinföra stimulansbidragen
            till kommuner och stadsdelar som aktivt jobbar med att förbättra
            situationen i områdena. Modellen med ett prestationsbaserat stimulansbidrag,
            som Liberalerna införde i regeringsställning, bör permanentas
            i statens budget. Vidare behövs ett långsiktigt nationellt samverkansarbete
            på nationell nivå som har ett övergripande ansvar för att samla
            olika aktörer, sprida goda exempel och följa upp insatser som
            görs i utsatta områden. Liberalerna vill därför inrätta ett nationellt
            råd för utsatta områden som Länsstyrelsen Stockholm bör få ett
            samordnande ansvar för. Liberalerna föreslår därmed ett återinförande
            av stimulansbidragen på 100 miljoner kronor årligen till kommuner
            och stadsdelar som arbetar aktivt med att förbättra områdena.
            Därtill avsätts 5 miljoner kronor årligen för att Länsstyrelsen
            i Stockholm ska upprätta ett nationellt råd för utsatta områden.
          </p>
          <head xml:id="i-2k6ccanrV3S59muNPMUakq" type="h1">
            En skola som fungerar där skolan behöver fungera allra mest
          </head>
          <p xml:id="i-TqEDkzbaNfuZT6kbQztFVr">
            Skolan i många utsatta områden har stora utmaningar. Skolresultaten
            och utbildningsnivån är generellt på låga nivåer. Vidare bor många
            nyanlända elever ofta i utsatta områden vilket också bidrar till
            extra utmaningar för skolan och områdena. Förutsättningarna för
            skolor i utsatta områden är därmed betydligt mer komplexa än i
            många andra skolor.
          </p>
          <p xml:id="i-FDnLHw4NSEQfWKGhfSm7mY">
            Liberalerna anser att staten ska ta tillbaka huvudmannaskapet
            för skolan för att uppnå likvärdiga förutsättningar för skolan
            i hela Sverige. Innan den reformen förverkligas måste kommuner
            satsa mer på skolor med låga resultat vilka ofta finns i utsatta
            områden. Liberalerna anser att de elever som har sämst förutsättningar
            ska ha mer ekonomiska resurser, men också möta de skickligaste
            lärarna. För att uppmuntra lärare och rektorer att söka sig till
            tjänster i skolor i utsatta områden vill Liberalerna göra en satsning
            på särskilda karriärtjänster i utsatta områden. Denna satsning,
            liksom nedanstående, presenteras närmare under avsnittet En miljard
            till skolan.
          </p>
          <p xml:id="i-6kTk9d39Sk4rkEho9W4jYo">
            Svensk skola lider av ordningsproblem och det är framförallt
            de svaga eleverna, till exempel i utsatta områden, som drabbas.
            Elever får svårare att koncentrera sig när undervisningen avbryts
            och störs och lärarens arbetssituation försvåras. Liberalerna
            anser att skolor med ordningsproblem bör få möjlighet till mer
            resurser för att aktivt kunna arbeta med att aktivt komma tillrätta
            med ordningsproblemen. Vidare vill vi för att förebygga skolans
            ordningsproblem inrätta en kommission för ordning och reda i skolan.
          </p>
          <p xml:id="i-Ji28xkXKujEeH2cNbMYBX4">
            Många nyanlända elever bor i utsatta områden. Det är viktigt
            att alla elever, inklusive nyanlända elever, möts av höga förväntningar
            och en undervisning som är anpassad till elevens förkunskaper.
            En nyanländ elev ska tidigt få hjälp och tid att lära sig svenska.
            Civilsamhället i form av föreningar och studieförbund bör ges
            möjlighet att tillsammans med nyanlända elever konversera och
            träna sig i det nya språket. De nyanlända ungdomar som kommer
            sent till Sverige ska ges en möjlighet att uppnå kunskapsmålen
            i svensk grundskola. Liberalerna föreslår därför att nyanlända
            bör omfattas av en förlängd skolplikt till 18 respektive 20 år
            och att de ska kunna studera enligt en prioriterad timplan. Därutöver
            vill vi för samma grupp utreda effekterna av ett kortare sommarlov
            för att nå behörighet till gymnasiet.
          </p>
          <p xml:id="i-SRJSkRLdjmkPn9uDrBRcQa">
            Särskilt i utsatta områden med omfattande trångboddhet kan biblioteket
            fylla en viktig funktion för läxläsning och annan kunskapsinhämtning.
            På grund av slagsmål, gängbråk och hot mot de anställda har flera
            bibliotek förkortat och förändrat sina öppettider efter problem
            med ungdomsgäng. Samhället måste snabbt agera för att motverka
            bråken och ibland krävs väktare eller annan personal som kan bidra
            till lugn och ro på biblioteken. Bibliotekarier ska inte behöva
            agera ordningsvakter.
          </p>
          <head xml:id="i-6TkYpZraY9ZSLDDHsztDP6" type="h1">
            Jämställdhet, heder, värderingar
          </head>
          <p xml:id="i-GbpkxStph5ExBgDMtW2NJ5">
            I vissa bostadsområden pågår en utveckling där kvinnors möjligheter
            att i praktiken leva ett fritt liv inskränks av självutnämnda
            moralväktare. Där detta förekommer är också det sociala trycket
            hårt mot hbt-personer.
          </p>
          <p xml:id="i-5LXhNqZVzwwXYFnCjeR7FH">
            Liberalerna har länge drivit frågor om hedersrelaterat våld och
            förtryck och aktivt tagit ställning för de som utsätts. För oss
            är det en självklarhet att stå upp för individen mot kollektiva
            förtryckande strukturer oavsett vem som utsätts och var än det
            sker. Vi tänker aldrig kompromissa med att jämställdheten och
            rätten att forma sitt liv gäller alla, oavsett bostadsort och
            oavsett bakgrund.
          </p>
          <p xml:id="i-WQvSYZKpaWhBScjxaCiP6U">
            Många aktörer har ett ansvar och samhällets institutioner får
            inte abdikera i frågan. Skolan, fritidsgårdar, bibliotek, vårdcentraler,
            men även idrottsföreningar och religiösa samfund har en viktig
            roll. Det demokratiska samhället ska aldrig acceptera barnäktenskap,
            tvångsäktenskap, hedersmord, kvinnoförtryck eller förtryck av
            hbt-personer och ska inte acceptera att flickors och kvinnors
            självbestämmande begränsas.
          </p>
          <p xml:id="i-W6dCSExK1NPLwQAeQRRcGC">
            Liberalerna vill införa en ”lex Fadime”. På samma sätt som hatbrottsmotiv
            (BrB 29:2 punkt 7) kan leda till strängare straff ska hedersrelaterade
            motiv anses vara en försvårande omständighet vid bedömningen av
            ett brotts straffvärde. Vidare ska de sista luckorna i förbudet
            mot barnäktenskap täppas till. Barn som blivit bortgifta utomlands
            ska aldrig betraktas som gifta i Sverige.
          </p>
          <p xml:id="i-V781cATA35nifUs9imhJDK">
            Socialtjänstens roll avseende stöd och hjälp till offer för hedersrelaterat
            våld måste tydliggöras. Kommuner och landsting måste ha kompetens
            att förebygga hedersrelaterat våld och förtryck. Kunskap om våld
            samt hedersrelaterat våld och förtryck behöver förbättras i relevanta
            yrkesutbildningar såsom sjuksköterska, socionom, psykolog, polis,
            jurist eller lärare.
          </p>
          <p xml:id="i-NZkENNdRVjqrsfJdHcTtws">
            Offentliga medel ska inte användas till att främja organisationer
            som motarbetar demokratiska principer och jämställdhet. Både stat
            och kommun måste bättre följa upp hur olika bidrag används och
            i förekommande fall dra in bidrag och kräva återbetalning.
          </p>
          <p xml:id="i-9sou9aYT7Sia3y5e4CXrtu">
            Förortens feminister behöver mer stöd. Den feministrörelse som
            trots allt vuxit fram i utsatta områden måste få fortsätta växa.
            Offentligt stöd till kvinnors organisering måste därför i högre
            utsträckning gå till organisationer som arbetar på gräsrotsnivå
            för jämställdhet i dessa områden.
          </p>
          <p xml:id="i-WBK6GWRVB9gpTdr1GDieiz">
            Offer för hedersrelaterat våld är särskilt utsatta eftersom hoten
            utövas av flera, ofta närstående personer, under lång tid. Hoten
            kvarstår ofta även om bedömningen görs att den mest akuta hotnivån
            gått över. Samhället måste se allvaret i situationen och garantera
            ett långvarigt skydd, i vissa fall även en permanent skyddad identitet.
          </p>
          <p xml:id="i-6HHqmCv6GbbohpmFkgkr7Q">
            Länsstyrelsen Östergötland och det nationella kompetensteamet
            mot hedersrelaterat våld och förtryck måste ges långsiktiga förutsättningar
            att bedriva ett arbete för att bekämpa hedersrelaterat våld och
            förtryck. Under utgiftsområde 13 redovisar Liberalerna finansiering
            för att utveckla verksamheten till en permanent nationell samordning
            som bör ledas av en nationell samordnare.
          </p>
          <head xml:id="i-QWZsqB276KwaDe4mjtKA7R" type="h1">
            Boendemiljön och trångboddhet
          </head>
          <p xml:id="i-DjBXKCsgNRz41fVB69ubvq">
            Fastighetsägare, privata och offentliga, har en viktig roll när
            det gäller att tillsammans med de boende skapa bättre och attraktivare
            boendemiljö. Det finns goda exempel på fastighetsägare som lyft
            utsatta områden genom att engagera sig inte bara i förvaltningen
            av de egna fastigheterna, utan också i det bredare arbetet för
            att skapa trygga miljöer.
          </p>
          <p xml:id="i-5hbERoBS5DMYh428vGi9XD">
            I vissa av de utsatta områdena är trångboddheten ett utbrett
            problem. Särskilt allvarligt är det när barn växer upp i extrem
            trångboddhet. Trångboddheten har flera orsaker, men en bidragande
            faktor är andra-, tredje- och fjärdehandsuthyrning utan tillstånd.
            Förekomsten av otillåten vidareuthyrning har sannolikt också ökat
            på grund av den generella bostadsbristen. Normalt är det hyresvärdens
            ansvar att vidta åtgärder för att följa upp att hyreskontraktet
            motsvarar verkligheten när det gäller vilka som bor i en hyreslägenhet,
            men det behövs också ett ökat samarbete mellan fastighetsägare
            och det offentliga för att motverka svarthandel med hyreskontrakt
            och andrahandsuthyrning. Exempelvis har socialtjänsten en viktig
            roll att kontrollera så att inte utbetalningar av ekonomiskt bistånd
            går till boenden som uppenbart är svarta kontrakt. Vi ser en potential
            för fastighetsägare, både privata och kommunala, att öka sitt
            arbete för att motverka den trångboddhet som följer av otillåten
            vidarehyrning. Därutöver behövs en förbättrad hyresstatistik för
            att stärka hyresgästernas möjligheter att hävda sina intressen,
            något som redovisas närmare i avsnittet Stärk de boende på bostadsmarknaden.
          </p>
          <p xml:id="i-BeDPRV9JVKhDbaRvY1ZZSf">
            De flesta särskilt utsatta bostadsområden domineras totalt av
            hyresrätter. Detta gör att den som vill äga sin bostad inte har
            något annat alternativ än att flytta därifrån. Den socioekonomiska
            situationen i området gör det också vanligtvis osannolikt att
            tillräckligt många boende har råd att gå ihop och köpa loss sina
            lägenheter genom ombildning till bostadsrätter. I sådana lägen
            kan ett alternativ vara att ge enskilda hyresgäster möjlighet
            att friköpa ägarlägenheter. Då kan fler äga sin bostad och bo
            kvar i området, vilket skapar större bredd på bostadsmarknaden
            och mindre segregation. Sedan den 1 maj 2009 finns möjlighet att
            bilda ägarlägenheter, men bara vid nybyggnation. Liberalerna vill
            också tillåta ombildning till ägarlägenheter i befintligt bestånd.
            Det skulle kunna bidra till blandade upplåtelseformer i områden
            som domineras av hyresrätter.
          </p>
          <head xml:id="i-JyN596PqpFjK4tBaZQxrF4" type="h1">
            Ytterligare prioriterade insatser
          </head>
          <head xml:id="i-Q2iwsCRwhPfa5e9xqZ4p5Q" type="h1">
            Höjd gräns för arbetsgivar- och egenavgifter
          </head>
          <p xml:id="i-GtxmweUBxJY2FmjjCsiSE5">
            Liberalerna vill underlätta för fler enkla tjänster att växa
            fram. Den så kallade Mariefredsmodellen uppmärksammades under
            hösten som ett sätt att hjälpa EU-migranter som annars skulle
            tigga att få en mindre inkomst. En privatperson kan i dag anställa
            en annan privatperson utan att behöva deklarera för detta så länge
            den samlade utbetalningen understiger 1 000 kronor. Detta undantag
            från kravet på kontrolluppgift och arbetsgivaravgifter möjliggör
            exempelvis att enklare barnpassning mot en lägre betalning i regel
            inte är att betrakta som svartarbete.
          </p>
          <p xml:id="i-F5BG68LkxA3fiJQ9XqfKKR">
            För att möjliggöra fler enkla mindre jobb privatpersoner emellan
            och skapa erfarenheter av den svenska arbetsmarknaden för nyanlända,
            EU-migranter eller unga föreslår Liberalerna att gränsen för då
            kontrolluppgifter ska lämnas och arbetsgivaravgifter betalas höjs
            från 1 000 till 3 000 kronor. I Mariefred används ofta en timlön
            på 75 kronor. Det nya gränsbeloppet skulle innebära att en nyanländ,
            EU-migrant eller ung person på detta sätt kan arbeta en vecka
            på heltid utan att arbetsgivaravgifter behöver betalas eller kontrolluppgifter
            lämnas in. Den höjda beloppsgränsen beräknas sänka de statliga
            skatteinkomsterna med ca 125 miljoner kronor per år från 2017
            och framåt.
          </p>
          <head xml:id="i-AaBjFbBU8aYQJWAYwLSsCn" type="h1">
            Ökad forskning på energilagring
          </head>
          <p xml:id="i-E8fcEfTA6duyL9LTjvKHy3">
            Den tekniska utvecklingen på energiområdet går snabbt. Tekniska
            innovationer och produktutveckling liksom utvecklingen av nya
            tjänster och affärsmodeller är viktiga delar för att skapa ett
            långsiktigt hållbart energisystem. Med en ökad andel förnybar
            energi ökar behovet av lagring och flexibilitet i energisystemet.
            Det behövs därför mer forskning och utveckling på området. Liberalerna
            avsätter därmed 5 miljoner kronor årligen 2017–2019 för detta
            ändamål. Vår utgångspunkt är att medlen bör fördelas av Energimyndigheten.
          </p>
          <head xml:id="i-XSDZ6VCew5ajztyFerivLn" type="h1">
            Ökad delaktighet i it-samhället för äldre
          </head>
          <p xml:id="i-Rtmm8Dp8xFXVp5uY9munk5">
            Digitaliseringen har på senare år blivit allt mer framträdande
            då moderniserade it-system, applikationer, sociala medier och
            ny teknologisk utrustning successivt har kommit att ersätta traditionella
            metoder och arbetssätt. Denna utveckling är bara början och det
            går snabbt framåt. Inom de närmaste fem åren kommer vi att se
            en kraftig framväxt av nya it-tjänster inom allt fler samhällsområden,
            bland annat för att effektivisera och avlasta yrken med hög arbetsbelastning.
            Ett tydligt exempel är att många post- och bankärenden i dag kan
            genomföras med digitala medel och att fysiska bankkontor blir
            allt färre. Ett annat exempel är att sjukvården med stöd av digitala
            verktyg bland annat kommer att kunna erbjuda digitala läkarbesök,
            vilket kan möjliggöra att läkarnas arbetssituation förbättras,
            väntetiderna kortas och fler liv kan räddas.
          </p>
          <p xml:id="i-NL1RuyDFGXYvGN7WwYxcru">
            Fördelarna med digitaliseringen är många. Dock ser vi att kunskapsklyftorna
            på området växer och att det är främst äldre som undviker användning
            av it och digitala verktyg. Detta skapar ett nytt utanförskap
            som bidrar till otrygghet och social isolering. Enligt Liberalerna
            är det angeläget att stärka it-kunskapen hos äldre, och därför
            föreslår vi att Post- och telestyrelsen ska få i uppdrag att till
            kommuner fördela medel för ökade utbildningsinsatser med målet
            att stärka äldres delaktighet i it-samhället. Det bör årligen
            från och med 2017 anslås 15 miljoner kronor till det nya statsbidraget.
          </p>
          <head xml:id="i-PwqyKkTiRs1KyCAq3EVhwN" type="h1">
            Ökade möjligheter till vidareutbildning för unga med intellektuell
            funktionsnedsättning
          </head>
          <p xml:id="i-8Wb3ZA7UccwVerRhr7yf3z">
            Alliansregeringen genomförde flera reformer för att förbättra
            möjligheterna för unga med intellektuell funktionsnedsättning
            att utbilda sig. Gymnasiesärskolans mål förändrades så att den
            ska förbereda för vidare studier, inte bara fortsatt lärande.
            Lärlingsutbildningar infördes, och Yrkeshögskolan fick vissa möjligheter
            att ta in elever med bakgrund i gymnasiesärskolan. De formella
            möjligheterna för unga som gått i gymnasiesärskolan att studera
            vidare har ökat, men i praktiken finns det mycket få utbildningar
            för denna målgrupp. De som finns, finns i hög grad inom folkbildningen.
          </p>
          <p xml:id="i-H24G2F8T4Ghz25RKkSr4ZF">
            Ett exempel på hur folkbildningen framgångsrikt förbereder unga
            med intellektuell funktionsnedsättning är den så kallade kulturcollegemodellen.
            Folkbildningens möjligheter att erbjuda eftergymnasial utbildning
            för unga med intellektuell funktionsnedsättning bör öka. Vi avsätter
            därför 10 miljoner kronor per år 2017, 2018 och 2019 för detta
            ändamål.
          </p>
          <head xml:id="i-AygF3Gy2mk48uc2PpaEcoz" type="h1">
            Ekonomiskt hållbart mottagande
          </head>
          <head xml:id="i-DfRTu4ArtaY495AnhWdkQF" type="h1">
            Snabbspår för syrier
          </head>
          <p xml:id="i-HQHZJDAAoD5UzXWpLbnQvD">
            Handläggningstiderna för asylbesked måste kortas och Migrationsverket
            ges förutsättningar att snabbare behandla ärenden som med stor
            sannolikhet får bifall respektive avslag. Det är orimligt att
            exempelvis människor som flytt från Syrien, och som kommer att
            få stanna, ska få vänta i två år på besked. Liberalerna vill därför
            att klara bifallsärenden och tydliga avslagsärenden ska avgöras
            inom tre månader. Vi vill se ett snabbspår för de syrienflyktingar
            som i dag finns i Sverige och som kan styrka sin identitet.
          </p>
          <p xml:id="i-JLvdgzrCZo97pzYisJbUnH">
            I princip alla som flyr från kriget i Syrien får stanna i Sverige.
            Ärendehanteringen avseende syrienflyktingarna måste prioriteras
            och förenklas betydligt. De som nu finns i Sverige ska snabbt
            beviljas uppehållstillstånd under förutsättning att de klarar
            en säkerhetskontroll och identiteten utretts samt det är visat
            att den sökande verkligen flytt från Syrien. Vidare bör personal
            från domstolarna kortsiktigt flyttas till Migrationsverket för
            att öka takten på ärendehanteringen. I dag finns ca 52 000 syrier
            inskrivna i Migrationsverkets mottagningssystem där handläggningstiden
            för närvarande är beräknad till över 15 månader. Ett snabbspår
            för syrier som i dag finns i Sverige bör införas omedelbart och
            kommer därför i första hand att ha budgetpåverkan under innevarande
            år. Under antagandet att 26 000 av dessa syrier i snitt skulle
            ha befunnit sig i mottagningssystemet under tre månader 2017 kommer
            reformen att innebära en besparing om ca 380 miljoner kronor nästkommande
            år.
          </p>
          <head xml:id="i-8N48Azoj66SFDL7WtvhiQk" type="h1">
            Prövningstillstånd vid överklagande av asylbeslut
          </head>
          <p xml:id="i-XhistvS3SjTppVacRvRpkG">
            Ett ökat antal asylärenden innebär också att antalet överklagade
            beslut kommer att öka framöver. Av de överklagade besluten ändras
            endast runt 10 procent, dvs. domstolarna fastslår Migrationsverkets
            avslagsbeslut i nio av tio fall.
          </p>
          <p xml:id="i-7cB2vpth54NTk6VhY6borw">
            Tillfälliga prövningstillstånd för överklagande av Migrationsverkets
            beslut till domstol ska därför införas under förutsättning att
            det är förenligt med EU-rätten. Dessutom bör vissa mål kunna hanteras
            skriftligen av enmansdomare i stället för en fullsutten domstol.
            Prövningstillstånd ska ges om domstolen bedömer att det finns
            skäl att betvivla riktigheten i det beslut som Migrationsverket
            fattat, t.ex. om domstolen gör bedömningen att den kommer att
            ändra Migrationsverkets beslut eller om det förekommit fel i handläggningen
            hos Migrationsverket.
          </p>
          <p xml:id="i-ViSXnJYs8BMzL1Cbg8AnHm">
            I sammanhanget är det viktigt att understryka att detta inte
            innebär att rätten att begära ny prövning inskränks. Effekten
            av denna förändring är att klara avslagsfall inte får prövningstillstånd
            och därmed inte prövas i sak en andra gång. Verkställighet av
            ett avslagsbeslut ska dock först ske efter att ett lagakraftvunnet
            beslut om att neka prövningstillstånd föreligger.
          </p>
          <p xml:id="i-SLS3ryadLnSyyP3kUVZkjU">
            Prövningstillstånd för överklagande och förenklad överklagandeprocess
            bör införas. Prövningstillstånd bedöms prelimärt och på sikt minska
            måltillströmningen till Migrationsdomstolarna med ca 60 procent.
            Införandet av prövningstillstånd för att få överklaga ett asylärende
            beräknas ge kostnadsbesparingar på 330 miljoner kronor år 2017,
            690 miljoner kronor år 2018 och 570 miljoner kronor år 2019.
          </p>
          <head xml:id="i-2egdXjDwFFWzZ37TNpqogv" type="h1">
            Högre andel boende på stödboende och färre placerade från 20
            års ålder
          </head>
          <p xml:id="i-B72KoLR9MtvJkU32FdqYFE">
            Vid sidan av det tidigare alliansgemensamma förslaget om ökad
            andel placering i stödboende i stället för HVB-hem föreslår vi
            att fler unga vuxna som i dag bor i HVB-hem, stödboende eller
            familjehem i normalfallet ska erbjudas ett vanligt boende i en
            kommun. Det är rimligt att anta att till exempel en 20-åring normalt
            är kapabel att bo själv, vilket också gäller många av de ensamkommande
            unga. Att detta är huvudregeln ändrar inte på att det ska göras
            en individuell prövning. Den som har särskilda behov ska kunna
            få fortsatt stöd. Liberalerna anser att det behövs en total översyn
            av socialtjänstlagen och i en sådan översyn bör frågan om att
            fler unga vuxna över 18 år ska få stöd och möjlighet till ett
            eget boende finnas med. Beräknade kostnadsminskningar för ökad
            andel placeringar i stödboende är 200 miljoner kronor år 2017
            samt 1 300 miljoner kronor år 2018 respektive 2019. Som ovan beskrivs
            vill Liberalerna se ändrade åldersgränser för boendeformerna inom
            socialtjänsten. I den här motionen innebär förändrade åldersregler
            avseende ensamkommande barn kostnadsminskningar på 900 miljoner
            kronor år 2017 samt 2 000 miljoner kronor år 2018 respektive 2019.
          </p>
          <head xml:id="i-NQp76h2B1ebRSTCHPU7UG1" type="h1">
            Begränsat efterlevandestöd
          </head>
          <p xml:id="i-TNB94SmKyRQ7hMieexcbtV">
            Vi anser att efterlevandestödet behöver reformeras och göras
            mer likt underhållsstödet. Syftet med efterlevandestöd är att
            ett barn som förlorat en eller båda föräldrar ska få ekonomiskt
            stöd för att klara omkostnader för boende m.m. När det offentliga
            står för boende i form av till exempel HVB-hem eller stödboende
            ska det därför inte utgå efterlevandestöd. Beräknande kostnadsminskningar
            för reformerat efterlevandestöd är 200 miljoner kronor år 2017
            samt 300 miljoner kronor år 2018 och 400 miljoner kronor år 2019.
          </p>
          <head xml:id="i-S8FR5ZupkzhsLeSLUKjv7F" type="h1">
            Fullt finansierad familjeåterförening
          </head>
          <p xml:id="i-R4rBpa79SiJ9WoV6FxNfZj">
            Den rådande flyktingkrisen är framför allt en kris för de människor
            som tvingas fly, men när så många människor på kort tid kommer
            till Sverige befinner sig det svenska mottagandet i ett mycket
            ansträngt läge. Det viktigaste är självklart att konflikten i
            Syrien får ett slut. Vidare måste fler EU-länder solidariskt ta
            emot fler asylsökande. Sverige har också utifrån höstens stora
            flyktingmottagande behövt vidta åtgärder för att minska antalet
            asylsökande som söker sig hit. Det handlar om att kunna ta emot
            de som flyr på ett värdigt och bra sätt och det handlar om att
            ge skydd åt dem som verkligen behöver skydd. Därför var Liberalerna
            drivande i att få till stånd den blocköverskridande migrationsuppgörelsen
            som slöts mellan allianspartierna och regeringen hösten 2015 och
            som innebär att Sveriges mottagningsregler i större utsträckning
            liknar andra jämförbara länders, till exempel Tysklands, samt
            en rad åtgärder för att förbättra och effektivisera svenskt mottagande
            och integration.
          </p>
          <p xml:id="i-LcwghqLULNQM1bXyHMnuLS">
            Cirka en månad efter att migrationsöverenskommelsen slöts aviserade
            regeringen de nu införda identitetskontrollerna och meddelade
            ensidigt att svensk migrationslagstiftning framöver ska ligga
            på den mest restriktiva nivå som EU och andra internationella
            regler tillåter. Socialdemokraternas och Miljöpartiets förslag
            innebär en mer restriktiv politik för uppehållstillstånd och familjeåterförening.
            Liberalerna uttryckte tidigt kritik mot regeringens förslag då
            det är alltför långtgående, inhumant och påverkar integrationen
            negativt. Vi kommer inte att kunna stödja förslag som innebär
            att syriska barnfamiljer splittras.
          </p>
          <p xml:id="i-DFnvt4PWBUM74TiKy5hxCx">
            Regeringens restriktiva lagförslag förväntas gå igenom i riksdagen
            vilket innebär att möjligheterna till familjeåterförening stoppas
            för en stor del av de personer som ansökt om asyl efter den 24
            november 2015. En bibehållen rätt till familjeförening, som Liberalerna
            förespråkar, uppskattas av Migrationsverket leda till ca 4 500
            fler beviljade och mottagna anhöriginvandrare 2017 samt ca 13
            000 fler beviljande och mottagna 2018–2019. En rimlig utgångspunkt
            är att en viss del av dessa i stället på andra sätt kommer att
            komma till Sverige för att med egna skäl söka skydd. Kvarstår
            gör dock att uppemot 10 000 fler personer per år ändå på sikt
            kan väntas komma till Sverige. För Liberalerna är det givet att
            vi, jämfört med regeringens vårbudget, behöver finansiera denna
            skillnad i ambitionsnivå i migrationspolitiken. Migrationsberäkningar
            är till sin natur osäkra men räknat på bland annat genomsnittliga
            beviljandegrader, åldersfördelningar och kostnader både för ersättning
            till kommunerna och det statligt finansierade etableringsuppdraget
            beräknas denna volymökning kosta ca 800 miljoner kronor 2017,
            ca 2 400 miljoner kronor 2018 samt ca 2 700 miljoner 2019. Detta
            förslag finansieras fullt inom migrationsområdet.
          </p>
          <head xml:id="i-Cd6xDgyLCzK5FnL73ckLD8" type="h1">
            Stärkt arbetslinje i transfereringssystemet
          </head>
          <head xml:id="i-9FyRVBXwEd7kfT3fz9WtG5" type="h1">
            En karensdag efter 14 dagars sjukskrivning
          </head>
          <p xml:id="i-Wmyin7YwQsb7pz4jrsLnXi">
            Sjukförsäkringssystemet är avgörande för människors trygghet
            och möjlighet till försörjning vid kort eller långvarig sjukdom.
            För att värna sjukförsäkringen, tilltron till dess finansiering
            och de offentliga finanserna krävs att sjukförsäkringen präglas
            av en hög grad av kostnadskontroll. Bara mellan 2014 och 2015
            ökade kostnaden för sjukförsäkring med 4 miljarder kronor. Prognosen
            är att kostnaden ska växa med ytterligare ca 10 miljarder kronor
            fram till år 2019. Åtgärder behöver genomföras för att dämpa denna
            kostnadsökning och upprätthålla kostnadskontrollen. Regeringen
            genomför i stället åtgärder som ytterligare ökar kostnadstrycket
            genom att avskaffa den bortre parentesen utan att införa någon
            annan form av avstämning som behövs för att hjälpa den försäkrade
            så att hen har möjlighet att återgå i arbete.
          </p>
          <p xml:id="i-2E6oQhmod2pmwLrz2nPUJQ">
            Kostnadsökningen beror både på ett ökat inflöde i försäkringen
            och en ökad varaktighet av sjukfallen. Politiken behöver möta
            detta med tydliga åtgärder. Arbetsgivare är i dag skyldiga att
            betala sjuklön till anställda som inte kan arbeta på grund av
            sjukdom. Enligt sjuklönelagen har den anställda en karensdag.
            Det innebär att ingen sjuklön betalas ut för den första sjukdagen.
            För dag 2–14 i sjukperioden är sjuklönen 80 procent av lön och
            andra anställningsförmåner som den anställda gått miste om på
            grund av sjukdomen.
          </p>
          <p xml:id="i-4ZY3i7NsTy9UFJ5zn9VHkk">
            Liberalerna föreslår att en andra karensdag införs på dag 15
            i sjukskrivningsperioden från och med 2017. Ett sådant moment
            innebär att drivkrafterna tillbaka till arbete ökar och att de
            offentliga finanserna något stärks. De statliga finanserna beräknas
            sammantaget stärkas med ca 400 miljoner kronor per år från och
            med 2017. Liberalerna avser vidare återkomma med ytterligare förslag
            för att trygga sjukförsäkringen över tid och stärka kostnadskontrollen
            genom bland annat fler kontrollpunkter.
          </p>
          <head xml:id="i-9tA7K4j4NLswe4jtHanNLa" type="h1">
            Ökad arbetslinje i arbetslöshetsförsäkringen
          </head>
          <p xml:id="i-AFsV5CVnE7Tg7gjzXzsapi">
            Liberalerna värnar arbetslöshetsförsäkringen som en omställningsförsäkring.
            Vår långsiktiga ambition är att en reformerad arbetsrätt och en
            flexiblare arbetsmarknad ska möjliggöra en förstärkt arbetslöshetsförsäkring
            i statlig regi. Vi vill se en allmän försäkring som ska ge en
            inkomstrelaterad ersättning till alla som har arbetat en viss
            tid. Vi slår vakt om att både taket och ersättningsnivån ska vara
            generösare i början, för att successivt trappas ner samtidigt
            som Arbetsförmedlingens aktivitet trappas upp och kraven på rörlighet
            utökas.
          </p>
          <p xml:id="i-14GCxEdSppWGbwGcRBRSSH">
            Regeringen har nu kraftigt höjt taken i arbetslöshetsförsäkringen
            utan att samtidigt genomföra nödvändiga strukturreformer av arbetsmarknaden.
            Allt annat lika innebär en mer generös arbetslöshetsförsäkring
            att sysselsättningsgraden i Sverige faller. Finanspolitiska rådet
            bedömer att regeringens reformer av arbetslöshetsförsäkringen
            leder till ca 27 000 färre jobb.
          </p>
          <p xml:id="i-P1iDpjGzKBpZWEgB37VdK">
            För att bidra till ökad sysselsättning och värna arbetslöshetsförsäkringen
            som en omställningsförsäkring föreslår Liberalerna att taket i
            arbetslöshetsförsäkringen därför justeras ned. Nivån på taket
            i a-kassan, samt ersättningens avtrappning, bör innehålla tydliga
            drivkrafter till att återgå i arbete.
          </p>
          <p xml:id="i-7HqtRStsawUD3eDdJ13sgz">
            Liberalerna föreslår att taket i arbetslöshetsförsäkringen under
            de 100 första dagarna av arbetslösheten uppgår till 760 kronor
            per dag för att därefter uppgå till 680 kronor per dag. Förslaget
            bedöms stärka de statliga finanserna med ca 1 600 miljoner kronor
            2017.
          </p>
          <head xml:id="i-FThewAT8AWhgChBjNAoMzR" type="h1">
            Ökad miljöstyrning i skattesystemet
          </head>
          <head xml:id="i-S3zdbf8Js7PK1LhL5de5AE" type="h1">
            Förhöjt förmånsvärde för bilar som inte är miljöbilar
          </head>
          <p xml:id="i-TKewPxmjR1jLk7bTwDLMFg">
            I Liberalernas budgetmotion för 2016 föreslogs att ett malussystem
            skulle införas där köp av nya bilar som inte är miljöbilar skulle
            belastas med en miljöavgift om 10 000 kronor. Vi föreslår nu ytterligare
            en reform för att öka miljöstyrningen i fordonsflottan. Vi föreslår
            att förmånsvärdet av bilar som inte är miljöbilar höjs med 20
            procent eller maximalt 16 000 kronor per år.
          </p>
          <p xml:id="i-Qs6rugqTeFbcRZocQvZDsd">
            På värdet av förmånen betalas socialavgifter i form av arbetsgivaravgifter
            och egenavgifter och individen betalar inkomstskatt. En höjning
            av förmånsvärdet för bilar som inte är miljöbilar innebär att
            individens beskattningsbara inkomst ökar. De offentliga finanserna
            påverkas därmed positivt av ökad intäkt från både inkomstskatt
            och arbetsgivaravgifter. Samtidigt blir företagets bolagsskatt
            lägre.
          </p>
          <p xml:id="i-PehQzfy73ais3do8MSie5">
            Enligt Skatteverkets redovisning av statistik över antalet förmånsbilar
            uppgick antalet år 2014 till 245 990. Av dessa utgjorde miljöbilarna
            11 procent. Det samlade beskattningsbara värdet av förmånsbilarna
            var samma år drygt 9,8 miljarder kronor. Sammantaget bedöms förslaget
            stärka statens finanser med ca 1 200 miljoner kronor år 2017.
          </p>
          <head xml:id="i-C4N5Wc8xc8VUgWaHScnEAT" type="h1">
            Avvecklade stöd till diesel i jordbruket
          </head>
          <p xml:id="i-PgvdD7LWHhwwriUnV49mFu">
            Regeringen har med start 2016 i det närmaste fördubblat dieselsubventionerna
            till jordbruket. Liberalerna driver istället tydligt på för att
            jordbrukspolitiken ska ha ett tydligt hållbarhetsperspektiv. Jordbruket
            ska i likhet med andra sektorer bära sina egna miljö- och klimatkostnader,
            men också ersättas för kollektiva nyttigheter som naturvård samt
            bevarande av den biologiska mångfalden. Därigenom förstärks drivkrafterna
            för effektivisering och klimatsmart teknik.
          </p>
          <p xml:id="i-BoEGTzhTi5sQwZXuPieQ2W">
            För att öka drivkrafterna för jordbruket att ytterligare bidra
            till klimatomställningen bör nedsättningen av energiskatten på
            diesel för arbetsmaskiner i jordbruks-, skogsbruks- eller vattenbruksverksamhet
            inte byggas ut utan istället avskaffas över en tvåårsperiod. I
            dag gäller att dieselbränsle som används i arbetsmaskiner i yrkesmässig
            jordbruks-, skogsbruks eller vattenbruksverksamhet har en nedsättning
            motsvarande 1,70 kronor per liter. Den bör avskaffas i två lika
            stora steg åren 2017 samt 2018. För 2017 innebär förändringen
            att statens skatteintäkter ökar med ca 400 miljoner kronor.
          </p>
          <head xml:id="i-93HsHZPCN6A9uBhqqjVn3V" type="h1">
            Övriga budgetförstärkningar inklusive aviserade och av Liberalerna
            godtagna skattehöjningar
          </head>
          <head xml:id="i-SSCo4DGYjVZUVSvghmaKCr" type="h1">
            Avdragsförbud för ränta på vissa efterställda skuldförbindelser
          </head>
          <p xml:id="i-6UgXa5dTAtFW76mCghwX5V">
            Regeringen har aviserat ett lagförslag om ändrad beskattning
            av efterställda skuldförbindelser. I korthet får efterställda
            skuldförbindelser i dag ingå i finansföretags kapitalbas enligt
            tillsynsförordningen och Solvens II-direktivet. Förändringen innebär
            att sådana efterställda skuldförbindelser vid beskattningen betraktas
            som eget kapital, och att ränteutgifter på dessa skuldförbindelser
            därför inte längre skulle kunna dras av. Förslaget ökar den skattemässiga
            neutraliteten mellan finansiering med eget kapital och finansiering
            med efterställda skuldförbindelser i finanssektorn. Förslaget
            ger dessutom företag i finanssektorn incitament att öka sin soliditet.
            Det ökar i sin tur finanssektorns motståndskraft i finanskriser.
            Förslaget beräknas leda till en ökning av bolagsskattebasen om
            drygt 6 miljarder kronor. Det innebär i sin tur att förslaget
            beräknas öka de statliga skatteintäkterna med 1 380 miljoner kronor
            årligen från 2017.
          </p>
          <head xml:id="i-9fnTpYdwRXDzsUDPUnnjxn" type="h1">
            Avskaffad ränta på skattekontot
          </head>
          <p xml:id="i-7o4mCLqi6v2h1gqmH7hR5w">
            Skatteverket har under senare tid sett flera tecken på att skattekontot
            har börjat användas som sparkonto. Det innebär att skattekontot
            används på ett sätt det inte är avsett för. Vidare får Riksgäldskontoret
            svårt att beräkna det framtida lånebehovet. På grund av det för
            närvarande låga ränteläget i samhällsekonomin tillgodoses därför
            den svenska statens upplåningsbehov nu till en högre kostnad än
            vad som vore möjligt vid alternativ upplåning. För att motverka
            detta bör nuvarande ränta, som motsvarar en skattepliktig ränta
            på 0,72 procent för aktiebolag eller 0,80 procent för fysiska
            personer, avskaffas från och med 2017. Förslaget beräknas stärka
            de statliga finanserna med ca 730 miljoner kronor 2017.
          </p>
          <head xml:id="i-JM6SGxp9NdftADicJWSr9s" type="h1">
            Kemikalieskatt
          </head>
          <p xml:id="i-X4QvCoVkrHjLXCSyo7cdXY">
            Liberalerna föreslår att en kemikalieskatt införs i enlighet
            med huvuddragen i SOU 2015:30. Denna ståndpunkt har nu också regeringen
            anslutit sig till. Huvudmotivet för ett sådant ekonomiskt styrmedel
            är att minska förekomsten av eller risken för exponering och spridning
            av miljö- och hälsofarliga ämnen från olika varugrupper. Den föreslagna
            skatten på viss elektronik är utformad på så sätt att sådana varor
            som används ofta i hemmiljö och därmed orsakar risk för att vissa
            farliga ämnen tillförs människors hemmiljö ska vara föremål för
            beskattning. Bland annat omfattas spisar, mikrovågsugnar, kylskåp,
            frysskåp, maskiner, tvättmaskiner och torktumlare. Reformen innebär
            sammantaget en statsfinansiell förstärkning på ca 2 300 miljoner
            kronor 2017 och framåt.
          </p>
          <head xml:id="i-PSe1nKirR5R25APfB4PQtv" type="h1">
            Justerad alkoholskatt
          </head>
          <p xml:id="i-N7KjT3Cc7Fcoq5TwmYi3n9">
            Regeringen har aviserat att punktskatterna på öl, vin, andra
            jästa drycker än vin och öl samt mellanklassprodukter höjs med
            4 procent och punktskatten på etylalkohol höjs med 1 procent.
            Liberalerna ansluter sig till förslaget. Realpriset på alkoholhaltiga
            drycker har minskat sedan 1998 även medräknat de skattehöjningar
            som skett 2008, 2014 och 2015. Den oregistrerade konsumtionen
            av alkohol bedöms även den ha minskat sedan 2004, vilket annars
            kunde talat emot en ytterligare höjning. För Liberalerna är höjningen
            av punktskatterna motiverade av både fiskala skäl och folkhälsoskäl.
            Höjningen bedöms medföra ökade skatteintäkter om 390 miljoner
            kronor 2017.
          </p>
          <head xml:id="i-WJAA16pvvNHuqEM4yKDJDb" type="h1">
            Höjd fastighetsskatt på kommersiella lokaler
          </head>
          <p xml:id="i-FDq6XB64ymooaoFQNuymFe">
            Statlig fastighetsskatt betalas för fastigheter som inte innehåller
            bostäder, och som vid fastighetstaxeringen betecknas som småhusenhet,
            lantbruksenhet med obebyggd tomtmark, ägarlägenhetsenhet, hyreshusenhet,
            industrienhet eller elproduktionsenhet. Skattesatsen för kommersiella
            lokaler är i dag 1 procent. Kommersiella lokaler har sammantaget
            en något lägre beskattning än andra sektorer. I syftet att stärka
            det offentligfinansiella sparandet är det därför rimligt att justera
            upp den statliga fastighetsskatten på kommersiella lokaler med
            0,5 procentenheter från 2017. Förändringen beräknas sammantaget
            innebära en statsfinansiell förstärkning om ca 3 100 miljoner
            kronor från 2017 och framåt.
          </p>
          <head xml:id="i-7UN1aMn9vThNdrPpaPWMrB" type="h1">
            Politikens inriktning
          </head>
          <head xml:id="i-CXsJTcJnnzfUn7Z8Rp5sgk" type="h1">
            Utgiftsområde 1: Rikets styrelse
          </head>
          <p xml:id="i-KzCPXuXeu8jcpyXNxjRjmP">
            I utgiftsområde 1 ingår bl.a. utgifter för statschefen, riksdagen,
            riksdagens ombudsmän (JO), Sametinget, Regeringskansliet, länsstyrelserna
            samt demokratipolitik, nationella minoriteter och medier.
          </p>
          <p xml:id="i-MzYp1TxNEBnbMzsCS8JtvP">
            I höstens budgetmotion föreslog Liberalerna bland annat satsningar
            för ökad rättssäkerhet och stärkt integritetsskydd genom höjda
            anslag till JO och Datainspektionen, samt satsningar inom minoritetspolitiken
            och för den nationella minoriteten romer. Vidare gjordes vissa
            begränsningar av höjningen av anslaget till länsstyrelserna för
            att ge utrymme till andra satsningar. De huvudsakliga prioriteringarna
            i budgetmotionen för 2016 är fortfarande desamma och utgör ett
            underlag i Liberalernas pågående utvecklingsarbete.
          </p>
          <p xml:id="i-DgKx3dbRiTwDQsDoQQVtAF">
            Sverige har alltid varit ett land med etnisk mångfald och många
            språk. Liberalernas minoritetspolitik handlar om att stärka individens
            rätt att använda sitt minoritetsspråk och vara delaktig i sin
            kultur. Därför är Liberalerna pådrivande för att förbättra individens
            tillgång till undervisning, kultur och välfärdstjänster på sitt
            minoritetsspråk. Under alliansregeringen ökade antalet kommuner
            som ingick i förvaltningsområdena kraftigt och rätten till undervisning
            i minoritetsspråk har förbättrats. Liberalerna står fast vid att
            det är angeläget att förvaltningsområdena ska kunna fortsätta
            utökas utan att anslutningen av nya kommuner sker på bekostnad
            av sänkta ambitioner och försämrade förutsättningar för de kommuner
            som tidigare ingått.
          </p>
          <p xml:id="i-7ap1ZFgGLicfBCsp3QYa1R">
            Den romska minoriteten har under historiens gång utsatts för
            omfattande övergrepp och kränkningar, och många romer befinner
            sig fortfarande i utanförskap. Alliansregeringen inrättade ett
            särskilt budgetanslag för långsiktigt arbete för romsk inkludering.
            Ett långsiktigt genomförande av denna strategi kräver långsiktiga
            och uthålliga åtaganden.
          </p>
          <p xml:id="i-Ppzxyzyo2sKN6ufuxaj9vp">
            Den öppna demokratin behöver värnas. Den våldsbejakande extremismen,
            som främst förekommer inom islamistiska våldsbejakande miljöer,
            den vänsterautonoma miljön samt den högerextrema vit makt-miljön,
            hotar såväl demokratins institutioner som människors liv och frihet.
            Därför behövs långsiktiga och uthålliga insatser, vad gäller både
            att förhindra och bekämpa brottsliga handlingar och att förebygga
            våldsbejakande extremism. Liberalerna vet att detta arbete även
            kräver mer av samarbete mellan demokratiska länder.
          </p>
          <p xml:id="i-QF8yVQuBPdaqJyNCmLcAaW">
            Regeringen gör i tilläggsbudgeten för 2016 vissa tillfälliga
            satsningar för att stärka demokratin och motverka olika slags
            extremism. Däremot är det tystare om vilka långsiktiga satsningar
            som behövs.
          </p>
          <p xml:id="i-7jPY16Dq1SuGHiK6fnEmky">
            Som redovisas i avsnittet En samlad politik för utsatta områden
            lägger Liberalerna i denna motion fram finansierade förslag till
            ökade anslag för insatser mot våldsbejakande extremism. Denna
            satsning är långsiktig och ger bättre förutsättningar för att
            bygga upp ett uthålligt arbete, särskilt i de utsatta områden
            som i dag står för en stor andel av de personer som reser från
            Sverige för att ansluta sig till Daish och andra terrorgrupper.
            Utöver de åtgärder som ligger inom ramen för detta utgiftsområde
            anser Liberalerna även att det krävs skärpt lagstiftning, bland
            annat vad gäller möjligheten att dra in passet för den som försöker
            ansluta sig till terrorgrupper, och ökat internationellt samarbete
            mot våldsbejakande extremism. Vår syn på rättsväsendets arbete
            redovisas även under utgiftsområde 4.
          </p>
          <head xml:id="i-DSpFU2QyyUcLKgPkDozAiL" type="h1">
            Utgiftsområde 2: Samhällsekonomi och finansförvaltning
          </head>
          <p xml:id="i-PZWEkotCMX5ASHWE9xZeKv">
            Utgiftsområde 2 omfattar politiken för finansmarknaden och den
            statliga förvaltningspolitiken.
          </p>
          <p xml:id="i-YbCp2hfrNYKNrJKoocAS2Q">
            I höstens budgetmotion prioriterade Liberalerna på utgiftsområdet
            ökade medel till Finanspolitiska rådet. På utgiftsområdet fanns
            också vissa beräkningstekniska anslag uppförda. Bland annat presenterade
            Liberalerna en reducering av myndigheternas rikthyror i syfte
            att bidra till en fortsatt effektivisering av myndigheternas lokalförsörjning.
            Prioriteringarna i budgetmotionen för 2016 ligger i huvudsak fast
            och utgör ett underlag i det pågående ekonomisk-politiska utvecklingsarbetet.
          </p>
          <p xml:id="i-9ikaGbmatYQywDG26pnGB8">
            Inom finansmarknadspolitiken är det fortsatt centralt att minska
            risken för att det finansiella systemet drabbas av allvarliga
            problem. Liberalerna vill se ett stabilt finansiellt system som
            präglas av högt förtroende med väl fungerande marknader som tillgodoser
            hushållens och företagens behov av finansiella tjänster samtidigt
            som det finns ett högt skydd för konsumenter. Det finns i dessa
            perspektiv särskilt skäl att överväga vidare åtgärder för att
            dämpa hushållens skuldsättning.
          </p>
          <p xml:id="i-2boQ7w3ngVcE6bRgmoSo3H">
            Liberalerna välkomnar ett allt närmare europeiskt samarbete på
            detta område. De senaste åren har vi sett en snabb utveckling
            där det i EU under 2015 fullt ut etablerades en gemensam tillsynsmekanism
            för banker, en gemensam resolutionsmekanism för banker och en
            gemensam resolutionsfond. Sverige bör inte ställa sig utanför,
            utan söka medlemskap i denna så kallade bankunion.
          </p>
          <p xml:id="i-Ayid2Pn1WxtsLHwzp9xMGx">
            Liberalerna har tidigare föreslagit att myndigheten Finanspolitiska
            rådet får en stärkt finansiering och ett utvidgat uppdrag. Detta
            står vi fast vid. Myndigheten har sedan 2007 i uppgift att oberoende
            granska regeringens politik, dess budgetpropositioner och regeringens
            ekonomiska bedömningar. Vår erfarenhet är att rådet ger nödvändig
            stadga åt den finanspolitiska debatten. Finanspolitiska rådet
            har dock gett uttryck för att myndighetens tilldelade anslag inte
            ger möjlighet till en uthållig och oberoende verksamhet av tillräckligt
            hög kvalitet.
          </p>
          <p xml:id="i-9TZNU8tJjHnqppFCbcpeR3">
            Vi vill också att rådets uppdrag utvidgas. Det är rimligt att
            myndigheten, åtminstone översiktligt, granskar och utvärderar
            oppositionspartiernas ekonomiska politik och dessas effekter för
            de offentliga finanserna, sysselsättningen och fördelningspolitiken.
          </p>
          <p xml:id="i-MSGjDuzGZWuxLrh4vvhUyE">
            Den statliga förvaltningspolitiken ska bedrivas så att den svenska
            offentliga sektorn fortsätter att vara en av världens mest effektiva.
            Anslagen för myndigheternas verksamheter höjs varje år i takt
            med att pris- och lönenivåerna i samhället ökar. För att ge ett
            ökat effektiviseringstryck och ta tillvara besparingsmöjligheter
            hos myndigheterna föreslår Liberalerna fortsatta reduceringar
            av denna så kallade pris- och löneomräkning.
          </p>
          <p xml:id="i-81PAwqhSrXXZ7JrnSsMarx">
            Liberalerna ser flera möjligheter till fortsatt effektivisering
            av myndigheternas lokalförsörjning. Som tidigare aviserats i bland
            annat Alliansens budgetmotion för 2015 finns det besparingspotential
            i myndigheternas lokalkostnader. Ekonomistyrningsverket (ESV)
            har bl.a. föreslagit en metod för att begränsa anslagsmedlen för
            de myndigheter som disponerar lokaler i centrala Stockholm. Metoden
            innebär att rikthyran för Stockholm innanför tullarna ska reduceras
            till 80 procent av den fastställda rikthyran från och med ett
            visst beräkningsår. Metoden bör tillämpas vid första möjliga tillfälle
            att teckna om avtalet.
          </p>
          <p xml:id="i-8qbgGAK3Ki1BAAid5UWKqY">
            Det finns myndigheter som av olika skäl inte har möjlighet eller
            är lämpliga att vara lokaliserade i andra lokaler eller andra
            områden. Exempelvis museer som Nationalmuseum och Waldemarsudde
            eller myndigheter som t.ex. Regeringskansliet och Kungliga biblioteket
            föreslås utgöra undantag från den nya beräkningsmetoden.
          </p>
          <p xml:id="i-4oJNmgKXjxfaEj281FrZER">
            Den allmänna inriktningen är att ESV bör få en starkare roll
            än i dag i att styra mot kostnadseffektiva lokallösningar. Utgångspunkten
            ska vara att nya myndigheter i första hand bör lokaliseras utanför
            Stockholms län samt att befintliga myndigheter i centrala Stockholm
            i fler fall bör överväga alternativa placeringar i exempelvis
            närförorter.
          </p>
          <head xml:id="i-2U9J5kwv8oE2p5ZpgV7roa" type="h1">
            Utgiftsområde 3: Skatt, tull och exekution
          </head>
          <p xml:id="i-Psxss3RCW2DtNjJxzW27ss">
            Utgiftsområdet omfattar huvuduppgifterna beskattning, uppbörd
            av skatt, tull och avgifter samt verkställighet och indrivning
            av skatter och avgifter.
          </p>
          <p xml:id="i-4ec8Cfpnoz9mATykVFvoSr">
            En väl fungerande skatteadministration och skatteuppbörd är central
            i ett välfungerande samhälle. Medborgarnas förtroende för skattesystemet
            är avgörande för möjligheten att upprätthålla finansieringen av
            den offentliga sektorn. Regeringens förändringar på skatteområdet
            riskerar här i flera fall att försämra skattesystemets legitimitet
            och den långsiktiga skattemoralen. Försämringen av ROT-avdraget
            riskerar, som påpekats av bland annat ESV, att leda till ökat
            svartarbete.
          </p>
          <p xml:id="i-PUnS3RC4FMSGiisUDRnuPd">
            I höstens budgetmotion föreslog Liberalerna ökade anslag till
            Skatteverket och Tullverket för att möjliggöra administration
            av den kemikalieskatt som partiet vill införa. Anslagshöjningarna
            följer de rekommendationer som gavs i betänkandet SOU 2015:30.
            Prioriteringen i budgetmotionen för 2016 ligger i huvudsak fast
            och utgör ett underlag i vår pågående politikutveckling.
          </p>
          <p xml:id="i-YDvz766S5RK1u3rF6LKUi7">
            Myndigheterna inom utgiftsområdet ska underlätta för medborgare
            och företag att göra rätt för sig. Medborgare och företag som
            kommer i kontakt med myndigheterna ska få en enhetlig behandling
            och de ska känna förtroende för rättssäkerheten i regelsystemen.
            Detta ska gälla oavsett exempelvis geografisk hemvist, kön, funktionsnedsättning,
            religion eller etnisk bakgrund.
          </p>
          <p xml:id="i-46iVpyy4Pv6rQgovVwbP94">
            De regelverk och rutiner som myndigheterna själva ansvarar för
            ska vara så enkla som möjligt. För att medborgare och företag
            ska känna stort förtroende för verksamheten är det väsentligt
            att myndighetsutövningen är enhetlig och rättssäker. Det gäller
            till exempel handläggningstider och rättstillämpning. Myndigheterna
            inom området ska därför fortsätta att prioritera insatser för
            att ytterligare förbättra enhetligheten och rättssäkerheten.
          </p>
          <p xml:id="i-SUSbcpMrDNy5gxzm24Uoe2">
            Medborgarens kontakt med myndigheter inom området bör även förbättras
            genom ett fortsatt arbete för att tillgodogöra sig myndighetsservice
            på elektronisk väg. Hit hör exempelvis tjänsten Mina meddelanden.
            Vid årsskiftet 2015/16 hade över 300 000 personer anslutit sig
            till tjänsten som innebär att de kan ta emot sin myndighetspost
            elektroniskt på ett säkert sätt. En rapport från Inspektionen
            för socialförsäkringen bedömer att så kallad onödig efterfrågan
            (dvs. ärenden som kommer in till myndigheten efter att medborgarens
            tidigare kontakter eller informationssökning inte har lett till
            önskat resultat) uppgår till hela 41 procent vid kontakter med
            Skatteverkets skatteupplysning gällande samtal om beskattning
            och folkbokföring. Detta visar tydligt att det återstår ett arbete
            för att förbättra utformningen av blanketter och webblösningar,
            särskilt med avseende på språket.
          </p>
          <p xml:id="i-MvwLKsJhhuU3XbRKKhdxor">
            Den kartläggning Skatteverket genomfört inom ramen för regeringsuppdraget
            om jämställdhetsintegrering ligger helt i linje med Liberalernas
            prioriteringar om ett likartat bemötande i myndighetskontakter
            oavsett kön. Kartläggningen visade att förbättringar kunde ses
            i riktning mot ett mer jämställt bemötande jämfört med den kartläggning
            som genomfördes 2007. Viss skillnad mellan kvinnor och män finns
            dock fortfarande i kontakt mellan medborgare och myndighet i samtal
            med Skatteupplysningen eller vid besök på servicekontoren. Det
            är centralt att Skatteverket fortsätter arbetet i denna del.
          </p>
          <p xml:id="i-VeByFyquSprnZWkDqrAtfp">
            De öppna gränserna och en alltmer globaliserad ekonomi gör att
            hoten mot befintliga skattebaser ökar. Sverige har att förhålla
            sig till behovet av internationellt konkurrenskraftiga skatter,
            såväl i utformning som nivåer. Den senaste tidens uppmärksammade
            exempel på skatteflykt och misstänkta skattebrott accentuerar
            också behovet av tillräckliga regelverk och resurser för att mota
            sådana yttringar. Liberalerna här har här föreslagit bland annat
            en vidare definition av begreppet högriskkund i svensk penningtvättslagstiftning
            vilket skulle tvinga banker och finansinstitut att vidta ytterligare
            åtgärder och kontroller. Det är fortsatt viktigt att myndigheterna
            inom utgiftsområdet samverkar med andra myndigheter, såväl svenska
            som utländska.
          </p>
          <p xml:id="i-XDFV5eeCK8ZhzM2BWnLhp8">
            Inom tullområdet vill Liberalerna markera vikten av att Sverige
            fullt ut deltar i och aktivt verkar för fler EU-gemensamma lösningar.
            Den unionstullkodex som börjar tillämpas den 1 maj 2016 är i detta
            perspektiv mycket välkommen.
          </p>
          <p xml:id="i-G5DvM37VLczg5To4z1iiG1">
            För Tullverket ska målet för utgiftsområdet uppnås genom en avvägning
            av mål. Verket ska dels eftersträva säkerhet i leveranskedjan
            och förebygga och bekämpa brottslighet inom tullområdet samt verkställa
            uppbörden av beslutade tullsatser, skatter och avgifter, dels
            eftersträva att medborgare och företag känner förtroende för Tullverkets
            verksamhet, i synnerhet att tullförfarandet ska vara enkelt och
            obyråkratiskt. För Liberalerna är internationalisering, utbyten
            och handel positiva och för samhällets utveckling helt avgörande
            företeelser. Detta ställer särskilda krav på en väl fungerande
            och rättssäker utövning av myndighetsutövning av tullkaraktär.
          </p>
          <p xml:id="i-4VAsMea8nStF73MnyRRjfW">
            Om TTIP-förhandlingarna leder till att ett transatlantiskt frihandelsavtal
            tecknas under mandatperioden finns det anledning att se över Tullverkets
            förändrade förutsättningar. Detta gäller i synnerhet de förändringar
            i handelsflöden som kan tänkas uppstå vid ett förändrat regelverk
            och de förändrade behov som följer för kontroll av klareringar
            och bedömning av uppbörd.
          </p>
          <p xml:id="i-GexeFM66U8qCZ8NGVRTJY2">
            Detta frihandelsavtal är avgörande för den globala ekonomiska
            utvecklingen och stärkandet av flera av de länder som är ledande
            i arbetet för spridandet av liberala värden och mänskliga rättigheter.
            Ett av mandatperiodens främsta politiska mål bör därför vara undertecknandet
            av ett TTIP-avtal. Liberalerna avser därför att noggrant följa
            på vilket sätt ett sådant avtal kan påverka Tullverkets behov
            och förutsättningar.
          </p>
          <head xml:id="i-UNC2Vz3jzMN554f3BKnFDQ" type="h1">
            Utgiftsområde 4: Rättsväsendet
          </head>
          <p xml:id="i-PEDFMzVV8AtWzhVhNGSc4c">
            I utgiftsområde 4 ingår myndigheter inom polisen och åklagarväsendet,
            domstolsväsendet samt kriminalvården. Dessutom ingår Rättsmedicinalverket,
            Brottsförebyggande rådet, Brottsoffermyndigheten, Säkerhets- och
            integritetsskyddsnämnden, Domarnämnden och Gentekniknämnden.
          </p>
          <p xml:id="i-BVosfMQy4PVcUCkk99oxr1">
            På rättsområdet finns stora utmaningar till följd av omvärldsutvecklingen.
            Liberalerna anser att det nu är dags att planera för en kraftig
            utbyggnad av polisen. Detta är motiverat av den kraftigt ökande
            befolkningen, det förändrade omvärldsläget med förhöjd hotbild
            mot Sverige, ökad arbetsbelastning till följd av den höga migrationen
            samt utmaningarna med att motverka brott i särskilt utsatta bostadsområden
            och samtidigt klara en god polisiär närvaro i hela Sverige.
          </p>
          <p xml:id="i-TcbZpqWbMeY55uJk85qXGM">
            Våra förslag, som redovisas närmare i avsnittet Fler poliser
            och effektivare brottsutredningar, innebär att 2 500 nya poliser
            tillförs Polismyndigheten fram till utgången av 2020. Förslaget,
            som är det mest omfattande av de kostnadssatta utbyggnadsalternativ
            som Polismyndigheten lagt fram, är fullt finansierat inom ramen
            för Liberalernas budgetalternativ. För att frigöra resurser för
            polisiärt arbete föreslår vi därutöver utökade medel till Polismyndigheten
            för fler civilanställda.
          </p>
          <p xml:id="i-VNuVid2jpt3kiLZU5ajDfx">
            Den utbyggnad som Liberalerna föreslår kommer att ge polisen
            väsentligt förbättrade möjligheter att klara sin uppgift. Polismyndigheten
            har själv konstaterat att behovet av nya poliser är särskilt stort
            inom ingripandeverksamheten, den brottsförebyggande verksamheten,
            gränspolisverksamheten och utredningsverksamheten. Därutöver behöver
            fler poliser tillföras bl.a. underrättelseverksamheten och arbetet
            mot den grova organiserade brottsligheten.
          </p>
          <p xml:id="i-KybF1zsBWEpUoZVPq8i4En">
            Liberalerna föreslår även att beredskapspolisen återupprättas.
            Beredskapspolisen, som fanns fram till 2012, ska kunna fungera
            som en reservpolis som kallas in vid kriser eller andra situationer
            när den ordinarie samhällsorganisationen är som mest ansträngd.
            Skogsbranden i Västmanland 2014, flyktingkrisen hösten 2015 och
            de tillfälliga gränskontrollerna som vid det här laget pågått
            i närmare ett halvår är tre aktuella exempel på situationer när
            det hade varit av stort värde att kunna utnyttja beredskapspolisen
            som en extra resurs. I avsnittet Fler poliser och effektivare
            brottsutredningar lägger vi fram vårt förslag på att fram till
            2019 års utgång bygga upp en beredskapspolis på totalt 5 000 personer.
            Organisationen ska ha god täckning i alla polisregioner och län.
          </p>
          <p xml:id="i-XrDast9RRQRUESfsDAupo">
            Liberalerna har drivit på för den nya lagstiftningen mot att
            ta emot utbildning i terrorverksamhet och mot terrorresor. Vi
            anser dock att ytterligare steg behöver tas, bland annat vad gäller
            att se över passlagstiftningen samt utvidga kriminaliseringen
            av medverkan i stödfunktioner knutna till terrorverksamhet. Det
            är av största vikt att reformer av lagstiftningen sker med full
            respekt för grundläggande rättssäkerhetsprinciper och de medborgerliga
            fri- och rättigheterna enligt Europakonventionen.
          </p>
          <p xml:id="i-KTGjWKArKEYXWLF2S4ZgCD">
            Ytterligare riktade insatser behöver även göras för att motverka
            våldsbejakande extremism samt bekämpa terrorism och rekrytering
            till terrornätverk. Redan i höstbudgeten avsatte Liberalerna ökade
            resurser till Polismyndigheten för bekämpningen av våldsbejakande
            radikalisering och rekrytering till terrornätverk på lokal nivå,
            och därtill öronmärktes ytterligare medel för stöd till lokalt
            arbete för att förebygga radikalisering till våldsbejakande extremism.
            Vidare förstärktes Åklagarmyndighetens resurser på området. Dessa
            prioriteringar i budgetmotionen för 2016 ligger i huvudsak fast
            och utgör ett underlag i det pågående ekonomisk-politiska utvecklingsarbetet.
            Enligt vår bedömning brister regeringens åtgärder fortfarande
            i såväl finansiering som långsiktighet. Vi tillför därför i denna
            motion ytterligare medel för att motverka våldsbejakande extremism,
            något som utvecklas närmare i avsnittet En samlad politik för
            utsatta områden.
          </p>
          <p xml:id="i-BmGJogK5cUXT2ENZc3DQij">
            Liberalerna har varit pådrivande för att polisverksamheten 2015
            samlades i en nationell myndighet. Den nya polisorganisationen
            brottas med problem i inkörningsfasen, bland annat vad gäller
            att målsättningen att få ut mer resurser till den lokala nivån
            ännu inte har fått genomslag. Det är angeläget att arbetet med
            att nå ökad lokal närvaro drivs vidare med full kraft. En prioriterad
            uppgift är nu att fler brott ska klaras upp och leda till att
            gärningsmannen får en påföljd. För att polis och åklagare ska
            kunna utreda fler brott behövs specialisering och tydligare ansvarsfördelning.
            Vi vill ha fler civila utredare med expertkunskaper, till exempel
            inom it-brott eller ekonomisk brottslighet, något som bland annat
            skulle möjliggöras med Liberalernas satsning på fler civilanställda.
          </p>
          <p xml:id="i-Gn3S2LhrRzqQaUo2N9tqNV">
            En synlig och lokalt närvarande polis är A och O för att allmänheten
            ska känna sig trygg. Det är lika viktigt i våra storstäder som
            på mindre orter och landsbygd. Övergången till lokalpolisområden
            får inte leda till att den lokala förankringen minskar, utan det
            är tvärtom av stor betydelse att polisens samarbete med andra
            aktörer i lokalsamhället ökar. Liberalerna har verkat för att
            lokala poliskontor inrättats i utsatta stadsdelar där otryggheten
            är stor, och utvärderingar från Brottsförebyggande rådet visar
            att de har effekt. Även det lokala arbetet mot våldsbejakande
            extremism förutsätter en god lokal närvaro från polisen. Detta
            är av särskild betydelse för ett framgångsrikt arbete i de utsatta
            stadsdelar som står för en hög andel av de svenskar som rest utomlands
            för att ansluta sig till Daish och andra terrorgrupper.
          </p>
          <p xml:id="i-4QBajSGVuN4uESSffNRrRj">
            Brottsförebyggande rådets undersökningar visar att andelen ungdomar
            som begår brott har minskat tydligt på senare år. Det viktigaste
            är att arbeta förebyggande och snabbt fånga upp ungdomar i riskzonen.
            Socialtjänst, polis, skola och andra aktörer måste ha ett tätt
            samarbete. Så kallade sociala insatsgrupper, där olika aktörer
            samordnar sina insatser för unga på väg in i en kriminell livsstil,
            har visat sig framgångsrik och behöver spridas över landet.
          </p>
          <p xml:id="i-DNA9fjAHZJPdeLKX8bDL9b">
            Skyddet mot sexualbrott och brott i nära relationer måste stärkas
            ytterligare. Vi vill komplettera sexualbrottslagstiftningen med
            en separat bestämmelse om sexuella handlingar som genomförs utan
            en persons samtycke. Även den som borde ha förstått att det inte
            funnits något samtycke ska kunna dömas. Liberalerna vill även
            skärpa lagstiftningen om kontaktförbud och få en ökad användning
            av elektronisk fotboja. I särskilt allvarliga fall ska kontaktförbudet
            kunna gälla en hel kommun, så kallad omvänd kommunarrest. Det
            är gärningsmannens rörelsefrihet som ska begränsas, inte offrets.
          </p>
          <p xml:id="i-3knWUWcQK55KZNGwYWo96D">
            Det hedersrelaterade förtrycket är ett konkret hot mot friheten
            för tiotusentals människor i Sverige, främst flickor och kvinnor
            men även pojkar och män. Vi vill införa högre straff för hedersbrott,
            en ”lex Fadime”, genom att hedersmotiv ses som en försvårande
            omständighet vid bedömningen av ett brotts straffvärde. Den som
            lever med en allvarlig hotbild ska kunna få permanent skyddad
            identitet.
          </p>
          <p xml:id="i-4324FLsEr33RUJhyccmUko">
            Hatbrott fortsätter att vara ett allvarligt problem för individer
            och grupper som är utsatta för andras fördomar på grund av religion,
            sexuell läggning, hudfärg eller någon annan personlig egenskap.
            Hatbrott måste hanteras mer professionellt och de drabbades förtroende
            för polisen och rättsväsendet måste höjas så att fler människor
            vågar anmäla, berätta om vad de utsatts för och kan utgå från
            att myndigheterna går till botten med anmälningarna. Straffskärpningsregeln
            för hatbrott måste fungera på det sätt som är tänkt. Därför behöver
            det göras en utvärdering av domar i hatbrottsmål för att få klarhet
            i vilka faktorer som gör att hatbrottsbestämmelsen inte alltid
            kommer till användning trots att det hade varit möjligt.
          </p>
          <p xml:id="i-F5fo8882XSPkT8UnMsrRRb">
            Rekryteringen till uppdraget som nämndeman i första instans behöver
            breddas, så att fler nämndemän har annan bakgrund än partipolitisk.
            I högre instans ska målen enbart avgöras av lagfarna domare.
          </p>
          <p xml:id="i-QCMSYdqnufdZbKfqVFr5ZY">
            Insatserna mot den organiserade brottsligheten behöver byggas
            ut och det internationella samarbetet förstärkas. Liberalerna
            ser brottsbekämpningen som en huvuduppgift för EU. Vi vill utveckla
            polissamarbetet Europol till ett Europas FBI, en europeisk polismyndighet
            med befogenhet att utreda allvarliga brott där flera länder berörs.
            Vi stöder också förslaget om att ta ett första steg mot en europeisk
            åklagarmyndighet, som i förlängningen kan få befogenhet att samordna
            brottsutredningar mot grov organiserad brottslighet som opererar
            över gränserna inom EU.
          </p>
          <head xml:id="i-CcMjwj1EfHQ8cfcH1436zL" type="h1">
            Utgiftsområde 5: Internationell samverkan
          </head>
          <p xml:id="i-DAtmRB5TJWLoQ9PyaqAdc2">
            Utgiftsområde 5 rymmer en rad frågor med anknytning till Sveriges
            relationer till, och överenskommelser med, andra stater och internationella
            organisationer. Här ingår bland annat freds- och säkerhetsfrämjande
            verksamhet och forskning, andra insatser som rör säkerhetspolitik
            och nedrustning samt samarbetet inom Norden, Östersjöregionen,
            EU, Nato och FN. Två myndigheters verksamhet faller inom utgiftsområdets
            ram: Inspektionen för strategiska produkter och Svenska institutet.
          </p>
          <p xml:id="i-H3Wrhi81c8QcjGCu32jX3U">
            För Liberalerna har det alltid varit en självklarhet att Sverige
            ska vara en del av det internationella samarbetet. Sveriges säkerhet
            tryggas bäst i samarbete med andra. Till skillnad från regeringen
            menar vi att det ryska agerandet måste få konsekvenser också för
            Sveriges säkerhetspolitiska vägval. Ryssland har sedan länge utgått
            från att Sverige vill samverka med Nato i kris såväl som i krig.
            Samtidigt saknar vi de säkerhetsgarantier från Nato som följer
            med ett medlemskap. Säkerhetspolitiskt befinner vi oss därmed
            i ett ingenmansland. Det är en farlig position för ett litet land
            med ett utsatt läge. Liberalernas mål är en Natoanslutning under
            innevarande mandatperiod. Inget annat kan på ett lika avgörande
            sätt förbättra vår nationella säkerhet.
          </p>
          <p xml:id="i-ChV4bkFGWdjfEroLpFeJwk">
            EU är det viktigaste och mest centrala forumet för Sveriges utrikespolitik.
            Sverige ska vara en aktiv, engagerad partner som driver arbetet
            framåt, såväl när det gäller EU:s utrikespolitik som i samarbetet
            i övrigt. Sverige ska vara ett land i kärnan av EU.
          </p>
          <p xml:id="i-D47PMFyQYwytm1f8JAvrtH">
            Vi ser också att det i vår oroliga omvärld finns ett fortsatt
            stort behov av internationell kris- och konflikthanteringsförmåga.
            I arbetet för fred och säkerhet, konfliktlösning och internationell
            samverkan har Förenta nationerna (FN) en särställning. FN:s roll
            försvåras dock allvarligt av bristande effektivitet och motsättningar
            mellan demokratier och diktaturer. FN behöver reformeras för att
            bli mer handlingskraftigt och trovärdigt.
          </p>
          <p xml:id="i-VjGB5nDRrBoqvofy97H83U">
            Liberalerna vill att Sverige i EU, FN och andra internationella
            organisationer ska vara en stark röst för demokrati, mänskliga
            rättigheter och jämställdhet i en värld där dessa grundläggande
            principer är långt ifrån självklara.
          </p>
          <head xml:id="i-NGbPdRbnob86ynsFs4Nidk" type="h1">
            Utgiftsområde 6: Försvar och samhällets krisberedskap
          </head>
          <p xml:id="i-DbQhcjaMrQyxEdsLh5euJr">
            Den verksamhet som finansieras under utgiftsområde 6 kan delas
            in i områdena försvar, samhällets krisberedskap, strålsäkerhet
            samt elsäkerhet.
          </p>
          <p xml:id="i-FALTNzni3DXFmJqQw3HCPK">
            I höstbudgeten föreslog Liberalerna att anslagen till försvaret
            skulle ökas samt att värnplikten åter aktiveras för att täcka
            försvarsmaktens personalförsörjning. Dessutom vill Liberalerna
            att Sverige under innevarande mandatperiod går med i Nato för
            att garantera rikets säkerhet och bidra till våra grannländers
            säkerhet. I huvudsak ligger prioriteringarna i Liberalernas budgetmotion
            för 2016 fast och utgör ett underlag i det pågående utvecklingsarbetet
            på området.
          </p>
          <p xml:id="i-95kt13Q4CyZGV1txWXpuKG">
            Läget i Sveriges nära omvärld är under snabb försämring. Risken
            för incidenter som kan leda till militärt våld i och omkring Östersjön
            har ökat påtagligt. Behovet av åtgärder som till begränsade kostnader
            kan ge snabb effekt måste nu prioriteras.
          </p>
          <p xml:id="i-R7k7fmu8ZsfUGJwfqe4YHd">
            Mot bakgrund av detta har vi valt att i vårmotionen tillföra
            försvaret ytterligare resurser för 2017. Sammantaget innebär det
            att Liberalerna över den kommande femårsperioden avsätter totalt
            tio miljarder mer än regeringen. Vår samlade försvarspolitiska
            bedömning utvecklas närmare i avsnittet Stärk försvaret.
          </p>
          <head xml:id="i-UHum9ygLhPSvLa6zrwkTA6" type="h1">
            Utgiftsområde 7: Internationellt bistånd
          </head>
          <p xml:id="i-RRvHuDZHTBkSTKquUh8d1C">
            Under utgiftsområdet Internationellt bistånd finns sex anslag:
            biståndsverksamhet, förvaltningsanslagen för Sida, Nordiska Afrikainstitutet,
            Folke Bernadotteakademin, Riksrevisionens anslag för internationellt
            utvecklingssamarbete och anslaget för utvärdering av internationellt
            bistånd.
          </p>
          <p xml:id="i-7nQ9VFoyVgbB6fkGbGyd5P">
            Liksom för liberaler i alla tider är internationalismen en central
            värdering för Liberalerna i dag. Ett generöst bistånd är ett uttryck
            för denna värdering och en konkret form av solidaritet med människor
            i andra länder och ansvarstagande för vår omvärld.
          </p>
          <p xml:id="i-XFeT1iVBgtwBsCgZpcJtC3">
            I höstas noterade vi med oro att regeringen för andra året i
            rad, utifrån den senaste beräkningsmodellen, inte uppfyller det
            så kallade enprocentsmålet, det vill säga att en procent av bruttonationalinkomsten
            ska gå till internationellt bistånd. Liberalerna hade därför ett
            högre sammanlagt resurstillskott till det internationella biståndet
            än regeringen.
          </p>
          <p xml:id="i-6VB9d3rkXJqFucSrCS92gL">
            Sverige tar ett stort ansvar i flyktingkrisen. Vi ska vara stolta
            över att vi kunnat hjälpa. Vårt asylmottagande har till viss del
            bekostats av biståndsbudgeten. Av den 1 procent av svenskt BNI
            som ska gå till bistånd, har knappt en tredjedel avräknats. För
            oss är det dock en princip att avräkningarna inte övergår 30 procent
            av biståndsbudgeten och att avräkningarna därmed minskar när antalet
            som söker sig till Sverige blir färre. Vi ser nu med oro på att
            regeringen i vårändringsbudgeten valt att för innevarande år avräkna
            ytterligare drygt 4 miljarder kronor från biståndsbudgeten.
          </p>
          <p xml:id="i-WtkVnY9Gi2pXW2awwhmxCe">
            I höstens budget föreslog Liberalerna ett ökat anslag för att
            främja demokrati och mänskliga rättigheter genom ett s.k. demokratilyft
            där Sverige skulle stödja enskilda demokratiaktivister, vilka
            utgör centrala aktörer i övergången till demokrati i auktoritära
            länder. Vi anser fortsatt att det är centralt att Sverige genom
            sin utrikes- och biståndspolitik i högre grad än i dag stöttar
            demokratiseringsprocesser och enskilda demokratiaktivister.
          </p>
          <p xml:id="i-Hsct9Dx34q6iGx6ny9oURp">
            Demokrati och frihet är det viktigaste verktyget för att bekämpa
            fattigdom och skapa en hållbar utveckling. De fattigaste länderna
            i världen tillhör samtidigt de mest ofria. I länder där man inte
            får rösta eller uttrycka sig fritt är människor ofta även förhindrade
            att äga, handla, ärva, belåna eller fritt teckna kontrakt. Dessa
            civilrättsliga restriktioner kväver individers inneboende kraft
            och förhindrar ekonomisk utveckling. Det gäller i synnerhet för
            kvinnor. Om kvinnor i u-länder dessutom inte kan välja sina lagstiftare
            blir det inga satsningar på mödravård. Om flickor förvägras tillgång
            till utbildning är möjligheten liten att kräva samma rättigheter
            som män. Om medborgarna inte kan välja sin företrädare, kan de
            inte heller rösta fram beslutsfattare som prioriterar insatser
            för en bättre miljö. En liberal utrikespolitik är feministisk
            och aktivistisk.
          </p>
          <p xml:id="i-iS5V5RxTdbfk7toVFqLQG">
            Svenskt bistånd måste därför användas för att främja demokrati
            i enlighet med ”more for more”-principen. Stater som genomför
            demokratiska reformer, främjar mänskliga rättigheter, jämställdhet,
            öppenhet och som minskar korruption ska belönas för detta. Stater
            som fortsätter att kränka sina medborgares mänskliga rättigheter
            ska fasas ut från svenskt bistånd. Det är inte rimligt att långsiktigt
            förmedla resurser till korrupta och diktatoriska stater. Det långsiktiga
            stödet till människor som bor i diktaturer eller auktoritära stater
            ska i stället kanaliseras via internationella organisationer,
            världssamfundet, civilsamhälle eller demokratisk opposition. Det
            bör inte gå bilateralt stat till stat. Liberalerna avser att i
            höstens budget återkomma till hur denna omfördelning bör genomföras.
            Sverige måste fortsätta driva på i frågor som hos många biståndsgivarländer
            betraktas som politiskt känsliga, framför allt kvinnors rätt till
            sin kropp, sin sexualitet och rätten till fri abort – det som
            brukar beskrivas som sexuell och reproduktiv hälsa och rättigheter
            – samt hbt-personers rättigheter.
          </p>
          <p xml:id="i-7iMhi3tcCNqXPx8GwhSPxc">
            Ett tydligt exempel på kravlöst bistånd är stödet till den palestinska
            myndigheten. Det har inte hållits val på över ett decennium, korruptionen
            är omfattande, homosexuella förtrycks, kritiska röster tystas
            och antisemitisk våldspropaganda flödar utan att ansvariga reagerar.
            Trots det har Sverige inte skärpt tonen. Liberalerna menar därför
            att stödet till den palestinska myndigheten ska göras om i grunden.
            Vi avser att i höstens budget återkomma till hur en utfasning
            av det nuvarande stödet bör genomföras.
          </p>
          <p xml:id="i-P1jiC2sdaVGdiHi9AvbNZV">
            Finansiellt stöd till UNHCR borde prioriteras mot bakgrund av
            den stora utmaningen som biståndsorganisationer står inför, speciellt
            i samband med den rådande situationen i Syrien och Irak. Denna
            prioritering skulle möjliggöras genom en långsammare uppräkning
            av anslag till den gröna fonden då Sverige tidigare år gjort stora
            påfyllningar i fonden.
          </p>
          <p xml:id="i-TXXtpvP8JqzDJi6VBrPqoT">
            I skuggan av kriget i Syrien och krigsflyktingarnas enorma lidande
            har många ensamkommande barn kommit från andra länder till Europa.
            Tidigare år visar att en klar majoritet av exempelvis afghanerna
            saknar tillräckliga asylskäl och därför inte kommer att få stanna.
            I det svåra läge vi befinner oss i, med den värsta flyktingkrisen
            sedan andra världskriget, är det viktigt att Sverige tillsammans
            med EU ställer krav på återvändandeländerna att ta emot dem som
            utvisas. Exempelvis den afghanska staten är sedan länge en stor
            biståndsmottagare. Liberalernas inriktning är att se över hur
            det svenska bilaterala biståndet till den afghanska staten kan
            användas för att förbättra återvändande till landet. Samarbetet
            med International Organization for Migration (IOM) för återvändande
            behöver utvecklas för att underlätta för dem som nekats asyl att
            åka hem.
          </p>
          <p xml:id="i-GzHJbEaE1aM7wyZfskpeUb">
            Liberalerna vill minska stödet till informations- och opinionsbildande
            verksamhet i Sverige. Vi ställer oss avvisande till att regeringen
            valt att öka anslaget för informationskampanjer riktade mot svenska
            medborgare på hemmaplan samtidigt som den gör stora flyktingavräkningar
            på biståndet och minskar demokratistödet globalt.
          </p>
          <p xml:id="i-Jtc63mJYzPhLPyFXYQ2M6m">
            Vår vision på lång sikt är självklart att utvecklingen i världen
            blir så positiv att bistånd inte längre behövs och därmed kan
            avvecklas. Men dit är det långt.
          </p>
          <p xml:id="i-3aHx5n3pYyzGd4HQxqaKAt">
            Förtryck och ofrihet, svält och undernäring, mödradödlighet,
            brist på skolgång och sjukvård är utmaningar som måste mötas.
            Liberalerna är en garant för ett värderingsstyrt, solidariskt
            och effektivt bistånd.
          </p>
          <head xml:id="i-3RZC5xj5Cg5KHGNHwthB39" type="h1">
            Utgiftsområde 8: Migration
          </head>
          <p xml:id="i-X75f4RcXFvb1gLxkvKoqS3">
            Utgiftsområde 8 omfattar frågor som rör utlänningars rätt att
            resa in i och vistas i Sverige samt frågor som rör mottagande
            av asylsökande. De huvudsakliga prioriteringarna i budgetmotionen
            för 2016 ligger fast och utgör ett underlag i Liberalernas pågående
            utvecklingsarbete. I avsnittet Ekonomiskt hållbart mottagande
            presenteras Liberalernas aktuella budgetprioriteringar på migrationsområdet.
          </p>
          <p xml:id="i-MTn9pR4FULtc8rQZX22yrn">
            Vi lever i en tid med flyktingströmmar som saknar motstycke i
            historien. Nästan 60 miljoner människor är på flykt undan krig,
            konflikter och förföljelse. För Liberalerna är det självklart
            att Sverige och Europa ska stå upp för en human och generös flyktingpolitik.
            Sverige tar ett stort ansvar i flyktingkrisen och det är många
            människor som har fått möjlighet att starta ett nytt liv undan
            krig och förtryck. Den rådande flyktingkrisen är framför allt
            en kris för de människor som tvingas fly, men när så många människor
            på kort tid kommer till Sverige befinner sig det svenska mottagandet
            i ett mycket ansträngt läge. Det viktigaste är självklart att
            konflikten i Syrien får ett slut. Vidare måste fler EU-länder
            solidariskt ta emot fler asylsökande. Samtidigt har Sverige utifrån
            höstens stora flyktingmottagande behövt vidta åtgärder för att
            minska antalet asylsökande som söker sig hit. Det handlar om att
            kunna ta emot dem som flyr på ett värdigt och bra sätt och det
            handlar om att ge skydd åt dem som verkligen behöver skydd.
          </p>
          <p xml:id="i-TSnsecuYwhCoXQrYzgLuZy">
            Därför var Liberalerna drivande i att få till stånd den blocköverskridande
            migrationsuppgörelsen som slöts mellan allianspartierna och regeringen
            hösten 2015 och som innebär att Sverige mottagningsregler i större
            utsträckning ska likna andra jämförbara länder, till exempel Tyskland,
            samt en rad åtgärder för att förbättra och effektivisera svenskt
            mottagande och integration. Därefter har regeringen beslutat om
            tillfälliga inre gränskontroller samt tagit initiativ till en
            tillfällig lagstiftning om identitetskontroller vid inresa till
            Sverige.
          </p>
          <p xml:id="i-FWdHXFMpTpvivPx7L7P4RC">
            Regeringen har även föreslagit en mer restriktiv politik för
            uppehållstillstånd och familjeåterförening, något som framför
            allt kommer att drabba dem som flyr kriget i Syrien. Liberalerna
            uttryckte tidigt kritik mot regeringens förslag, som är alltför
            långtgående och inhumant och försämrar integrationen. Vi kommer
            därför inte stödja en politik som innebär att syriska barnfamiljer
            splittras. I avsnittet Ekonomiskt hållbart mottagande redovisar
            vi vårt förslag till att förbättra möjligheterna för familjemedlemmar
            att återförenas i Sverige.
          </p>
          <p xml:id="i-Si139ZLstfMAZBf2z1PDnD">
            Regeringen har också föreslagit att hälften av platserna avsedda
            för kvotflyktingar, det vill säga människor som erbjuds en fristad
            via samarbetet med FN:s flyktingkommissariat UNCHR, i stället
            ska gå till anhöriginvandrare. Liberalerna motsätter sig bestämt
            detta. Liberalerna drev i migrationsöverenskommelsen att Sverige
            ska öka antalet kvotflyktingar från 1 900 till 5 000 personer
            årligen. Att regeringen nu vill att hälften av dessa platser ska
            gå till en helt annan typ av invandring är något som går på tvärs
            mot överenskommelsen.
          </p>
          <p xml:id="i-FxApHm7z4irBAp8V6TSyqy">
            Liberalerna värnar asylrätten. Sverige har tillsammans med andra
            EU-länder ett ansvar för att människor som flyr krig och förföljelse
            får skydd. Liberalerna vill se fler lagliga vägar in i EU. Människor
            ska inte behöva riskera livet på väg till säkerhet. Solidariteten
            inom EU vad gäller asylsökande är viktigare än någonsin, och de
            pågående förhandlingarna inom unionen får inte leda till att EU
            tar emot färre flyktingar. Liberalerna stöder ett gemensamt system
            för gränsskydd och kustbevakning, men ett sådant system får inte
            göras till svepskäl för att minska
          </p>
          <p xml:id="i-9m58B7dLjY4wgmzLvEGadg">
            flyktingmottagandet. I dag är flyktingmottagandet inom EU alltför
            ojämnt fördelat och flera EU-länder utmanar öppet principen att
            EU ska erbjuda en fristad åt flyktingar från andra regioner. Sverige
            måste driva på för en mer varaktig lösning för att dela ansvaret
            avseende flyktingmottagandet. Systemet bör utgå från en fördelningsnyckel
            som grundas på befolkningsmängd, BNI och andra relevanta faktorer.
            Sverige måste spela en aktiv roll i förhandlingar som nu pågår
            inom EU.
          </p>
          <p xml:id="i-4C57vX97hykTE8w3A7v66C">
            För närvarande befinner sig cirka 180 000 människor i Migrationsverkets
            mottagningssystem. Mer än 10 000 personer är kvar på Migrationsverkets
            boenden trots att de fått uppehållstillstånd, ett antal som förväntas
            växa.
          </p>
          <p xml:id="i-CuGMjgfmgHqMZobtAf3VdK">
            Mottagningssystemet måste effektiviseras och människor ska ges
            möjlighet att på riktigt bli en del av vårt samhälle. Liberalerna
            föreslår därför ett antal insatser för att korta handläggningstiderna
            för asylbesked samt för att asyltiden ska bli mer av en förberedelsetid
            för en eventuell framtid i landet.
          </p>
          <p xml:id="i-K5FvCqgT2whYbv9C33suKF">
            Handläggningstiderna för asylbesked måste kortas och Migrationsverket
            ges förutsättningar att snabbare behandla ärenden som med stor
            sannolikhet får bifall respektive avslag. Det är orimligt att
            exempelvis människor som flytt från Syrien, som kommer att få
            stanna, ska få vänta i två år på besked. Liberalerna vill därför
            att de klara bifallsärendena och tydliga avslagsärendena ska avgöras
            inom tre månader. Vi vill se snabbspår för syrienflyktingar som
            idag finns i Sverige och som kan styrka sin identitet. Vidare
            bör personal från domstolarna kortsiktigt flyttas till Migrationsverket
            för att öka takten på ärendehanteringen. Prövningstillstånd för
            överklagande och en förenklad överklagandeprocess bör införas.
          </p>
          <p xml:id="i-GcEyiwwcuyM1fprrmJARbA">
            Samtidigt som åtgärder görs för att korta människors väntan måste
            den destruktiva sysslolösheten under asyltiden motverkas. Grundinställningen
            måste vara att asylsökande i större utsträckning som aktiva individer
            ska involveras i asylmottagandet. Fortfarande bedrivs alldeles
            för många anläggningsboenden utifrån en omhändertagandementalitet
            där vuxna människor inte anses förmögna att kunna laga sin egen
            mat eller hantera andra självklara sysslor. För att bryta det
            destruktiva omhändertagandet och passiviteten ska huvudregeln
            på anläggningsboenden vara att de asylsökande själva sköter städning,
            matlagning och liknande.
          </p>
          <p xml:id="i-ToFagVzdzHKmVv9uDjnggc">
            Förutom att tillgodose tillräcklig standard på boenden bör fler
            asylboenden se till att de boende har sysselsättning i form av
            svenskundervisning och samhällsorientering. Det är därför rimligt
            att i högre utsträckning skärpa upphandlingskraven för asylboenden.
          </p>
          <p xml:id="i-CZNo2KoRgM8tsmagA6p2YG">
            Vårt fokus ska vara på dem som behöver vår hjälp mest, därför
            måste ogrundade asylansökningar handläggas och avslås snabbare.
            Sverige ska tillsammans med EU ställa krav på återvändandeländer
            att ta emot dem som inte får uppehållstillstånd. Regeringen bör
            till exempel se över hur det svenska biståndet till den afghanska
            staten kan användas för att underlätta återvändande till landet.
            Samarbetet med International Organization for Migration (IOM)
            för återvändande behöver utvecklas för att underlätta för de som
            nekats asyl att åka hem.
          </p>
          <p xml:id="i-X8ADdT3r3tvWspBFAY5Ze7">
            Flyktingmottagandet är ett nationellt ansvar som måste vara gemensamt.
            Många kommuner har tagit stort ansvar, medan andra inte har gjort
            tillräckligt. Den extraordinära situationen kräver mer av alla.
            Det är därför positivt att kommuner nu kan åläggas att ta emot
            fler nyanlända.
          </p>
          <p xml:id="i-EUpAaP97GUEJmWH9xGsuiK">
            Boendekedjan för asylsökande och nyanlända behöver förbättras.
            Väntetider i bosättningsprocessen försenar etableringen vilket
            är olyckligt både för individ och för samhället. Det generella
            bostadsbyggandet måste öka och Sverige behöver en bostadsmarknad
            med fler bostäder och mer marknad. Snabbare planprocesser och
            förkortad instansordning för överklaganden är några av de åtgärder
            som behövs. Regeringens statliga byggsubventioner löser inte problemen
            på svensk bostadsmarknad och de löser inte situationen för de
            över 10 000 personer med uppehållstillstånd som väntar på landets
            asylboenden. Ett högt asylmottagande kräver också snabba och kreativa
            lösningar, till exempel inventering av alla bostadsmöjligheter
            och modulboenden. Det behövs en effektivare statlig organisation
            och fler långsiktiga anläggningsboenden till rimligt pris. Migrationsverket
            bör ges förutsättningar att driva anläggningsboenden. Lägenheter
            ska prioriteras för dem som har erhållit uppehållstillstånd, särskilt
            barnfamiljer.
          </p>
          <p xml:id="i-QbM8Yyr5nRgfxFKV828v1g">
            Arbetskrafts- och företagarinvandring bidrar till Sveriges tillväxt.
            Liberalerna har medverkat till att det sedan 2008 är lättare att
            komma till Sverige som arbetskraftsinvandrare. Arbetskraftsinvandrare
            från länder utanför EU/EES utgör bara 0,4 procent av det totala
            antalet sysselsatta i Sverige, men de är ofta de högt kvalificerade
            och hjälper till i bristsektorer. Arbetet med att underlätta för
            denna arbetskraftsinvandring bör fortsätta.
          </p>
          <p xml:id="i-PyECK6sNSXFrSwjQcZoPEs">
            Den som kan försörja sig själv bör enkelt kunna söka tillstånd
            för att komma hit för att arbeta eller starta företag. 2014 lade
            alliansregeringen fram förslag för att underlätta för doktorander
            att kvalificera sig för permanent uppehållstillstånd i Sverige.
            Denna reform har gjort det möjligt för studenter att stanna kvar
            i sex månader efter slutförda studier för att söka arbete eller
            starta näringsverksamhet i Sverige. Dessutom har det införts enklare
            och tydligare regler för familjemedlemmar till näringsidkare.
          </p>
          <head xml:id="i-TFR3QzfB5Y5uEqvehQ1iU9" type="h1">
            Utgiftsområde 9: Hälsovård, sjukvård och social omsorg
          </head>
          <p xml:id="i-EwjsP4dj1edak2PH2pDW8K">
            Utgiftsområdet omfattar hälso- och sjukvårdspolitik, folkhälsopolitik,
            funktionshinderspolitik, politik för sociala tjänster – omsorg
            om äldre, individ- och familjeomsorg, personer med funktionsnedsättning,
            barnrättspolitik samt alkohol-, narkotika-, dopnings-, tobaks-
            samt spelpolitik.
          </p>
          <p xml:id="i-4XU2uUkZT2ck76udyiz9XG">
            I höstens budgetmotion lade Liberalerna fram förslag till en
            karriärreform inom sjuksköterskeyrket. Genom detta förslag möjliggörs
            höjda löner för specialistsjuksköterskor. Vi prioriterade detta
            förslag eftersom vi anser att det är viktigt att yrket får en
            högre status och att utbildning tillsammans med erfarenhet ska
            löna sig.
          </p>
          <p xml:id="i-8qpJnUxqKj1ejH7HJxS5Gc">
            Budgetmotionen innehöll även flera satsningar inom äldrepolitiken,
            med huvudinriktningen att öka äldres självbestämmande och egenmakt.
            Dessa satsningar beskrivs närmare i motion 2015/16:1480 Politik
            för årsrika människor. Däremot avvisade vi regeringens satsning
            på ökad bemanning i äldreomsorgen då detta endast medför enbart
            ett marginellt tillskott till kommunernas samlade äldreomsorgsutgifter.
          </p>
          <p xml:id="i-LfVf6YMx2Z4yDAS47jaFB8">
            I budgeten avsattes även resurser till en rad åtgärder som alla
            syftar till att stärka skyddet för de mest utsatta barnen i samhället.
            Dessa åtgärder beskrivs mer utförligt i Liberalernas kommittémotion
            Barns rättigheter, bland annat ett stärkt samarbete mellan skolan,
            skolhälsovården och socialtjänsten, systematisk uppföljning av
            placerade barns hälsa samt en nationell kunskapssatsning om att
            identifiera barn och unga som utsatts för våld eller övergrepp.
          </p>
          <p xml:id="i-SVoyBGoZ8GLPcVdVpQsvF1">
            För att finansiera prioriterade satsningar i höstens budgetmotion
            avvisade vi regeringens förslag till så kallad professionsmiljard,
            glasögonbidrag till barn, avgiftsfri öppenvård för äldre, avgiftsfri
            mammografi och avgiftsfria preventivmedel. Hur avgifter ska utformas
            i vården är landstingens och regionernas ansvar. Där är Liberalerna
            ofta pådrivande för till exempel avgiftsfria screeningprogram,
            subventionerade preventivmedel och bättre glasögonbidrag, men
            det är i landsting och regioner och inte hos staten som beslutsansvaret
            bör ligga.
          </p>
          <p xml:id="i-MJLk7oHdoFsrKyV5KiT3fD">
            Människors efterfrågan på välfärdstjänster väntas öka i högre
            takt än tillväxten. En högre andel äldre i befolkningen, nya och
            effektiva men kostsamma läkemedel och medicinska behandlingar
            samt behovet av stora investeringar i teknik kräver stora resurser
            och hög kompetens. Svårigheterna blir särskilt tydliga i mindre
            landsting, regioner och kommuner där befolkning och skatteunderlag
            minskar. Utvecklingen riskerar att ge upphov till större skillnader
            i både utbud och kvalitet beroende på var man bor.
          </p>
          <p xml:id="i-Kkegt3JiJVcTVNnSGbRJBB">
            Kvaliteten på såväl vård som omsorg och socialtjänstens insatser
            varierar mellan kommuner och mellan landsting och regioner, men
            också inom dessa. Orättvisan följer inte bara geografi. Kvinnor
            får generellt sämre vård än män liksom socioekonomiskt svaga grupper
            får sämre vård än de med högre utbildning och inkomst. Människor
            med mer komplexa vårdbehov hamnar alltför ofta i kläm – eller
            i glappet – mellan landsting eller region och kommun, mellan primär-
            och specialistvård och mellan olika typer av specialiserad vård.
          </p>
          <p xml:id="i-DewzA2ueUCvbyjTRiUPBC3">
            Välfärdstjänsterna behöver finansieras, men de behöver också
            bemannas. Vården och omsorgen behöver locka fler och de som arbetar
            där behöver få arbeta på toppen av sin förmåga. Ny teknik och
            nya idéer måste användas bättre. Innovationer, både de som handlar
            om avancerad medicinteknik och de som handlar om kloka rutiner
            i äldreomsorgen, måste snabbare tas tillvara och spridas.
          </p>
          <p xml:id="i-KjpE43nHy8BzTzoSbPQuXw">
            Valfriheten mellan olika alternativ i vård och omsorg behöver
            värnas och utvecklas vidare. Samtidigt behöver den enskildes inflytande
            över och delaktighet i sin egen vård och omsorg öka. Respekten
            för den enskilda människans önskemål är särskilt viktig när hon
            är i en utsatt situation.
          </p>
          <p xml:id="i-3mNuQPxbYD6AjWaWjCkCgW">
            Att öka äldres självbestämmande och makt över sin vardag är en
            central uppgift för Liberalernas äldrepolitik. En del i att förverkliga
            detta mål i vardagen är att de äldre som får del av omsorgstjänster
            själva ska få mer att säga till om vad gäller vad de ska äta och
            hur maten ska tillagas. God och näringsrik mat samt trivsamma
            måltider är en viktig kvalitetsfråga i äldreomsorgen. Ett väl
            fungerande förebyggande arbete mot undernäring minskar också risken
            för fallskador och andra hälsoproblem, samtidigt som behovet av
            omvårdnad minskar.
          </p>
          <p xml:id="i-Y4SVKxxCfEYWHuqDBXqa3h">
            Liberalerna föreslår att det ska tillhöra en så kallad skälig
            levnadsnivå att få äta det individen själv tycker om. En laga-mat-garanti
            för hemtjänsten bör införas.
          </p>
          <p xml:id="i-JreSjedEj6s5BHRynmTccS">
            Liberalerna har länge använt uttrycket ”det glömda Sverige” för
            att beskriva sina socialpolitiska ambitioner. De som mest behöver
            stöd är ofta de som själva har svårast att göra sig hörda. I dag
            handlar det till exempel om missbrukare, psykiskt sjuka, hemlösa,
            utsatta barn och personer med funktionsnedsättningar.
          </p>
          <p xml:id="i-FkQCs2payxFqcz22uZ5nhA">
            En liberal politik för att undanröja funktionshinder är en politik
            för mänskliga rättigheter för alla. Liberalerna har varit pådrivande
            vid flera viktiga reformer för delaktighet och jämlikhet för personer
            med funktionsnedsättning, inte minst LSS-reformen. Våra förslag
            för att värna den personliga assistansen beskrivs i avsnittet
            Spara inte på de mest utsatta.
          </p>
          <p xml:id="i-PMEELxPnEVsHMXg71YWxnM">
            Under senare år har vi sett en ökning av fattiga EU-medborgare
            som kommer till Sverige för att tigga på gatorna. Majoriteten
            kommer från länder som Rumänien och Bulgarien. Orsaken till att
            fler fattiga EU-medborgare kommer till Sverige är utbredd fattigdom,
            utanförskap och främlingsfientlighet i hemländerna. Den långsiktiga
            lösningen på tiggeriproblematiken finns i grunden i länder som
            Rumänien och Bulgarien.
          </p>
          <p xml:id="i-LCndXSKwDvUSEvbHMCnBpb">
            Liberalerna anser att Sverige borde rikta direktstöd till organisationer
            som arbetar i ursprungsländerna för att bryta fattigdom, och avsatte
            därför medel i vår höstbudget för detta. Medlen syftar till att
            stödja organisationer som arbetar på plats för att förbättra situationen
            för fattiga EU-medborgare.
          </p>
          <p xml:id="i-bQG7QWVVHgx6VRwDA3EyQ">
            Den psykiska ohälsan särskilt bland unga har ökat under flera
            decennier. 20 år efter psykiatrireformen har landsting, regioner
            och kommuner fortfarande svårt att samarbeta. Tröskeln att få
            vård är hög och väntetiderna är långa. Arbetet med suicidprevention
            behöver uppmärksammas. Psykisk ohälsa bland unga bör fortsatt
            vara ett prioriterat område inom ramen för PRIO (Plan för riktade
            insatser inom området psykisk ohälsa) och inriktas mot tidigare
            insatser och förebyggande arbete såväl vid ungdomsmottagningar
            som inom primärvård och elevhälsa.
          </p>
          <head xml:id="i-UBbvGkXhN88WVngyu5GYcR" type="h1">
            Utgiftsområde 10: Ekonomisk trygghet vid sjukdom och funktionsnedsättning
          </head>
          <p xml:id="i-2J5cUpTn7bc8QwxcHqkU8k">
            Utgiftsområdet omfattar sjukpenning, rehabiliteringspenning,
            sjuk- respektive rehabiliteringspenning i särskilda fall, boendetillägg,
            närståendepenning, medel för köp av arbetshjälpmedel m.m., aktivitets-
            och sjukersättning, handikappersättning, ersättning vid arbetsskador
            och inom det statliga personskadeskyddet (tidigare benämnt kroppsskador)
            samt bidrag för sjukskrivningsprocessen.
          </p>
          <p xml:id="i-DEzGkzJJkKUvJrrxxCT5jc">
            I höstens budgetmotion avvisade Liberalerna regeringens förslag
            att avskaffa de fasta tidsgränserna i sjukförsäkringen, höjningen
            av ersättningsnivån i sjuk- och aktivitetsersättningen samt konsekvenshöjningen
            av sjukersättningen vid arbetslöshet. Vi föreslog därutöver att
            unga som på grund av funktionsnedsättning behöver förlängd skolgång
            bör få ersättning från studiemedelssystemet och inte aktivitetsersättning.
            Människor som tidigt i livet blir beroende av socialförsäkringssystemet
            för sin försörjning får lägre ekonomisk standard och har mycket
            större risk för ekonomisk utsatthet än sina jämnåriga. Bara de
            som inte har något annat alternativ bör få aktivitetsersättning.
            Prioriteringarna i budgetmotionen för 2016 ligger i huvudsak fast
            och utgör ett underlag i vårt pågående politiska utvecklingsarbete
            på området.
          </p>
          <p xml:id="i-VbCBb9XnXRJpJveVW12hcg">
            Liberalerna delar fortsatt i huvudsak socialförsäkringsutredningens
            (SOU 2015:21) förslag kring sjukförsäkringen, arbetsskadeförsäkringen
            och om ett mer rättvisande inkomstunderlag. Vi delar även uppfattningen
            att det för närvarande och under överblickbar tid endast finns
            begränsade offentliga resurser till förfogande för reformer av
            socialförsäkringarna. Målet behöver dock fortsatt vara ett tydligare
            samband mellan förmåner och inbetalade premier. Ju större andel
            av befolkningen som inte får hela sin inkomst försäkrad, desto
            fler börjar ta ut privata tilläggsförsäkringar för att täcka upp
            den del av inkomsten som den allmänna sjukförsäkringen inte ersätter.
            Då urholkas tilltron till vårt samhälles allmänna trygghetssystem.
            De stora förlorarna blir då de som behöver det offentliga sjukförsäkringssystemet
            mest, det vill säga låginkomsttagare och sjuka. Ett tydligare
            samband mellan premier och förmåner minskar också incitamenten
            för skatteplanering och skattefusk.
          </p>
          <p xml:id="i-CkUQsmU67UDRPYtEzmBXXF">
            Ökningen av antalet långa sjukdomsfall behöver brytas. Ett sätt
            kan vara att införa en ytterligare karensdag vid den femtonde
            sjukdagen, för att skapa incitament till återgång i arbete innan
            sjukfallet dragit ut på tiden. Detta beskrivs närmare i avsnittet
            Stärkt arbetslinje i transfereringssystemen.
          </p>
          <p xml:id="i-PLVzeYWVgrFT7dwcnJ7KjK">
            Liberalerna anser att det behövs fler konkreta verktyg för att
            förstärka hälso- och sjukvårdens incitament och möjligheter att
            verka för att patienter ska kunna behålla eller återfå sin arbetsförmåga.
            Stimulansmedel som sjukskrivningsmiljarden och kömiljarden har
            fyllt viktiga funktioner för att korta väntetider på behandling
            och rehabilitering och för att se till att rätt insatser sätts
            in i rätt tid.
          </p>
          <p xml:id="i-UviL545ZjXgeE5BEyB6ehZ">
            Än mer effektiva än stimulansmedel är åtgärder via hälso- och
            sjukvårdens egna budgetar. Därför behöver arbetet med att utveckla
            Finsam fortsätta och intensifieras. Mot denna bakgrund välkomnade
            Liberalerna i höstas regeringens förslag till anslagsökning för
            samordningsförbunden.
          </p>
          <head xml:id="i-VpgWCfuLNMsvC5v7q3C6UH" type="h1">
            Utgiftsområde 11: Ekonomisk trygghet vid ålderdom
          </head>
          <p xml:id="i-AUHpmihWWdPquQRe6A9sBX">
            Utgiftsområdet omfattar garantipension, bostadstillägg till pensionärer,
            äldreförsörjningsstöd samt efterlevandepensioner till vuxna, dvs.
            omställningspension, änkepension och särskild efterlevandepension.
            Utgiftsområdet omfattar även Pensionsmyndigheten.
          </p>
          <p xml:id="i-7EGDNsdVq1hAfsgn79vfCD">
            Liberalerna står tillsammans med de andra allianspartierna och
            Socialdemokraterna bakom den blocköverskridande pensionsöverenskommelsen,
            som gett oss ett av världens mest stabila pensionssystem. Eftersom
            pensionen baseras på livsinkomsten uppmuntras arbete och egen
            försörjning. Den breda överenskommelsen skyddar systemet mot politiska
            nycker, och detta breda samförstånd bör värnas också framgent.
            Förändringar i pensionssystemet ska också fortsatt göras i samförstånd
            mellan de partier som står bakom pensionsöverenskommelsen.
          </p>
          <p xml:id="i-GEDV4jVaT9NwcvhFHdh8Rw">
            Det som på lång sikt avgör hur pensionerna utvecklas är hur många
            som arbetar och betalar in till systemet. Arbetslinjen är därför
            central både för dagens och morgondagens pensioner. Alliansregeringen
            sänkte skatten för pensionärer totalt fem gånger, vilket sammanlagt
            har gett en garantipensionär 1 900 kronor mer i disponibel inkomst
            per månad jämfört med 2006.
          </p>
          <p xml:id="i-C3zDaw27CFPetbDLXqhLoq">
            Kronologisk ålder är ett dåligt mått på människors förmågor,
            både på arbetsmarknaden och i samhället. Äldre människors kunskap,
            kompetens och erfarenhet måste tas bättre tillvara i arbetslivet.
            Åldersgränsen för hur länge individen har rätt att vara kvar på
            arbetet bör därför höjas från 67 år till 69 år. På sikt bör åldersgränserna
            för pensionsuttag och rätten att stanna kvar i arbetslivet knytas
            till medellivslängdens utveckling. Fördomar och diskriminering
            måste bekämpas, och regler och avtal som hindrar äldre att arbeta
            om de vill bör ses över.
          </p>
          <p xml:id="i-HmQce7h3HVxR7dJcjruZyT">
            Kvinnor har genom hela arbetslivet lägre inkomster än män. I
            kvinnligt dominerade yrken är lönerna lägre, kvinnor arbetar fler
            timmar hemma och färre avlönade timmar än män. Över ett arbetsliv
            summerar dessa ojämställdhetsfaktorer till 3,6 miljoner kronor
            i lägre inkomst för en genomsnittlig kvinna jämfört med en genomsnittlig
            man. Följden av ett ojämställt arbetsliv är därför att pensionsutbetalningarna
            också fördelas ojämställt. Vi ser också att många kvinnor, som
            levt i äktenskap där löneskillnaderna inte upplevts som så allvarliga
            så länge som makarna hållit ihop, drabbas av dubbel orättvisa
            den dag då makarna går skilda vägar. Det är angeläget att det
            delprojekt om jämställda pensioner som regeringen utifrån riksdagens
            tillkännagivande uppdragit åt Pensionsgruppen överväger hur mer
            av den intjänade pensionen kan fördelas lika mellan makar.
          </p>
          <p xml:id="i-QJhmmPyzD7wVcFAdfk9q7V">
            Bostadstillägget har en avgörande betydelse för att lyfta ekonomiskt
            utsatta pensionärer över fattigdomsgränsen. Den prioritering vi
            i höstens budgetmotion gjorde om att höja bostadstillägget ligger
            fast.
          </p>
          <head xml:id="i-BGaUwAoaVmYqUhHyp52B7z" type="h1">
            Utgiftsområde 12: Ekonomisk trygghet för familjer och barn
          </head>
          <p xml:id="i-RZvqJCtphv9Emxq1AhGJzP">
            Under utgiftsområde 12 Ekonomisk trygghet för familjer och barn
            finns tre typer av förmåner: de generella bidragen barnbidrag
            och adoptionsbidrag, försäkringarna föräldraförsäkring, barnpension
            och efterlevandestöd till barn samt pensionsrätt för barnår och
            de behovsprövade bidragen bostadsbidrag, underhållsstöd och vårdbidrag
            för barn som är sjukt eller har en funktionsnedsättning.
          </p>
          <p xml:id="i-9hXRrnfvMj2m6rmhv9KLst">
            I höstens budget avvisade vi regeringens förslag till en avveckling
            av jämställdhetsbonusen, som är ett ekonomiskt stimulansmedel
            för ökad jämställdhet. Vi anser fortfarande att denna borde utvecklas
            och inte avvecklas. Liberalerna föreslog att jämställdhetsbonusen
            skulle fördubblas för de vårdnadshavare som delar helt lika eller
            nästan helt lika på uttaget av föräldrapenningdagarna. För att
            prioritera ovanstående avvisade vi samtidigt regeringens förslag
            om att höja grundnivån i föräldraförsäkringen.
          </p>
          <p xml:id="i-VVdNeck5vRLXn7CZLK9qgy">
            Barnfamiljer kan se ut på många olika sätt, och alla föräldrar
            ska ha möjlighet att kombinera förvärvsarbete och företagande
            med föräldraskap. Liberalerna vill ha en modern, valfrihetsinriktad
            familjepolitik som ökar jämställdheten och uppmuntrar till arbete.
            Studenters och unga forskares trygghet vid föräldraskap måste
            förstärkas. Barnbidraget ska fortsätta vara skattefritt och lika
            för alla.
          </p>
          <p xml:id="i-T43jkEMePUCUrqLwu2mR5D">
            Föräldraförsäkringens utformning spelar en avgörande roll för
            barnens rätt till sina föräldrar men också för utvecklingen av
            jämställdheten på svensk arbetsmarknad. I grund och botten är
            framväxten av föräldraförsäkringen en viktig del av den svenska
            välfärden och ett fundament för kvinnors frigörelse. Samtidigt
            är dagens försäkring förknippad med utmaningar.
          </p>
          <p xml:id="i-6gBYMH6QqzNW4FMvaCcAxW">
            Den ekonomiska ojämställdheten mellan män och kvinnor är utbredd.
            Till detta bidrar attityder, invanda könsroller och en könssegregerad
            arbetsmarknad. Men det är också tydligt att kvinnors relativt
            längre perioder av föräldraledighet verkar hämmande på löneutveckling
            och karriär. Liberalerna ser detta och föreslår åtgärder för att
            ändra på denna ordning. Både de öronmärkta månaderna i föräldraförsäkringen
            och jämställdhetsbonusen är instrument i försäkringen som Liberalerna
            introducerat för att öka jämställdheten i uttaget. Liberalerna
            gick till val 2014 på ytterligare en öronmärkt månad i föräldraförsäkringen,
            och vi välkomnar att riksdagen med vår medverkan nu har beslutat
            om det.
          </p>
          <p xml:id="i-U1Bk8eLjhq3cKqZLQc8Tyq">
            Bostadsbidraget är ett träffsäkert sätt att stärka ekonomin för
            de ekonomiskt mest utsatta barnfamiljerna. Vi föreslår därför
            i denna budgetmotion att barntillägget i bostadsbidraget ska höjas
            med 100 kr per barn och månad. Detta beskrivs närmare i avsnittet
            Stärk de boende på bostadsmarknaden.
          </p>
          <p xml:id="i-DLabPZq7o3v7FXxDCCJhLr">
            I syfte att bidra till ett ekonomiskt hållbart flyktingmottagande
            föreslås i denna motion att efterlevandestödet begränsas för barn
            boende i HVB-hem, stödboende eller familjehem. På så sätt skulle
            efterlevandestödet träffa samma grupper som underhållstödet. Förslaget
            beskrivs närmare i avsnittet Ett ekonomiskt hållbart mottagande.
          </p>
          <p xml:id="i-7bibq9Nr6FjHK38jaczicD">
            Möjligheterna att på medicinsk väg avhjälpa ofrivillig barnlöshet
            har ökat kraftigt de senaste decennierna. De senaste åren har
            också de lagliga vägarna att använda sådana metoder blivit fler.
            Insemination har troligen förekommit i hundratals år, och blev
            på 1970-talet en vanlig metod i svensk sjukvård. Det första barnet
            som tillkommit genom provrörsbefruktning, IVF, föddes 1979 i Storbritannien.
            I dag är det en rutinbehandling på svenska sjukhus. Assisterad
            befruktning för ensamstående kvinnor är tillåtet sedan 1 april
            i år. Fyra barn har fötts i Sverige efter livmodertransplantation.
            En utredning lade nyligen förslag om att tillåta även embryodonation,
            och Liberalerna menar att även altruistiskt värdmoderskap bör
            kunna tillåtas i Sverige givet en stark lagstiftning som garanterar
            värdmoderns och barnets rättigheter.
          </p>
          <p xml:id="i-QBX952rNNbXhSGB7VNVzvm">
            Adoption är ett alternativ för många ofrivilligt barnlösa. För
            att underlätta för internationella adoptioner infördes år 1988
            ett statligt adoptionsbidrag. På den tiden var ambitionen att
            bidraget skulle motsvara halva kostnaden för en adoption. Bidraget
            är dock inte indexerat, och har inte höjts sedan 2001. I dag motsvarar
            det 20 procent av genomsnittskostnaden för en adoption. Samtidigt
            har det blivit allt svårare för svenska föräldrar att adoptera
            från andra länder, och antalet internationella adoptioner har
            minskat kraftigt de senaste åren.
          </p>
          <p xml:id="i-PyNwQaHXpGwZNu3uu84com">
            Myndigheten för familjerätt och föräldraskapsstöd, MFoF, har
            gjort prognosen att det kommer att ske ungefär 350 internationella
            adoptioner per år de närmaste åren. Det innebär att det finns
            utrymme inom befintligt anslag att höja nivån på adoptionsbidraget.
            Vi föreslår att bidraget höjs från 40 000 kr per barn till 80
            000 kr per barn.
          </p>
          <head xml:id="i-LH6cSPiZYG4oPxywDWFwuR" type="h1">
            Utgiftsområde 13: Jämställdhet och nyanlända invandrares etablering
          </head>
          <p xml:id="i-WsJbKZTkZS34sZtPpoLETe">
            Utgiftsområde 13 omfattar integrationspolitik, politik mot diskriminering
            och jämställdhetspolitik samt myndigheterna Diskrimineringsombudsmannen
            och Nämnden mot diskriminering.
          </p>
          <p xml:id="i-9sdc8AsZ9ca8Hgt3sbNmpG">
            I höstbudgeten föreslog Liberalerna ett reformerat prestationsbaserat
            stöd till de kommuner som utifrån sin befolkningsmängd tar emot
            flest nyanlända, kombinerat med en höjd schablonersättning per
            nyanländ. Vi avvisade därmed regeringens förslag avseende nivåerna
            på den statliga schablonersättningen per nyanländ och motsatte
            oss regeringens avskaffande av den prestationsbaserade ersättningen.
            Vi ville se ökade resurser till Arbetsförmedlingen för etableringsinsatser
            och ökade resurser till skolor i utanförskapsområden. Därtill
            avsattes anslag till den hbt-strategi som Liberalerna och alliansregeringen
            presenterade i början av 2014. Även jämställdhetsintegrering inom
            den offentliga sektorn prioriterades i höstens budgetmotion för
            att öka kraften i det statliga jämställdhetsarbetet. Prioriteringarna
            i budgetmotionen för 2016 ligger i huvudsak fast och utgör ett
            underlag i Liberalernas pågående utvecklingsarbete på området.
          </p>
          <p xml:id="i-SDmksp5TRRkqE8635LHE9n">
            Vi lever i en tid med flyktingströmmar som saknar motstycke i
            historien. För Liberalerna är det självklart att Sverige och Europa
            ska stå upp för en human och generös flyktingpolitik. Traditionen
            av öppenhet gentemot omvärlden har gjort Sverige till ett bättre
            och rikare land. Det har bidragit till vårt lands utveckling och
            till ekonomisk tillväxt som har byggt vårt välfärdssamhälle. De
            människor som under årens lopp kommit hit från andra länder, oavsett
            om de flytt eller sökt sig hit av andra skäl, har på olika sätt
            berikat Sverige. I dag bor här människor med rötter från världens
            alla hörn och här talas i princip världens alla större språk.
            Det ger oss stora möjligheter på en global marknad. Sverige, liksom
            många andra länder, står inför det faktum att fler och fler blir
            äldre samtidigt som en allt lägre andel av befolkningen befinner
            sig i arbetsför ålder. Att fler kommer till Sverige och jobbar
            är viktigt för vårt framtida välstånd.
          </p>
          <p xml:id="i-6qXGhtaiC3rwqdcSXhhQKg">
            Den rådande flyktingkrisen är framför allt en kris för de människor
            som tvingas fly men när så många människor på kort tid kommer
            till Sverige befinner sig det svenska mottagandet i ett mycket
            ansträngt läge. Sverige har behövt vidta åtgärder för att minska
            antalet asylsökande som söker sig hit. Det handlar om att kunna
            ta emot de som flyr på ett värdigt och bra sätt och det handlar
            om att ge skydd åt dem som verkligen behöver skydd. Därför var
            Liberalerna drivande i att få till stånd den blocköverskridande
            migrationsuppgörelsen som slöts mellan allianspartierna och regeringen
            hösten 2015 och som innebär att Sverige mottagningsregler i större
            utsträckning liknar andra jämförbara länders, till exempel Tysklands,
            samt en rad åtgärder för att förbättra och effektivisera svenskt
            mottagande och integration.
          </p>
          <p xml:id="i-6SqWgEDT8oynpF86p4o3Qz">
            Det är avgörande att Sverige avsevärt förbättrar möjligheterna
            för asylsökande och nyanlända att snabbare komma in på arbetsmarknaden
            och det svenska samhället, annars riskerar alltför många att hamna
            i ett långvarigt utanförskap och bidragsberoende. Vi måste ge
            fler människor en chans att få en egen lön att leva på och en
            bostad.
          </p>
          <p xml:id="i-QKrkNMrWoGHkasz9Jfj1bC">
            Det svenska mottagningssystemet måste effektiviseras och människor
            ska ges möjlighet att på riktigt bli en del av vårt samhälle.
            Såsom närmare beskrivs i avsnittet Ekonomiskt hållbart mottagande
            samt under utgiftsområde 8 måste asylhandläggningstiden kortas
            och i större utsträckning användas som viktig förberedelsetid
            för ett eventuellt fortsatt liv i Sverige.
          </p>
          <p xml:id="i-RdLyepeEvTgtue5BFejgUn">
            Flyktingmottagandet är ett nationellt åtagande och ansvaret ska
            vara gemensamt. Många kommuner har tagit ett stort ansvar, medan
            andra inte har gjort tillräckligt. Det är därför positivt att
            kommuner nu kan åläggas att ta emot fler nyanlända.
          </p>
          <p xml:id="i-JMDQa28nurRiujJtiL3RhH">
            Boendekedjan för asylsökande och nyanlända ska förbättras. Väntetider
            i bosättningsprocessen försenar etableringen vilket är olyckligt
            både för individ och för samhället. Det generella bostadsbyggandet
            måste öka och Sverige behöver en bostadsmarknad med fler bostäder
            och mer marknad.
          </p>
          <p xml:id="i-GNewWt7k29omPP4QDwCozC">
            Regeringens förslag till en mer restriktiv asyllagstiftning kommer
            att leda till att nyanlända får svårare att etablera sig på arbetsmarknaden.
            I gruppen alternativt skyddsbehövande, som framförallt omfattar
            syrier, kommer i princip alla att få uppehållstillstånd i 13 månader.
            Det leder till etableringsplaner som i praktiken är betydligt
            kortare än ett år. Bara att få rätt insatser på plats kan ta tid
            med svensk myndighetsbyråkrati och dagens långa handläggningstider.
            Liberalerna har därför ifrågasatt regeringens förslag till korta
            uppehållstillstånd eftersom det försvårar integrationen. Vi anser
            att samhället i stället för att ge bidrag, vilket regeringen verkar
            prioritera, måste ge individen möjligheter att faktiskt komma
            i jobb och komma in i det svenska samhället.
          </p>
          <p xml:id="i-DYHt96NE8GXz41SSaD6vdB">
            Alliansregeringen gjorde för lite för att modernisera arbetsmarknaden,
            något som är en förutsättning för en effektiv integrationspolitik.
            För Liberalerna är det avgörande att fokusera på att hur fler
            jobb skapas och hur fler nyanlända också får en lön att leva på.
            Vi måste öppna upp en arbetsmarknad för fler enkla jobb. RUT-reformen
            ska utvecklas, inte försämras. Det måste bli billigare – inte
            dyrare – att anställa. Dessvärre höjer regeringen i stället skatten
            på jobb och driver en politik som kommer att hålla nere sysselsättningen,
            något som kommer att drabba många utrikesfödda som nu kommer till
            vårt land.
          </p>
          <p xml:id="i-C51r3xGPSC6h2Ad3ydGUHu">
            Majoriteten av asylsökande och nyanlända har låg utbildning och
            har därmed svårt att hitta sin plats på den svenska arbetsmarknaden.
            Konjunkturinstitutet, EU-kommissionen, OECD, IMF och Finanspolitiska
            rådet har alla pekat på att de höga ingångslönerna i Sverige försvårar
            integrationen. Regeringen gör vissa välkomna satsningar på utrikes
            födda med utbildning men gör inte tillräckligt för dem som har
            en lägre utbildningsnivå. Dessa människor kommer inte att hjälpas
            av regeringens snabbspår eller aldrig så bra system för validering.
            De behöver en politik som ger dem möjlighet till utbildning, men
            framförallt behövs en politik som ger dem chansen att få ett jobb
            och en lön att leva på. Därför har Liberalerna föreslagit att
            unga och nyanlända ska kunna få så kallade startjobb som halverar
            lönekostnaden för arbetsgivaren och ger individen en lön på mellan
            14 000 och 16 000 kronor.
          </p>
          <p xml:id="i-KYvhnFaidik7muoWxsLYWt">
            Insatser behövs för att få fram fler praktikplatser för nyanlända,
            vilket är en del av migrationsöverenskommelsen. I dagsläget godkänner
            Arbetsförmedlingen dock bara sex månaders praktik, vilket ofta
            är för kort tid för att bli anställningsbar särskilt med tanke
            på att många nyanlända har bristande språkkunskaper. Praktik är
            den stödform som kostar minst för arbetsgivare då de inte betalar
            lön. Praktikanten får istället etableringsersättning eller a-kassa.
            Syftet med sexmånadersgränsen handlar om att arbetsgivarare inte
            ska använda praktikanten som gratis personal, men Liberalerna
            anser att det finns all anledning att möjliggöra praktik som löper
            i ett år.
          </p>
          <p xml:id="i-75mRQGNkx2VyF5T2p1j4uu">
            Validering och kompletterande utbildningar bidrar till att individen
            får sin kompetens värderad och de formella kvalifikationer som
            krävs för att komma in på svensk arbetsmarknad. Undervisningen
            i svenska för invandrare måste ha en tydlig koppling till den
            kommunala vuxenutbildningen och Arbetsförmedlingen samt individanpassas
            mer. Det ska gå att kombinera studierna med praktik och arbete.
            Det krävs också tidiga insatser för nyanlända som bor kvar på
            anläggningsboenden i väntan på kommunplacering.
          </p>
          <p xml:id="i-9EvEpXRh3JQSTZmezetyXN">
            Liberalerna vill införa yrkesskola, vilket blev en av punkterna
            i migrationsöverenskommelsen. Yrkesskola är en yrkesutbildning
            för vuxna motsvarande gymnasial nivå, med stort inslag av arbetsplatsförlagt
            lärande. Utbildningen bör rikta sig mot personer utan gymnasiekompetens,
            främst nyanlända, men kan även vara ett alternativ till gymnasieutbildning
            för vissa.
          </p>
          <p xml:id="i-EoDT5trYmD27o5dpH5ngEZ">
            Det stora antalet asylsökande och nyanlända elever innebär en
            stor utmaning för den svenska skolan. Skolgången för asylsökande
            och nyanlända elever behöver förbättras ytterligare. På längre
            sikt krävs att staten tar tillbaka huvudmannaskapet för skolan
            för att uppnå likvärdiga förutsättningar för skolan i hela Sverige,
            men innan den reformen förverkligas behöver kommuner satsa mer
            på skolor med låga resultat där andelen nyanlända elever ofta
            är högt.
          </p>
          <p xml:id="i-LrU4cZaqghHkdUtSr3BeAQ">
            För elever i skolor i utsatta områden – områden där arbetslösheten
            är hög och utbildningsnivån låg – är utmaningarna extra stora.
            De elever som har de sämsta förutsättningarna ska ha mer ekonomiska
            resurser, men också möta de skickligaste lärarna och rektorerna.
            För att uppmuntra lärare och rektorer att söka sig till tjänster
            i skolor i utsatta områden vill Liberalerna göra en satsning på
            särskilda karriärtjänster i utsatta områden.
          </p>
          <p xml:id="i-2d7C3c8H6J2fmpLHnUjKDi">
            Att snabbt lära sig svenska är grunden för att klara skolan och
            komma in i samhället. Vi vill att alla nyanlända ska få extra
            undervisning i svenska och att den ska anpassas efter varje elevs
            förkunskaper och behov. Nyanlända elever ska mötas av höga förväntningar
            och en undervisning som är anpassad till deras förkunskaper. Elevens
            kunskapsnivå ska kartläggas inom ett par månader för att snabbt
            kunna delta i ordinarie undervisning i så många ämnen som möjligt.
          </p>
          <p xml:id="i-BNr5GtHzi4uoGfUkzB5bqW">
            De nyanlända ungdomar som kommer sent till Sverige ska ges en
            möjlighet att uppnå kunskapsmålen i svensk grundskola. Liberalerna
            har därför föreslagit att de bör omfattas av en förlängd skolplikt
            till 18 respektive 20 år, kunna studera enligt en prioriterad
            timplan och få ett kortare sommarlov för att nå behörighet till
            gymnasiet.
          </p>
          <p xml:id="i-PHoCjgEqz3fqRz35AYzz2R">
            Svensk skola lider av ordningsproblem och det är framförallt
            de svaga eleverna, till exempel i utsatta områden, som drabbas.
            Skolor med ordningsproblem bör få möjlighet till mer resurser
            för att aktivt kunna arbeta med att komma tillrätta med ordningsproblemen.
            Vidare vill vi ge resurser för att förebygga skolans ordningsproblem
            och inrätta en kommission som får i uppdrag att fördela bidragen
            och aktivt arbeta för ordning och reda i skolan.
          </p>
          <p xml:id="i-RjDnDTKA1DkjPTCC6VkU6u">
            Det civila samhället spelar en viktig roll när det gäller att
            främja nyanländas etablering. Verksamheten med flyktingguider
            introducerades under Liberalernas tid i alliansregeringen och
            har bidragit till att nya kontakter och mötesplatser skapats mellan
            nyanlända och det civila samhället. Det handlar om olika former
            av verksamheter som till exempel bidrar till språkträning och
            kunskaper om det svenska samhället. Kontakter med det civila samhället
            är ett viktigt komplement till det offentligas etableringsinsatser
            och därför bör det civila samhället fortsatt ha möjlighet att
            ansöka om statliga medel för att kunna erbjuda olika former av
            verksamheter som möjliggör mötesplatser mellan civila samhället
            och nyanlända.
          </p>
          <p xml:id="i-KagDYZzRjH14BpMqcBKC5k">
            Ett antal bostadsområden i Sverige präglas av socialt och ekonomiskt
            utanförskap. Skolresultaten är generellt på låg nivå och arbetslösheten
            hög. Många människor är beroende av försörjningsstöd och trångboddheten
            stor. Den politiska delaktigheten ligger ofta på lägre nivåer
            än övriga landet.
          </p>
          <p xml:id="i-Fd9bKrtDLYDo7Yyo4RS5Eh">
            Liberalernas slutsats är att det behövs långvariga insatser,
            inte kortsiktiga projekt, för att lyfta individer i områdena liksom
            områdena i sig. Liberalerna vill återinföra stimulansbidragen
            till kommuner och stadsdelar som aktivt jobbar med att förbättra
            situationen i områdena. Modellen med ett prestationsbaserat stimulansbidrag,
            som Liberalerna införde i regeringsställning, bör permanentas.
            Vidare behövs ett långsiktigt nationellt samverkansarbete på nationell
            nivå som har ett övergripande ansvar för att samla olika aktörer,
            sprida goda exempel och följa upp insatser som görs i utsatta
            områden. Liberalerna vill därför inrätta ett nationellt råd för
            utsatta områden som Länsstyrelsen Stockholm bör få ett samordnande
            ansvar för. Mer om Liberalernas förslag på detta område presenteras
            i avsnittet En samlad politik för utsatta områden.
          </p>
          <p xml:id="i-Fof29bgFtjiqgxdb6Msfy5">
            Alla ska ha samma möjlighet att nå sin fulla potential utan att
            hållas tillbaka av fördomar och diskriminering. Den som drabbas
            av diskriminering ska kunna få hjälp att få upprättelse och det
            ska kosta att diskriminera. Liberalerna och övriga allianspartier
            har under senare år drivit på för ett stärkt skydd mot diskriminering.
            Bland annat har skyddet mot åldersdiskriminering stärkts och ett
            förbud mot diskriminering på grund av bristande tillgänglighet
            för personer med funktionsnedsättning har införts.
          </p>
          <p xml:id="i-QppkbazGzjoJ2AYZGu913Q">
            Fortsatt arbete krävs för att säkerställa samma skydd oavsett
            diskrimineringsgrund, för att skapa en lagstiftning som är så
            effektiv och heltäckande som möjligt samt för att lagstiftningen
            fullt ut ska få genomslag. Diskrimineringsombudsmannens (DO) verksamhet
            är central i arbetet för ett samhälle som är fritt från diskriminering.
            I det fortsatta arbetet är det därför viktigt att säkerställa
            att DO:s verksamhet bedrivs rättssäkert och effektivt och att
            fler individer som utsätts för diskriminering får möjlighet till
            upprättelse. Det är av vikt att myndigheten utifrån de ärenden
            som inkommer till myndigheten gör analyser om åtgärder och regelförändringar
            som generellt behövs för att komma till rätta med olika former
            av diskriminering. Även arbetet på lokal och regional nivå mot
            diskriminering är av stort värde. Liberalerna och Alliansregeringen
            presenterade i början av 2014 Sveriges första hbt-strategi. Syftet
            med strategin var att säkerställa lika rättigheter och möjligheter
            oavsett sexuell läggning, könsidentitet och könsuttryck. Det är
            viktigt att arbetet med strategin fortsätter.
          </p>
          <p xml:id="i-9YHM1Z2M6CDYrzhuqbChRx">
            Det liberala jämställdhetsuppdraget tar sikte på kvinnors och
            mäns lika rätt till frihet, ansvar och makt. Det handlar om att
            frigöra individen genom att bekämpa den bristande jämställdheten
            och de värderingar som ligger bakom. Sverige är inte ett jämställt
            land. Patriarkala maktstrukturer begränsar individens frihet och
            möjlighet att delta fullt ut i samhället. Insikten att denna ofrihet
            särskilt drabbar kvinnor och att dessa maktstrukturer måste brytas
            gör Liberalerna till ett feministiskt parti.
          </p>
          <p xml:id="i-74QsAk7CavUECzqAuQpCsk">
            Strävan mot jämställdhet är inte en fråga om tyckande, det är
            en fråga om kunskap. I dagens Sverige skiljer det 3,6 miljoner
            kronor i livsarbetsinkomst mellan en genomsnittlig man och en
            genomsnittlig kvinna, kvinnor tar ut tre gånger fler föräldradagar
            än män, traditionellt kvinnliga yrken präglas av lägre löner än
            traditionellt manliga yrken och kvinnor löper långt större risk
            att råka ut för grovt våld i det egna hemmet. Liberalerna utgår
            från sådana fakta, ser hur individer drabbas, erkänner strukturerna
            bakom och arbetar för förändring. Det är detta som är liberal
            feminism.
          </p>
          <p xml:id="i-Q2u2rDsjyZV6z8Pm4XsRXz">
            Ekonomisk ojämställdhet bidrar till fortsatt ojämställdhet på
            andra arenor, och ojämställdhet på andra arenor bidrar till fortsatt
            ekonomisk ojämställdhet. Liberalernas jämställdhetspolitik syftar
            till att bryta detta mönster. Vår utgångspunkt är att jämställdhet
            inte kommer av sig själv utan att jämställdhet kräver att aktörer
            agerar. Jämställdhet uppnås där ordinarie beslut fattas, resurser
            fördelas och normer skapas. Ett jämställdhetsperspektiv ska integreras
            i alla relevanta offentliga beslut.
          </p>
          <p xml:id="i-DkwMjbPt6nWQXEY4WKUvV3">
            Genom alliansregeringens ekonomiska politik har kvinnor fått
            bättre ekonomiska förutsättningar. Sedan 2006 har den genomsnittliga
            arbetstiden för kvinnor ökat, och andelen kvinnor som arbetade
            heltid 2013 var högre än någonsin tidigare. Liberalerna vill fortsätta
            arbeta för att sluta inkomstgapet mellan kvinnor och män.
          </p>
          <p xml:id="i-QhPHn5LNJY8iScF3JK3WMJ">
            Bland de tjugo mest välavlönade yrkena är sjutton dominerade
            av män. Det behövs en politik som bryter den horisontella och
            vertikala segregationen på svensk arbetsmarknad. Det handlar också
            om villkoren när kvinnor arbetar. En del i detta arbete är Liberalernas
            satsning på karriärlöner för skickliga lärare, som höjer lönenivån
            i Sveriges största kvinnliga akademikeryrke. Liberalerna vill
            fortsätta verka för högre löner inom kvalificerade kvinnodominerade
            yrken i offentlig sektor. Därför har Liberalerna presenterat finansierade
            förslag på att införa karriärtjänster för specialistsjuksköterskor.
          </p>
          <p xml:id="i-7KtEAspcBbCSfKeRug9a3E">
            Det offentliga har ett ansvar att verka för jämställd tillgång
            till makt och ska särskilt visa vägen genom jämställd karriärutveckling
            och rekrytering till myndigheter och offentligt ägda bolag. Att
            öka kvinnors företagande är ytterligare en prioritet.
          </p>
          <p xml:id="i-VUTHeRouZDUy8N59GFM35">
            Sveriges föräldraförsäkring har rankats som en av världens främsta.
            Den är generös i både längd och ersättningsgrad och den skapar
            reella möjligheter att kombinera föräldraskap med arbete. Samtidigt
            bidrar det fortsatta ojämställda uttaget till att konservera en
            könssegregerad arbetsmarknad. När föräldraförsäkringen, som infördes
            för att underlätta kombinationen arbetsliv och barn, skapar strukturella
            problem i andra änden, måste staten också ta ansvar för att motverka
            dessa negativa effekter.
          </p>
          <p xml:id="i-5r1f3WGwVtHoSevUkaXHSu">
            Den långa frånvaro från arbetsmarknaden som föräldraförsäkringen
            ger upphov till för många kvinnor påverkar den ekonomiska jämställdheten
            på flera sätt. Förvärvsavbrottet påverkar inkomsten negativt under
            perioden som frånvarande, men kan också påverka individens lön
            och karriärmöjligheter därefter. Dessutom ger de lägre inkomsterna
            på sikt en lägre pension.
          </p>
          <p xml:id="i-K2ZFd4UhijVDn8y7rQVNBy">
            Det finns också studier som utifrån svenska data visar att högutbildade
            kvinnor får försämrade karriärchanser efter föräldraledighet och
            att gravida kvinnor har dubbelt så hög risk att inträda i arbetslöshet
            som kvinnor som inte väntar barn, sannolikt på grund av diskriminering
            från arbetsgivarna. Sverige behöver en politik som vänder på detta.
            Liberalerna tog 2013 ställning för en tredje öronmärkt månad åt
            vardera vårdnadshavaren i föräldraförsäkringen, en reform som
            nu är genomförd. Liberalerna fortsätter nu att utveckla sin politik
            för en jämställd och flexibel föräldraförsäkring.
          </p>
          <p xml:id="i-TCbaAXVn4TAwT7EifXqwvp">
            Mäns våld mot kvinnor är det mest extrema uttrycket för kvinnors
            utsatthet och har sin grund i ojämställdheten. Sverige ska vara
            en rättsstat för alla, oavsett kön, etnicitet och sexuell läggning.
            Därför är det viktigt att angripa de attityder och idéer som finns
            i samhället och stärka de förebyggande insatserna. I detta perspektiv
            är det också centralt att inse att det hedersrelaterade våldet
            är ett allvarligt hot mot individers frihet och en central jämställdhetsfråga.
            Brott ska aldrig relativiseras med hänsyn till patriarkala traditioner
            eller hedersbegrepp. Länsstyrelsen Östergötland och det nationella
            kompetensteamet måste ges långsiktiga förutsättningar att bedriva
            sitt arbete för att bekämpa hedersrelaterat våld och förtryck.
            Verksamheten måste utvecklas till en permanent nationell samordning
            som bör ledas av en nationell samordnare.
          </p>
          <p xml:id="i-WpMGwWuwqARhMzTVBLy7vR">
            Liberalerna föreslog i sin budgetmotion 2016 att anslaget Särskilda
            jämställdhetsåtgärder skulle ökas med 50 miljoner kronor per år.
            Inom ramen för denna satsning bör medel reserveras för att det
            nationella kompetensteamet vid Länsstyrelsen Östergötland ska
            permanentas. Vår bedömning är att Länsstyrelsen bör tillföras
            upp till 5 miljoner årligen för uppdraget.
          </p>
          <head xml:id="i-XSM2swRSYrtEoKTKSAS6kw" type="h1">
            Utgiftsområde 14: Arbetsmarknad och arbetsliv
          </head>
          <p xml:id="i-EZCCg662hcVJ6JqyUzuegw">
            Utgiftsområde 14 innefattar bland annat matchning av arbetssökande
            och lediga jobb genom Arbetsförmedlingen och arbetsmarknadspolitiska
            program. Vidare ingår ett antal andra myndigheter, såsom Arbetsdomstolen
            och Arbetsmiljöverket, samt statens medfinansiering av arbetslöshetsförsäkringen.
          </p>
          <p xml:id="i-KpZe9UCMTFLfXqjLe55591">
            I höstens budgetmotion avvisade Liberalerna stora delar av den
            kraftiga utgiftsökning som regeringen på utgiftsområdet nu genomför.
            Vi avvisade bland annat förslaget om traineetjänster, 90-dagarsgaranti
            samt utbyggt lönestöd och höjt förvaltningsanslag till Arbetsförmedlingen.
            Vidare prioriterade vi inte att föra upp ett nytt anslag om arbetslivspolitiken.
            Liberalerna avvisade också höjningen av a-kassan då en sådan förändring
            utan motsvarande liberalisering av arbetsmarknaden riskerar att
            öka den strukturella arbetslösheten. Prioriteringarna i budgetmotionen
            för 2016 ligger i huvudsak fast och utgör ett underlag i det pågående
            ekonomisk-politiska utvecklingsarbetet.
          </p>
          <p xml:id="i-7PJEGgqEYoLJKUma9tLrfq">
            Den rödgröna regeringen tog 2014 över ett Sverige där arbetskraftsdeltagandet
            växte snabbare och där både den strukturella och den konjunkturella
            sysselsättningen ökade. I den pågående konjunkturuppgången fortsätter
            antalet sysselsatta att öka, även om regeringens åtgärder enligt
            både Finanspolitiska rådet och Konjunkturinstitutet dämpar sysselsättningsuppgången.
            Enligt budgetpropositionen för 2016 beräknades däremot den potentiella
            sysselsättningsgraden falla fram till 2019. Även senare bedömningar
            av bland annat Konjunkturinstitutet är att arbetsmarknaden strukturellt
            kommer fungera allt sämre under åren som kommer. Regeringen bedömer
            själva i vårpropositionen att jämviktsarbetslösheten vänder uppåt
            åren som kommer, och den potentiella sysselsättningstillväxten
            utvecklas svagare än befolkningstillväxten.
          </p>
          <p xml:id="i-3GS3TEpXNcQCZKsNR24in8">
            Vår bedömning är att risken är uppenbar att regeringen redan
            har gett upp sitt arbetslöshetsmål. Ingenting tyder i dag på att
            det kommer nås. I stället för strukturreformer för fler jobb är
            det breda skattehöjningar och återställare som regeringen är inriktad
            på. Så borde det inte vara.
          </p>
          <p xml:id="i-Pj1cM4dNW1LxpokgxmtJkv">
            Sverige behöver en annan sysselsättningspolitik än den som regeringen
            nu för. Vi behöver reformer både för fler kunskapsintensiva jobb,
            men också för fler enklare jobb. Genom en breddning av arbetsmarknaden
            kan vi få en hög sysselsättning, lägre utanförskap och mer resurser
            till välfärden. Liberalernas inriktning är att den svenska arbetsmarknaden
            behöver mer av flexibilitet. Låg grad av löneflexibilitet riskerar
            att bidra till högre arbetslöshet än nödvändigt under perioder
            av låg efterfrågan, och relativt höga lägstalöner stänger dörren
            för breda grupper som under en kortare eller längre period av
            sitt arbetsliv har en lägre produktivitet.
          </p>
          <p xml:id="i-D4wQxU4gvkj8Kyof8oqUyh">
            Samtidigt vill Liberalerna öka tryggheten i omställning genom
            en obligatorisk arbetslöshetsförsäkring. Som enskilda åtgärder
            innebär sannolikt en obligatorisk arbetslöshetsförsäkring och
            ett högre tak i försäkringen en något dämpad sysselsättning. Därför
            bör en reformering av arbetslöshetsförsäkringen kombineras med
            reformer som ökar sysselsättningen. I skarp kontrast till detta
            föreslår regeringen nu i stället reformer som trycker tillbaka
            sysselsättningen.
          </p>
          <p xml:id="i-KDVZVJQEVCyKj7B1KWZVCR">
            Detta var skälet till att vi i höstens budgetmotion avvisade
            den höjda nivån i a-kassan. För att stärka arbetslinjen i arbetslöshetsförsäkringen
            och värna dess roll som omställningsförsäkring föreslår Liberalerna
            i denna motion att taket i arbetslöshetsförsäkringen under de
            100 första dagarna av arbetslösheten uppgår till 760 kronor per
            dag. Därefter bör taket uppgå till 680 kronor per dag.
          </p>
          <p xml:id="i-TZyxEn8oJNjtCMA7x66GC7">
            För att kunna trycka tillbaka arbetslösheten är det centralt
            att anställningskostnaden i yrken med lägre förkunskapskrav inte
            ökar. Här har parterna ett avgörande ansvar, men politiken kan
            och ska bidra. I regeringsställning kommer vi bjuda in till trepartssamtal
            för att undersöka om det finns politiska åtgärder som kan underlätta
            för parterna att sluta avtal som inte pressar upp lägstalönerna.
          </p>
          <p xml:id="i-CeaS4WQ3fJQ6mBDZZxMteA">
            Vi avvisar den stora utbyggnad av de arbetsmarknadspolitiska
            åtgärderna som regeringen nu genomför. Vi föreslår fortsatt att
            traineejobben och extratjänsterna avskaffas. Tidigare i denna
            motion beskriver vi också utförligt hur de startjobb som Liberalerna
            vill införa ska fungera. De kommer att ha ett avgörande effekt
            på att öka sysselsättningen för grupper som annars skulle ha svårt
            att ta en plats på arbetsmarknaden.
          </p>
          <p xml:id="i-5u7Vh87GKxPvR67zzGxzCb">
            I stället för åtgärder som varaktigt höjer sysselsättningen bidrar
            ett ökat programdeltagande främst till att den öppna arbetslösheten
            ersätts av en dold. Som ett alternativ till regeringens ineffektiva
            arbetsmarknadspolitik har Liberalerna föreslagit en ny yrkesskola,
            en gymnasial yrkesutbildning för vuxna inom det reguljära utbildningssystemet.
            Vi har också föreslagit att Yrkeshögskolan betydligt byggs ut.
          </p>
          <head xml:id="i-QkeGSz8NZmPKf7uP7frSGZ" type="h1">
            Utgiftsområde 15: Studiestöd
          </head>
          <p xml:id="i-Yb4JjZo7BJpe3tdFZQDfyb">
            Utgiftsområdet omfattar utgifter för ekonomiskt stöd till enskilda
            under studier och utgifter för vissa studiesociala insatser. Även
            utgifter för hanteringen av studiestöden, som huvudsakligen sköts
            av Centrala studiestödsnämnden (CSN), och verksamheten inom Överklagandenämnden
            för studiestöd (ÖKS) hör till utgiftsområdet.
          </p>
          <p xml:id="i-3RF217LytSp4RSXvTNn233">
            I höstens budgetmotion föreslog Liberalerna att en premie borde
            införas för dem som fullgör speciallärar- eller specialpedagogexamen
            liksom ämneslärarexamen inom matematik, biologi, kemi, fysik eller
            teknik. Vi föreslog även att nya studielån inte ska kunna skrivas
            av efter 68 års ålder då denna begränsning inte appliceras på
            andra lån. På utgiftsområdet finansierades också fullt ut de nya
            volymförändringar som föreslås på utgiftsområdet utbildning och
            universitetsforskning. Prioriteringarna i budgetmotionen för 2016
            ligger i huvudsak fast och utgör ett underlag i Liberalernas pågående
            ekonomisk-politiska utvecklingsarbete.
          </p>
          <p xml:id="i-J5fNMpmjdKY79Bt3FpB1iS">
            Studiestödssystemet i Sverige är ett av världens mest generösa
            och ger människor goda möjligheter att studera vidare eller återuppta
            tidigare studier. Studiemedelssystemet har under de senaste åren
            förstärkts påtagligt genom att alliansregeringen genomförde höjningar
            av studiemedelsbeloppet, barntillägget och fribeloppet.
          </p>
          <p xml:id="i-Y89RUxAnAp1p5gc94CuuhN">
            Liberalernas bedömning är att studiemedelssystemet i många delar
            är väl avpassat. Ytterligare reformer kan dock på sikt bli aktuella.
            Liberalerna vill bland annat fortsätta arbetet för bättre matchning
            och kompetensutveckling på den svenska arbetsmarknaden. I det
            perspektivet bör det vara aktuellt att pröva om individuella kompetenskonton
            kan byggas upp för att användas vid vidareutbildning och omskolning.
            För att fortsätta stimulera framväxten av allt längre arbetsliv
            bör det även fortsatt vara aktuellt att se över åldersgränserna
            i studiemedelssystemet. Liberalerna vill även öka genomströmningen
            i högskolan genom att öka drivkrafterna för studenter att klara
            sin examen på utsatt tid.
          </p>
          <head xml:id="i-GVACxfCAaDzsmLFE2f1Qh5" type="h1">
            Utgiftsområde 16: Utbildning och universitetsforskning
          </head>
          <p xml:id="i-MF9x9D3uxroFg5ib4fP9EE">
            Utgiftsområde 16 omfattar skolväsendet, vissa särskilda utbildningsformer
            och annan pedagogisk verksamhet, vuxenutbildning och eftergymnasial
            yrkesutbildning, högskoleutbildning och forskning samt myndigheter
            inom utbildnings- och forskningsområdet.
          </p>
          <p xml:id="i-6UMDGGqnJF1pmbTKbs8g5G">
            Kunskap är skolans huvuduppdrag. Tidigare präglades svensk skola
            av en rädsla för att mäta elevers kunskaper med sjunkande resultat
            som följd. Liberalerna har lett en total omläggning av svensk
            skola. Bland alla reformer finns en ny läroplan med nya kursplaner
            med tydliga och tidiga mål, fler och tidigare nationella prov,
            skriftliga omdömen, betyg från årskurs 6 och ny betygsskala med
            fler steg. Elevers rätt till särskilt stöd har stärkts och speciallärare
            utbildas på nytt. Eleverna får fler matematiklektioner. Undervisningen
            för nyligen invandrade elever har reformerats, exempelvis genom
            mer undervisningstid i svenska. Genom en överenskommelse med regeringen
            inleds även försök med betyg från årskurs 4.
          </p>
          <p xml:id="i-2UJsT7ZtGZYVcXEvyX2kU2">
            Svårigheter måste upptäckas tidigt för att eleven ska få hjälp
            i tid. Kunskaper i läsning, skrivning och räkning ska följas upp
            redan i årskurs 1. Alla elever som går ut grundskolan ska ha de
            kunskaper med sig som de behöver för att klara fortsatta studier,
            med fokus på att kunna läsa, skriva och räkna. Svensk grundskola
            sätter in särskilt stöd relativt sent. För att höja kunskapsresultaten
            och likvärdigheten är det centralt att detta ändras och att elever
            som riskerar halka efter får stöd så tidigt som möjligt.
          </p>
          <p xml:id="i-YEZPfpqWt9P8rZD9e6LcFA">
            Regeringen anslog 500 miljoner kronor 2016 för en satsning på
            specialpedagogik. I vårändringsbudgeten för 2016 sänktes dock
            ambitionerna på detta område. Liberalerna menar att mer behöver
            göras för att fler ska få en bra start. Fler speciallärare och
            specialpedagoger bör anställas i lågstadiet och det specialpedagogiska
            arbetet måste utvecklas.
          </p>
          <p xml:id="i-EsGohYv68pokkeBMGJEgye">
            Vi vill fortsatt göra ytterligare satsningar på skolan, men mer
            resurser är inte tillräckligt. Vi måste också förändra attityden
            till skolan. Lärare ska respekteras för sina kunskaper. Vi behöver
            fortsätta arbetet för att lyfta läraryrket och inte bryta ned
            det kunskapsfokus som nu åter växer fram. I avsnittet En miljard
            till skolan lägger Liberalerna fram fullt finansierade förslag
            till riktade resursförstärkningar till svensk skola.
          </p>
          <p xml:id="i-Nyy5bnB21M87SL8QiUsoD6">
            De fallande kunskaperna i skolan kan framförallt förklaras av
            att lågpresterande elever, särskilt pojkar, lär sig ännu mindre
            än tidigare. Försämringen är särskilt tydlig i läsförståelse.
            Det är dessa grupper som har drabbats mest av en skola som inte
            varit kunskapsfokuserad. Det är oroande att skillnaden mellan
            pojkar och flickor ökar.
          </p>
          <p xml:id="i-49ELfAsqYLJBvrG5DFMSoo">
            Kvaliteten och valfriheten ska värnas. Därför försvarar vi det
            fria skolvalet. En förutsättning för friskolor är att de uppfyller
            kvalitetskrav och präglas av långsiktigt ägande. Skolor som inte
            uppfyller detta ska stängas.
          </p>
          <p xml:id="i-VEpBw63CGRdLxgwMVNujaU">
            Vi ser nu med oro på hur regeringen bryter mot kunskapslinjen
            i svensk skolpolitik. Statsanslag används för kommunala uppgifter,
            som att bygga skolor, i stället för att prioritera elevernas kunskaper.
            Stora medel reserveras för oprecisa satsningar vilket Liberalerna
            i höstens budgetmotion motsatte sig. Vi har en annan inriktning
            för våra förslag. De statliga satsningar som görs på skolan ska
            stärka kunskapsuppdraget.
          </p>
          <p xml:id="i-VUQgXEe7LJhEYNKPYmxvoJ">
            Kommunaliseringen av skolan har bidragit till minskad likvärdighet,
            försämrade studieresultat och försämrad arbetssituation och status
            för lärarna.
          </p>
          <p xml:id="i-JAgMEWTkxpimc5NRLa1sFb">
            Liberalerna drev i regeringsställning igenom förändringar så
            att staten tagit ett allt större ansvar för skolan. Det handlar
            om skärpta krav på behöriga lärare, om tydligare kunskapsmål,
            mer statlig inspektion av skolorna och miljardsatsningar på både
            högre lärarlöner och fortbildning.
          </p>
          <p xml:id="i-Jd566cgHUzEFE2D2Pn9uhk">
            För att ge alla elever en bra skolgång bör staten ta tillbaka
            ansvaret för skolan. Staten ska vara arbetsgivare för lärarna
            och ansvara för att eleverna får så mycket kunskaper som möjligt
            med sig. Omfattande strukturreformer av detta slag måste genomföras
            med omsorg och föregås av gedigen analys och utredningsarbete.
          </p>
          <p xml:id="i-WjmSXnsKK1bCZMBjpY7Tg3">
            I ett internationellt perspektiv sker skolstarten i Sverige sent.
            I majoriteten av de europeiska länderna är skolan tioårig och
            börjar vid sex års ålder. Mot denna bakgrund vill Liberalerna
            att skolstarten ska ske vid sex års ålder även i Sverige. Därmed
            förlängs skolplikten till tio år och förskoleklassen blir den
            första av tio årskurser. Detta tydliggör förskolans syfte och
            utbildningsperspektivet vilket ger fler elever förutsättningar
            att nå målen för grundskolan. De kunskapskrav som finns för lågstadiet
            i dag ska finnas kvar, men det nya lågstadiet blir fyraårigt.
            Mot denna bakgrund avsatte Liberalerna resurser till Skolverket
            med målet att förbereda införandet av tioårig grundskola.
          </p>
          <p xml:id="i-97qZGFS6D1gRgfp6Bcxwcg">
            Svenska elevers kunskaper i matematik har försämrats sedan 1990-talet.
            Liberalerna ville i höstens budget öka undervisningstiden i matematik
            med en timme i veckan för alla elever i högstadiet. Duktiga lärare
            kombinerat med utökad undervisningstid gör att fler elever får
            större möjligheter att klara kunskapskraven i matematik.
          </p>
          <p xml:id="i-Cf6m1LBb1hQpfmkJA5H6Pi">
            Duktiga lärare är den avgörande faktorn för att höja resultaten
            i skolan. Läraryrkets status har dessvärre sjunkit under lång
            tid, bland annat för att arbetsgivarna inte värdesatt de utbildade
            lärarnas kompetens. Vi vill ha högre lön åt skickliga lärare och
            en reformerad lärarutbildning som ska göra läraryrket attraktivt.
            Genom karriärtjänster premieras kompetenta och särskilt skickliga
            lärare vilket höjer yrkets status. Förstelärare och lektorer får
            löneökningar utan att ägna mindre tid åt undervisningen. Lärarlegitimation
            och skärpta behörighetsregler har införts och lärarutbildningen
            har gjorts om och fått tydliga inriktningar. I enlighet med regeringens
            förslag föreslog Liberalerna ökade resurser till lärarlöner samt
            till fler anställda lärare till lågstadiet.
          </p>
          <p xml:id="i-SmvwJwr2aquHSAvdA9BGUe">
            Lärarnas arbetsmiljö och situation på skolorna måste förbättras.
            Idag upplever många lärare att allt annat än undervisningen stjäl
            deras tid, t.ex. administration, föräldrakontakter och rastvaktning.
            It-infrastrukturen på skolorna behöver byggas ut så att lärarna
            har modern utrusning och ett starkt datorstöd både för sin undervisning,
            men också för administrationen.
          </p>
          <p xml:id="i-C8bADjqQBg1j4gV3zDzav">
            För att minska lärarnas arbetsbörda bör en ny yrkeskategori införas,
            lärarassistenter. Assistenterna ska kunna ta över administrativa
            och praktiska uppgifter för att frigöra tid åt lärarna och rektorerna
            så att de kan ägna sig åt sina kärnuppgifter i skolan.
          </p>
          <p xml:id="i-fY4XqogKrVDaN8Z6rWpyE">
            För elever i skolor i utanförskapsområden – områden där arbetslösheten
            är hög och utbildningsnivån låg – är utmaningarna extra stora.
            De elever som har de sämsta förutsättningarna ska ha mer ekonomiska
            resurser, men också möta de skickligaste lärarna och rektorerna.
            För att uppmuntra lärare och rektorer att söka sig till tjänster
            i skolor i utanförskapsområden ska dessa ges bättre löne- och
            arbetsvillkor.
          </p>
          <p xml:id="i-XqqEXCSSgViDqwAx4djK8h">
            För att göra läraryrket mer attraktivt och möjligheter att utvecklas
            i yrket införde alliansregeringen ett särskilt statsbidrag som
            ger en löneökning på 5 000 kronor per månad till särskilt skickliga
            lärare med en karriärtjänst som förstelärare. Den nuvarande regeringen
            har sänkt ambitionen och valt att inte fortsätta att bygga ut
            karriärtjänstreformen. Liberalerna vill nu höja ambitionsnivån
            och gå tillbaka till den utbyggnadstakt som gällde under alliansregeringen
            och vi vill därutöver göra en särskild satsning på särskilda karriärtjänster
            i utanförskapsområdena.
          </p>
          <p xml:id="i-9FF6Ppn5e9wmRh5iZnJ9Pp">
            Liberalerna vill satsa på en särskild kompletterande pedagogisk
            utbildning av den modell som i USA går under namnet Teach for
            America. Studenter med en tidigare examen med goda resultat får
            läsa en kompletterande pedagogisk utbildning för att nå en ämneslärarexamen
            samtidigt som de arbetar i skolan. Organisationen Teach for Sweden
            och ett antal universitet och högskolor har tagit initiativ till
            att arbeta på detta sätt.
          </p>
          <p xml:id="i-2AhWbZ6xJHDA9NzdeUkwaP">
            Liberalerna anser att studenterna främst bör ha ämneskunskaper
            i naturorienterande ämnen och matematik. Det behövs en bred satsning
            på att få fler att vilja bli lärare. Som ett led däri bör ämneslärarutbildningen
            av högstadie- och gymnasielärare slås ihop. Det är i dag för få
            studenter som vill bli enbart högstadielärare. Därtill anser vi
            att en ämneslärarexamen ska motsvara nivån för en masterexamen,
            vilket den poängmässigt gör redan idag. En mastersexamen är internationellt
            gångbar och höjer statusen på yrket.
          </p>
          <p xml:id="i-2pZhzzs2nqES8m4mL9GVwt">
            Lärarutbildningen behöver centraliseras till färre orter för
            att nå högre kvalitet och effektivitet. Valmöjligheterna för studenterna
            ökar genom fler ämnesinstitutioner på ett minskat antal utbildningsorter
            eftersom ett större lärosäte kan erbjuda fler ämnen än mindre
            lärosäten.
          </p>
          <p xml:id="i-JmWKUhtrj6tYRehQFZA2zz">
            De internationella undersökningar som visar på att kunskapsresultaten
            i svensk skola sjunkit i ett par decennier visar också att vi
            har stora ordningsproblem. Vi vill därför fortsatt införa ett
            ordningsomdöme och ett stöd till skolor att arbeta förebyggande.
            Vuxna i skolan måste ha befogenheter och ta ansvar för att skapa
            ordning, studiero och trygghet. Skollagen ska förändras så att
            det tydligt framgår att lärarna har ansvar för undervisningens
            innehåll. När det saknas studiero i klassrummet är de som behöver
            skolan allra mest de stora förlorarna.
          </p>
          <p xml:id="i-8ii5WBLbkATHfaT1iym6xi">
            Därför vill Liberalerna införa ett stöd till utsatta skolor som
            kan sökas av huvudmännen för att långsiktigt verka för studiero.
            Skolorna kan själva utforma förslag till satsningar, till exempel
            på nya arbetsmetoder, fler vuxna i skolan, få föräldrar att ta
            ökat ansvar eller ta in organisationer som kan arbeta förebyggande.
            Det finns flera goda exempel i andra länder i Europa att lära
            av.
          </p>
          <p xml:id="i-B4jhGgJJi768WxyUs7v73g">
            Antalet anmälningar om våld i skolan som Arbetsmiljöverket ser
            som allvarliga har ökar rejält de senaste åren. Regeringen bör
            därför utöver att anslå resurser för att förebygga skolans ordningsproblem
            inrätta en kommission som får i uppdrag att fördela bidragen och
            aktivt arbeta för ordning och reda i skolan.
          </p>
          <p xml:id="i-6WA79qBRanxb7iX1tMuW36">
            Att snabbt lära sig svenska är grunden för att klara skolan och
            därför vill vi att alla nyanlända ska få extra undervisning i
            svenska och att den ska anpassas efter varje elevs förkunskaper.
            De nyanlända som kommer till Sverige i förskole- och lågstadieåldern
            klarar sig ofta förhållandevis bra och bör ha goda förutsättningar
            att uppnå grundskolans kunskapsmål. För de nyanlända som kommer
            till Sverige i mellanstadie- och högstadieåldern är förutsättningarna
            betydligt sämre. De får en alltför kort tid i skolan och hinner
            därmed kanske inte nå kunskapsmålen i grundskolan. Många av dem
            har en besvärlig skolgång bakom sig i hemlandet eller i flyktingläger.
            Några har aldrig gått i skolan och är analfabeter.
          </p>
          <p xml:id="i-2b6xvuA3wxj8uGmXb5kwiG">
            För elever i grundskolan upphör skolplikten vid vårterminens
            slut det nionde året efter skolstarten, vilket vanligtvis sker
            när eleven fyllt 16 år eller tidigare om de uppnått kunskapsmålen.
            För att ge nyanlända elever samma chans att nå kunskapsmålen är
            det rimligt att förlänga skolplikten för dessa eftersom tiden
            är en så betydelsefull inlärningsfaktor.
          </p>
          <p xml:id="i-Ti9HtibruYbRbY49LGJz3m">
            För nyanlända elever i tonåren blir den totala skolgången ofta
            för kort för att hinna uppnå målen i grundskolans alla sjutton
            ämnen. Rektor ska därför ges långtgående befogenheter att för
            dessa elever prioritera om i timplanen så att målen i första hand
            nås i de viktigaste basämnena.
          </p>
          <p xml:id="i-LXoy2KS2aL6nKuyDnA9M6b">
            De nyanlända elever som kommer till Sverige i sen ålder och precis
            startat sina studier i svenska i grundskolan riskerar att få svårt
            att upprätthålla sina svenskkunskaper under ett långt sommarlov
            utan kontakt med skolan och kamrater i skolan. Det kan därför
            finnas skäl att utreda vad en halvering av sommarlovet för nyanlända
            elever skulle innebära för att ge dem tid att fortsätta sin undervisning
            i svenska under sommaren.
          </p>
          <p xml:id="i-9tpfrnJCHXe89m6hEvtP8d">
            Alla gymnasieelever skulle tidigare bli behöriga för högskolestudier.
            Högre utbildning av bra kvalitet är viktigt men lika viktiga är
            yrkes- och lärlingsutbildningar. Vid sidan av de traditionella
            gymnasieprogrammen vill Liberalerna därför ha en lärlingsutbildning,
            så kallade branschlärlingar. Därtill anser Liberalerna att alla
            ska ha rätt till komvux. Sverige behöver en stark vuxenutbildning
            för dem som vill förbättra sina grundkunskaper, specialisera sig
            inom ett yrke eller förbereda sig för högskolestudier.
          </p>
          <p xml:id="i-VqtvyPWsBKMc3Grk4YAZrz">
            Sverige ska ha höga ambitioner när det gäller andelen personer
            som går vidare till högre studier, men utbyggnaden av antalet
            platser får inte ske på bekostnad av kvaliteten. Därför föreslog
            Liberalerna extra resurser till en kvalitetssatsning på hum/sam-utbildningar
            som har låg andel lärarledda timmar. Liberalerna och alliansregeringen
            höjde de statliga forskningsanslagen kraftigt, och vi vill fortsätta
            prioritera forskningen. Stora investeringar i forskning och innovation
            är avgörande för Sveriges framtid.
          </p>
          <p xml:id="i-UH9B3BH6K1bZJLuPW67qiQ">
            Alliansregeringen genomförde flera reformer som ökade de formella
            möjligheterna till vidare studier för unga som gått i gymnasiesärskolan.
            I praktiken finns dock få utbildningar för denna målgrupp. Våra
            förslag för att stärka folkbildningens möjligheter på detta område
            beskrivs närmare i avsnittet Ytterligare prioriterade insatser.
          </p>
          <p xml:id="i-Pazdgrt42XEpHdV9h8rpnw">
            Prioriteringarna i budgetmotionen för 2016 ligger i huvudsak
            fast och utgör ett underlag i Liberalernas pågående ekonomisk-politiska
            utvecklingsarbete.
          </p>
          <head xml:id="i-ASrgQNGTEyeBpWvUD3qoXE" type="h1">
            Utgiftsområde 17: Kultur, medier, trossamfund och fritid
          </head>
          <p xml:id="i-N9XdSmVNAjkP4JozPvgeV5">
            Utgiftsområde 17 består av sammanlagt femton delområden, förutom
            kultur, medier, trossamfund och fritid även bland annat ungdomspolitik,
            civilsamhällesfrågor samt folkbildning.
          </p>
          <p xml:id="i-E9R5tLJbAML7ZrSKN6Bqu3">
            I höstens budget avsatte Liberalerna resurser för att införa
            ett sökbart bidrag för att möjliggöra fri entré vid samtliga museer
            som får stöd av staten samt läns- och regionmuseerna. Vi föreslog
            även en satsning på de lokala och regionala scenerna, som ett
            första steg mot en ny liberal kulturpolitik för hela landet.
          </p>
          <p xml:id="i-MvsTsDWXiNnTwijsC7oQyA">
            I samband med ovanstående prioriteringar avvisades regeringens
            föreslagna stöd till landsbygdsbiografer och sänkt avgift till
            den kommunala kultur-och musikskolan. Även den föreslagna satsningen
            på kultur i vissa förorter avstyrktes eftersom Liberalerna anser
            att det är en kommunal angelägenhet. Förslaget om ett särskilt
            stöd till idrotten för verksamhet för nyanlända avvisades, eftersom
            risken med ett öronmärkt stöd är att det leder till verksamhet
            i grupper som hålls åtskilda från den ordinarie verksamheten.
            Prioriteringarna i budgetmotionen för 2016 ligger i huvudsak fast
            och utgör ett underlag i det pågående utvecklingsarbetet på området.
          </p>
          <p xml:id="i-Kmiff4BNZnQi4DtSAzukBa">
            Kulturen är intellektets infrastruktur. Ett vitalt kulturliv
            är viktigt för vårt demokratiska samhälle. Det är ett klassiskt
            liberalt uppdrag att stärka individens förmåga att ta makt över
            sitt eget liv. Kulturen i dess olika uttrycksformer innebär att
            man lär känna såväl sig själv, andra som samhället. Därför är
            kultur en demokratisk rättighet. Det räcker inte med att veta
            var man kan hitta information, man måste också ha kunskap som
            gör att man kan orientera sig i en värld av påståenden: bildning,
            helt enkelt.
          </p>
          <p xml:id="i-8DjsV7kygz2DcTpZwXF9K">
            Ett öppet samhälle behöver litteratur, konst och andra kulturella
            uttryck som provocerar och utmanar. Den liberala kulturpolitikens
            uppgift är inte att styra kulturen, utan att förbättra förutsättningarna
            för det konstnärliga skapandet och för individens bildning.
          </p>
          <p xml:id="i-GsRMAZCmcc7JsFqYisxBvC">
            Kvalitet är nyckelordet i Liberalernas kulturpolitik. Principen
            om armslängds avstånd ska gälla, det vill säga att det är kulturskapare
            och experter som fattar de konstnärliga besluten och inte politiker.
            Kulturpolitiken ska värna kulturens eget värde gentemot rena nyttoändamål.
            Offentliga bidrag och anslag ska vara kvalitetsdrivande.
          </p>
          <p xml:id="i-QX6EC4ESMXrV28cN7iCrV6">
            Kulturpolitiken ska slå vakt om såväl bredd som spets. Liberalerna
            vill att det erbjuds kulturupplevelser av högsta kvalitet och
            vill även stimulera enskilda människors eget deltagande och skapande
            i kulturaktiviteter i hela landet.
          </p>
          <p xml:id="i-Y5z4wKug2fEhtM3KKnQKwq">
            Sverige behöver en kulturpolitik för hela landet. Det är dags
            att väva samman kulturpolitik med landsbygdspolitik. På så sätt
            kan det skapas reella förutsättningar för utveckling i hela landet.
            I detta har kultursamverkansmodellen en nyckelroll. När modellen
            infördes tillfördes inga extra statliga medel, och den del som
            i praktiken fördelas till regionerna har heller inte ökat i samma
            takt som den regionala finansieringen. Av en rapport från kulturutskottets
            uppföljnings- och utvärderingsgrupp (2015/16:RFR4) framgår att
            detta har bidragit till att det varit svårt att få den förnyelse
            av kulturpolitiken som var ett av syftena med kultursamverkansmodellen.
            Vi avser att återkomma i framtida budgetmotioner med förslag för
            att utveckla och stärka kultursamverkansmodellen.
          </p>
          <p xml:id="i-D7cEWvrhPXhvNDgxfPtpzN">
            Läsning och litteratur bör ha hög prioritet i kulturpolitiken.
            Det handlar om kultur, demokrati och jämställdhet. Sverige har
            av tradition en hög läskunnighet och ett stort intresse för den
            goda berättelsen men det finns stora klyftor i läsvanorna. Klyftorna
            får effekt på skolresultat, samhällsdeltagande och därmed den
            enskildes egenmakt.
          </p>
          <p xml:id="i-PkDPcVzGZ9eDZS6fwMjgmL">
            Sverige ska vara öppet, välkomnande, intresserat av omvärlden
            och söka sig utåt. Detta är särskilt viktigt på kulturens område
            där de internationella impulserna alltid varit avgörande. Denna
            öppenhet och mångfald är avgörande för Sveriges välstånd, men
            också för vår kreativitet och kulturella kraft. Det vi i dag känner
            som svenskt kulturarv har skapats i ett intimt samtal och utbyte
            med omvärlden. Sverige ska öka sitt engagemang i det internationella
            kultursamarbetet. Attraktiva förutsättningar för etablering och
            upprätthållande av konstnärliga miljöer på hög internationell
            nivå ska skapas.
          </p>
          <p xml:id="i-9TXDkiGsCnEUAmuqN91Ptk">
            När de svenska folkrörelserna växte fram betonade de alla mycket
            starkt behovet av folkbildning. Det var genom litteratur och studier
            som individen skulle skaffa sig verktyg att ta ökat ansvar för
            sig själv och i samhället. Folkbildningen har allt sedan dess
            genom sin särart spelat en viktig roll för att höja kunskapsnivån
            i samhället. Genom att vara fri och frivillig når och lyfter den
            människor som kanske inte kommit till sin rätt i det formella
            utbildningssystemet.
          </p>
          <p xml:id="i-JMDCZu9CKoiRjpyPX3d7y1">
            Ett exempel på hur folkbildningen framgångsrikt förbereder unga
            med intellektuell funktionsnedsättning för arbete eller studier
            är kulturcollegemodellen.
          </p>
          <p xml:id="i-Rgkw2GMvNegKhRKWxtu9V6">
            Folkbildningens möjligheter att erbjuda eftergymnasial utbildning
            för unga med intellektuell funktionsnedsättning bör öka. Våra
            förslag för detta beskrivs närmare i avsnittet Ytterligare prioriterade
            områden.
          </p>
          <head xml:id="i-MCEiKXNEiH6NQCtQApaxhC" type="h1">
            Utgiftsområde 18: Samhällsplanering, bostadsförsörjning och byggande
            samt konsumentpolitik
          </head>
          <p xml:id="i-2fyAKjhpJUkoEuxaKQmbCt">
            I utgiftsområde 18 ingår samhällsplanering, bostadsmarknad, byggande
            och lantmäteriverksamhet samt konsumentpolitik.
          </p>
          <p xml:id="i-77YvMHY6y1BQLEKVDoS5B4">
            Sveriges bostadsmarknad är i obalans. Det byggs för lite och
            människor rör sig mellan bostäder i för låg grad. Bristen på bostäder
            är ett stort hinder för människors frihet, och skadar också den
            svenska ekonomin. En uppskattning gör gällande att bara inlåsningarna
            på svensk bostadsmarknad i dag ökar den svenska arbetslösheten
            med hela 0,3 procentenheter.
          </p>
          <p xml:id="i-NhAhctwsNWNKELt9UmowWV">
            Förklaringarna till den låga rörligheten är flera. Boverket har
            konstaterat att sättet vi i Sverige sätter hyror på fungerar allt
            sämre i takt med att bostadsmarknaden blir allt mer överhettad.
            De långa köerna till hyresbostäder är ett tydligt tecken på en
            icke fungerade marknad. För personer som äger sitt boende konstaterar
            samma myndighet att kostnaderna för att flytta och byta bostad
            sannolikt är de högsta i hela OECD.
          </p>
          <p xml:id="i-PExzmrChiKQXah5mnghkM8">
            Anledningarna till att det byggs för lite är ännu mer mångfasetterade.
            Det handlar om det totala utbudet av mark och den takt som detaljplanelagd
            mark bebyggs. Fler detaljplaner måste upprättas och fler bygglov
            måste vinna laga kraft. Inte minst handlar det om att minska de
            kostnader som är förknippade med överklaganden och långa ledtider.
          </p>
          <p xml:id="i-MVSry34ySxzn6gVmzCKUUM">
            Liberalernas bostadspolitik syftar till att få en bostadsmarknad
            präglad av mer rörlighet och mer byggande. Det är en bostadsmarknad
            där fler människor kan bo utifrån egna önskemål och förutsättningar.
          </p>
          <p xml:id="i-G5tvQYAyTLMVv4mk1HDMec">
            Det behövs en fungerande blandning av både hyresrätter, bostadsrätter,
            ägarlägenheter och villor i olika lägen och prisklasser. Vi föreslår
            reformer som gör vägen till det första spadtaget kortare för byggföretagen
            och vägen till den första, andra eller tredje egna nyckeln kortare
            för den individ som i dag inte kommer in eller kommer vidare på
            en bostadsmarknad som inte fungerar. Det är en bostadsmarknad
            där priserna på att bygga har sjunkit, priserna för att hyra bättre
            speglar utbud och efterfrågan och skattepolitiken har lagts om
            för att minska risken för både snabba prisstegringar och prisfall
            på ägarmarknaden. På en sådan bostadsmarknad får fler plats –
            till gagn för friheten och tryggheten för den enskilde, och för
            jobben och tillväxten i Sverige.
          </p>
          <p xml:id="i-VNa5JLaoq9C6etgYgm6r45">
            Regeringen håller fast vid en politik som syftar till att subventionera
            fram fler bostäder. Detta är i grunden feltänkt. Subventionssystem
            snedvrider konkurrensen mellan byggprojekt och minskar snarare
            än ökar incitamenten för bostadsbyggande. Vi noterar med oro att
            regeringen i de pågående bostadspolitiska samtalen hittills håller
            fast vid subventionslinjen.
          </p>
          <p xml:id="i-MusFLanZ7qkzMW3yK9zHcn">
            Redan i höstens budgetmotion avfärdade Liberalerna regeringens
            investeringsstöd till byggindustrin i sin helhet. Vi avvisade
            därtill regeringens förslag om energieffektivisering och renovering
            av privata och kommunala fastigheter, samt ett nytt statsbidrag
            till kommuner för att ”stimulera till ökat bostadsbyggande” och
            ”premiera ett förändrat arbetssätt”.
          </p>
          <p xml:id="i-6snY1fUagGCeoU6ThaKWFN">
            Liberalerna vill i stället gå vidare med ytterligare systemförändringar
            för att förenkla och korta ledtiderna i planprocessen, förenkla
            regelsystem och möjliggöra fler enkla bostäder. Vi har också föreslagit
            en snabbhetspremie i form av en ekonomisk stimulans till de kommuner
            som har korta handläggningstider eller framgångsrikt förkortar
            sina handläggningstider för plan- och bygglovsärenden. Dessa våra
            prioriteringar i budgetmotionen för 2016 ligger i huvudsak fast
            och utgör ett underlag i vårt politiska utvecklingsarbete.
          </p>
          <p xml:id="i-GNncefzeSQuuUCvgkCqbfe">
            Liberalerna vill öka konkurrensen och göra det möjligt att bygga
            billigare. Typgodkända hustyper som redan är prövade mot byggnormen
            och gemensamma nordiska och europeiska byggregler bör prövas.
            Konkurrensverket bör ges uppdraget att genomlysa byggsektorn.
            Byggherrar ska ges rätten att utarbeta detaljplaner. Dessa ska
            sedan kunna prövas av kommunen.
          </p>
          <p xml:id="i-4AQyW98Y1QCiuNnYekSjz8">
            Vi vill även ta ytterligare steg mot färre överklaganden och
            en snabbare överklagandeprocess. Vi har drivit på för den reform
            som nyligen beslutats och som innebär att beslut om detaljplaner
            ska överklagas direkt till mark- och miljödomstolen, i stället
            för att länsstyrelsen ska vara första instans. Vi vill på sikt
            att länsstyrelsernas roll renodlas till att vara samrådsaktör
            och inte part i denna typ av ärenden. Det bör även övervägas om
            det går att begränsa den sakägarkrets som har rätt att överklaga
            bygglovs- och detaljplanebeslut. Fler smärre åtgärder ska omfattas
            av enbart bygganmälan.
          </p>
          <p xml:id="i-NHnEi66PKPnXn8bR8B9HBA">
            För att öka rörligheten på bostadsmarknaden behöver flyttskatten
            sänkas. Den effektiva skatten sänks genom att taket på uppskovet
            tas bort och räntebeläggningen på uppskovsbeloppet avskaffas.
            I budgetmotionen för 2016 lade Liberalerna fram ett finansierat
            förslag till denna reform, som vi står fast vid även framgent.
          </p>
          <p xml:id="i-21mGhwcGx9Yz2UPfHWQTwL">
            Bruksvärdessystemet ska reformeras för ökad rörlighet. Inom det
            befintliga beståndet bör hyressättningen framöver i större utsträckning
            avspegla konsumenternas efterfrågan och individuella val. Inom
            bruksvärdessystemet behöver läge samt till- och frånval få större
            genomslag så att hyresnivåerna närmare speglar utbud och efterfrågan.
            Vad gäller nybyggnation ska fri hyressättning tillåtas. Inom ramen
            för presumtionshyressystemet ska också hyror kunna avtalas fritt
            mellan hyresvärd och hyrestagare. Presumtionshyrorna ska gälla
            utan bortre tidsgräns. Den fria hyressättningen ska kombineras
            med ett starkt besittningsskydd och en förutsägbar indexreglering
            under hela den period hyresgästen väljer att bo kvar.
          </p>
          <p xml:id="i-NFAChs2Zh6j5KZwnjsoUFm">
            Liberalerna vill stärka de boendes ställning på bostadsmarknaden
            genom att stärka ekonomin för de mest utsatta hushållen. Som redovisas
            i denna motion lägger vi fram eller står fast vid redan framlagda
            och fullt finansierade förslag för att höja bostadsbidraget för
            barnfamiljer och bostadstillägget för pensionärer. Vi förespråkar
            också utvecklandet av en offentlig hyresstatistik för att stärka
            hyresgästernas konsumentmakt. För att motverka segregationen i
            områden helt dominerade av hyresrätter vill vi att ägarlägenheter
            ska kunna nybildas i befintligt bestånd. Det skulle ge ökad valfrihet,
            inte minst i stadsdelar med ett ensidigt utbud av boendeformer
            såsom miljonprogramsområdena. Dessa förslag utvecklas närmare
            i avsnittet En samlad politik för utsatta områden.
          </p>
          <p xml:id="i-QkB7fLL1H8fqXS8tmT4mJG">
            Dagens bostadsmarknad skapar särskilt stor otrygghet för många
            andrahandshyresgäster. Liberalerna vill göra ett antal förändringar
            för att underlätta laglig och ordnad andrahandsuthyrning. Ett
            svenskt system för trygga hyresdepositioner ska införas. Norge
            har ett system där depositionsbeloppet vid andrahandsuthyrning
            sätts in på ett neutralt konto. Ett motsvarande system bör införas
            i Sverige.
          </p>
          <p xml:id="i-7bWSef4HQgsSS6h7JjPD2s">
            Skattevillkoren vid andrahandsuthyrning ska förbättras och taket
            för skattefria hyresinkomster bör på sikt höjas. För att öka utbudet
            av lagliga andrahandsbostäder vill vi tillåta friare hyressättning
            vid uthyrning av villor, bostadsrätter och ägarlägenheter. Ett
            ytterligare steg mot friare hyressättning vid uthyrning av villor,
            bostadsrätter och ägarlägenheter genomförs genom en generösare
            beräkning av den så kallade skäliga hyran.
          </p>
          <p xml:id="i-2HZc5582HYzHJ96Rjf1mWP">
            För att bidra till att lösa bostadsbristen bland studenter bör
            Akademiska hus ges ett utvidgat uppdrag att bygga och äga studentbostäder.
          </p>
          <p xml:id="i-Kqxmfr2cFmPwqrMHjW3oBY">
            Det finns en outnyttjad potential att bygga fler bostäder i attraktiva
            lägen, särskilt i glesbygd. Därför bör strandskyddet decentraliseras
            genom att kommuner ska kunna ansöka om att upphäva strandskyddet
            med hänvisning till ett lokalt behov av bostadsbyggande. I områden
            där exploateringstrycket bedöms som exceptionellt högt eller synnerliga
            skäl föreligger ska fortfarande ett strikt strandskydd tillämpas.
          </p>
          <p xml:id="i-G6oF5TnjRWQgzZqn4kebjC">
            Samhällsbyggnad innebär att skapa en bebyggelsemiljö där bostäder,
            kontor och verksamheter ligger i trygga och tillgängliga omgivningar,
            att skapa och vårda grönområden och att verka för minskad miljöpåverkan,
            god integration och social sammanhållning. Sverige är det land
            i EU som urbaniseras snabbast. Det ställer krav på långsiktig
            och framsynt stadsplanering.
          </p>
          <p xml:id="i-GkJGPNAqiHUyDqK7pLX9SX">
            Liberalerna har varit pådrivande för en aktiv konsumentpolitik
            under alliansregeringen. Mot denna bakgrund ville vi i höstens
            budget stärka de oberoende konsumentorganisationerna som spelar
            en avgörande roll för att tillvarata konsumenters intressen i
            samhället och på marknaden.
          </p>
          <p xml:id="i-R7oaTbr7LZ95Wwc16L2F9s">
            Liberalerna föreslår att riksdagen avslår regeringens förslag
            till ändring av ändamål och verksamheter vad avser utgiftsområde
            18 samt utgiftsområde 16 i fallet om statsbidrag för renovering
            av skollokaler och utemiljöer för förskolor, skolor och fritidshem.
            Liberalerna föreslår fortsatt att statsbidraget bör avskaffas,
            men tills så sker ska det inte betraktas som utbildningspolitisk
            insats och därmed inte sortera under utgiftsområde 16.
          </p>
          <head xml:id="i-X2PVNVLmJSkGrVGi8V9Nws" type="h1">
            Utgiftsområde 19: Regional tillväxt
          </head>
          <p xml:id="i-EfwXFjEE1i1ZfsCBs3gqoX">
            Utgiftsområde 19 omfattar medel för hållbara regionala tillväxtinsatser
            i form av projektverksamhet och olika former av regionala företagsstöd,
            samt utbetalningar från Europeiska regionala utvecklingsfonden.
            Regional hänsyn ska också tas inom andra utgiftsområden.
          </p>
          <p xml:id="i-WDgVkX1g8PPrnFeQYmDJkA">
            Utgångspunkten för oss liberaler är värnandet om människors makt
            över sin egen situation och möjlighet att skapa sin egen framtid.
            En liberal landsbygdspolitik strävar efter att skapa förutsättningar
            för dem som vill bo och arbeta på landsbygden eller i mindre tätort
            att göra det. Vi ska ta vara på de unika förutsättningar för individers
            utvecklingskraft och företags konkurrenskraft som finns i olika
            delar av vårt land. För att möjliggöra service på landsbygden
            ser vi gärna flexibla lösningar och samarbeten mellan olika aktörer
            och anser att det finns behov av visst statligt stöd.
          </p>
          <p xml:id="i-yS2zKidynm5UvLZZP6dud">
            Grunden för vårt välstånd är och förblir företagande och ekonomisk
            utveckling. Liberalerna vill ge människor och företag över hela
            landet möjligheter att växa och utvecklas. På så sätt tar vi till
            vara hela Sveriges utvecklingskraft, tillväxtpotential och sysselsättningsmöjligheter.
            Sverige behöver en företagsvänlig politik och det uppnås inte
            genom höjda skatter på jobb och företagande. I stället behövs
            regelförenklingar och ett företagsvänligt klimat.
          </p>
          <p xml:id="i-PQ63FMWXjgG2SbuZszZUTk">
            Fungerande kommunikationer är viktiga för jobb och hållbar tillväxt
            i hela landet. Därför krävs fortsatta investeringar i järnväg,
            väg och annan infrastruktur. Det finns inget land inom EU som
            har så långt mellan landsändarna som Sverige. Det gör oss beroende
            av väl fungerande flygtrafik och centrala flygplatser såsom Bromma
            flygplats ska finnas kvar.
          </p>
          <p xml:id="i-XTAe5GaaE6vq6yuNfk38Pv">
            Reseavdraget behöver göras mer generöst där kollektivtrafiken
            är mindre väl utbyggd och stramas åt där möjligheten att använda
            kollektivtrafiken är större. Liberalerna avvisar fortfarande införandet
            av en s.k. kilometerskatt som kommer att innebära avsevärt dyrare
            transporter och därmed sämre konkurrensvillkor. Det påverkar industrin,
            företagandet och jobben negativt och hämmar den regionala tillväxten.
          </p>
          <p xml:id="i-QUjRCzGwm6kvZR8RpC2Hbe">
            Vi liberaler anser även att Sverige ska ha en bredbandsuppkoppling
            i världsklass. Bredbandet är i dag en lika viktig del i infrastrukturen
            som el- och vägnäten. En god uppkoppling är viktigt för såväl
            privatpersoner som företag och oerhört viktigt för regional tillväxt.
            Därför måste glesbygden få bättre it-kapacitet och statens huvudsakliga
            uppgift bör vara att skapa förutsättningar genom att undanröja
            hinder för utvecklingen, men även att stötta där lönsamheten för
            utbyggnad är bristfällig.
          </p>
          <head xml:id="i-8GqmNZo63CoPWidMxc3ic3" type="h1">
            Utgiftsområde 20: Allmän miljö- och naturvård
          </head>
          <p xml:id="i-CWgiR3BGZTdXmDic9UGCU8">
            Utgiftsområde 20 Allmän miljö- och naturvård innefattar miljöpolitik
            och miljöforskning. Miljöpolitiken utgår ifrån de nationella miljökvalitetsmålen
            och det generationsmål för miljöarbetet som beslutats av riksdagen.
            Målen är styrande för allt miljöarbete som Sverige bedriver nationellt,
            inom EU och internationellt.
          </p>
          <p xml:id="i-RJ8qZMo5e1zruFZaGx2bhe">
            I höstens budget fokuserade Liberalerna på ett antal prioriteringar
            på området miljö- och naturvård. En viktig prioritering är den
            gröna skatteväxlingen. Liberalerna vill se lägre skatt på jobb,
            men olika former av miljö- och klimatpåverkande skatter och avgifter
            bör höjas. Med beaktande av effekterna för jobben och konkurrenskraften
            ska ekonomiska styrmedel därför användas för att möta klimatkrisen
            och föra Sverige närmare klimatmålen. Det krävs till exempel miljöanpassningar
            inom transportsystemet och energisystemet samt jord- och skogsbruket.
            Liberalerna avser att fortsätta utveckla detta arbete.
          </p>
          <p xml:id="i-8FevsqetLa86iYiUy5JufK">
            Liberalerna har vidare föreslagit en rad åtgärder för att minska
            transportsektorns negativa klimatpåverkan. Det krävs åtgärder
            för att nå det långsiktiga målet med en fossilfri fordonsflotta.
            Vi har föreslagit en omvänd miljöbilsbonus som bör utformas som
            en förhöjd skatt på bilar med negativ klimatpåverkan och fordonsskatt
            baserat på fordonets koldioxidutsläpp per kilometer.
          </p>
          <p xml:id="i-UhSqJYvmG79wPMFSJiUznq">
            Vidare har vi lagt fram förslag på en omläggning av reseavdraget
            i syfte att öka dess regionala träffsäkerhet och minska exponeringen
            mot felaktigheter i utnyttjandet av avdraget. Tanken är att reseavdraget
            ska begränsas i de regioner där det finns en fungerande kollektivtrafik.
          </p>
          <p xml:id="i-HjKSH4uo1ZnQbqstq9Woso">
            Utöver dessa nationella satsningar finns anledning att på lokal
            och regional nivå främja en fossilfri fordonsflotta genom åtgärder
            som fri parkering, längre och tyngre lastbilar, bussfiler och
            slopad trängselskatt för eldrivna fordon skulle kunna inkluderas.
            Det behövs också en bättre infrastruktur för att främja en fossilfri
            fordonsflotta och Liberalerna har därför föreslagit satsningar
            för att stimulera utbyggnad av en laddinfrastruktur.
          </p>
          <p xml:id="i-NoFRFtp8aurEi7RyNtAj4e">
            Vi vill ta ytterligare steg för att minska transportsektorns
            utsläpp och då utgå från principen att förorenaren ska betala.
            Liberalerna ställer sig bakom den bensinskattehöjning som nyss
            har genomförts och anser att det är rimligt att indexera bränsleskatten.
            Vi vill höja förmånsvärdet för bilar som inte är miljöbilar. Vi
            vill också i likhet med andra länder oftare använda vägavgifter
            på motorvägssträckor där det finns särskilt goda kollektivtrafikalternativ.
            Självklart ska miljöbilar undantas från vägavgifterna.
          </p>
          <p xml:id="i-TzGonK1KhfVA4CfrT2MT1e">
            Klimatavtalet från Paris underströk vikten av att avskaffa olika
            former av subventioner och stöd till fossila bränslen. Därför
            föreslog Liberalerna i höstens budgetmotion ett slopande av nedsättningen
            av energi- och koldioxidskatt för diesel inom gruvindustriell
            verksamhet. Dieselsubventionerna inom jordbruket bör också successivt
            avskaffas och en europeisk flygskatt måste införas.
          </p>
          <p xml:id="i-9e2rmQwpVPkq6noYJ7KtxK">
            Liberalerna avsatte i höstbudgeten medel till nationella klimatinvesteringar
            för riktade och långsiktiga klimatinvesteringar, till restaureringsinsatser
            i syfte att bevara och utveckla den biologiska mångfalden samt
            till Kemikalieinspektionen med syfte att öka marknadstillsynen
            vad gäller giftiga konsumentprodukter med särskilt fokus på produkter
            riktade mot barn. Vi ställer oss bakom en kemikalieskatt.
          </p>
          <p xml:id="i-GURvZnxn9APZkKKwrJgfFB">
            I samband med avfallspolitiken prioriterade Liberalerna även
            anslag till ökad giftsanering av områden som kan användas till
            bostadsbyggande samt av områden som är särskilt angelägna ur risksynpunkt.
            Vi gjorde särskilda satsningar för att förstärka den havs- och
            vattenrelaterade miljöövervakningen som Havs- och vattenmyndigheten
            utför samt en satsning för renare stränder runt om i Sverige.
          </p>
          <p xml:id="i-KsvLhjTMkjbPeBeWB6zste">
            Sverige är och ska fortsatt vara ett grönt föregångsland. Liberal
            miljöpolitik handlar om ansvarstagande utifrån kunskap och utifrån
            marknadsekonomiska principer. Teknisk utveckling är en central
            del av lösningen på dagens miljöproblem. En liberal miljöpolitik
            medverkar till att förenkla för människor att ta ansvar utan att
            detaljstyra deras vardagsliv. Konsumenten ska kunna göra aktiva
            och informerade val. Vi utgår från försiktighetsprincipen och
            principen att förorenaren ska betala. Ekonomiska styrmedel, såsom
            koldioxidskatt och handel med utsläppsrätter, ska vara generella
            och teknikneutrala.
          </p>
          <p xml:id="i-Q9jQxM6LK63bMDiMB4e7eK">
            Många av de miljöproblem som jordbruksproduktionen leder till,
            till exempel övergödning och minskad biologisk mångfald, beror
            på tillförseln av näringsämnen via gödslingen. Användningen av
            handelsgödsel bidrar till övergödning av vattenområden. Även förekomsten
            av kadmium i handelsgödsel är ett oroande miljöproblem. Det är
            därför angeläget att användningen av sådan gödsel minskar och
            att jordbrukets allmänna miljöpåverkan sjunker. För att uppnå
            detta bör en läckageskatt för jordbruket införas.
          </p>
          <p xml:id="i-P4fE3vp2dyaAJFkQREfJH2">
            Allemansrätten ska värnas. Fjäll-, skogs- och kustområden samt
            sjöar och vattendrag med höga naturvärden ska ha ett starkt skydd.
            Alliansregeringen genomförde vissa förändringar av strandskyddsreglerna
            för att möjliggöra en mer flexibel tillämpning mellan områden
            med lågt och högt exploateringstryck, men mycket tyder på att
            dessa reformer inte har fått det avsedda genomslaget. Vi vill
            reformera strandskyddet för att möjliggöra fler strandnära bostäder
            i områden där inte exploateringstrycket är särskilt hårt. Vår
            syn på strandskyddet redovisas närmare under utgiftsområde 18.
          </p>
          <p xml:id="i-FjwrapknimuTjZnYNFy9RR">
            Sverige ska ha livskraftiga stammar av alla de fem stora rovdjuren:
            björn, järv, lo, varg och kungsörn. Dialog med lokalbefolkningen
            i berörda områden är en viktig del av rovdjursförvaltningen.
          </p>
          <p xml:id="i-N3Mq11CQaxWJ7JecGSPEJx">
            Allt fler arter hotas av utrotning. Hotade växter och djur ska
            skyddas genom fridlysning, information och biotopskydd. Artdatabankens
            arbete ska främjas. För att bevara och utveckla den biologiska
            mångfalden i form av olika naturtyper och arter behövs ökade restaureringsinsatser.
          </p>
          <p xml:id="i-LxvWUivdq4VecFRgyBedbv">
            Miljösituationen i våra hav och vattendrag är kritisk. Fisket
            måste bedrivas på ett långsiktigt hållbart sätt och hålla sig
            inom ramen för vetenskapliga bedömningar av vad bestånden tål.
            Dricksvattenförsörjningen måste säkras och fler yt- och grundvattentäkter
            ges skydd. Det krävs insatser för att minska utsläpp och miljöpåverkan
            i våra hav och vattendrag. Nedskräpningen av våra hav är ett allvarligt
            miljöproblem.
          </p>
          <p xml:id="i-Ryro2ZpooEY7B2fnHkP7av">
            Mänskligheten står inför globala utmaningar såsom klimatförändringar,
            utarmning av den biologiska mångfalden, brist på rent vatten och
            spridning av kemikalier. Alla dessa utmaningar hänger ihop och
            de påverkar framtiden för allt liv på jorden. Miljöförstöring
            och klimathot stannar inte vid nationsgränser. Sverige ska vara
            en förebild och en pådrivande kraft inom EU och i det globala
            arbetet för ett hållbart samhälle. Ett land som visar ledarskap
            och förenar välstånd med ansvar för miljö och klimat.
          </p>
          <head xml:id="i-Vc6G2xEZZxsmzTLphiJFpC" type="h1">
            Utgiftsområde 21: Energi
          </head>
          <p xml:id="i-P2gtRA5rc6z4TFLLfKJW2">
            Utgiftsområdet omfattar frågor om tillförsel, distribution och
            användning av energi. Prioriteringarna i budgetmotionen för 2016
            ligger i huvudsak fast och utgör ett underlag i det pågående politiska
            utvecklingsarbetet.
          </p>
          <p xml:id="i-5kkKRXVyqRfAg3USLFr1vS">
            Uppvärmningen av jorden genom ökade koldioxidutsläpp är den största
            framtidsutmaningen för vår generation. Sverige står inför ett
            nytt energipolitiskt beslut, där klimatet borde vara huvudfokus.
            Genom en mix av vattenkraft, kärnkraft och förnybar el är Sveriges
            elproduktion i princip helt utsläppsfri. Trots detta vill regeringen
            rasera vårt elsystem. Det som nu styr svensk energipolitik är
            inte omtanke om klimatet eftersom koldioxidutsläppen redan är
            obefintliga. Regeringens fokus är i stället att avveckla kärnkraften
            och det syftet döljs bakom vackra fraser om klimatet. Vi vill
            istället fokusera på att minska utsläppen. Vårt mål är ett 100
            procent fossilfritt elsystem årets alla dagar.
          </p>
          <p xml:id="i-Fxmrr41YjWXNaKiswmwDEb">
            Näringsliv och privatpersoner måste kunna lita på en trygg elförsörjning
            med hög leveranssäkerhet till rimliga priser alla årets dagar.
            En långsiktig och stabil energiförsörjning är avgörande för klimatet,
            svenska jobb och svensk konkurrenskraft och därmed vår tillväxt
            och välfärd.
          </p>
          <p xml:id="i-FXfBJmUTw9oDyWf2pzRUsh">
            Energiproduktion skapar nästan alltid någon form av miljöpåverkan.
            Fossila bränslen skadar klimatet och förorenar luften. Kärnkraft
            skapar farligt avfall som måste hanteras. Förnybar energi förbrukar
            inte resurser som tar slut, men kan i vissa fall påverka naturen
            och tära på den biologiska mångfalden. Energisystemets miljö-
            och klimateffekter ska minskas genom energieffektivisering och
            en successiv introduktion av klimatneutrala produktionsformer.
            För att driva på miljöanpassningen behövs generella regelverk
            för utsläpp och säkerhet, samt ekonomiska styrmedel. Det är av
            stor vikt att staten är neutral mellan energislagen.
          </p>
          <p xml:id="i-X6pvzb6K3gGVHADGDQrp5K">
            Den som förorenar klimatet ska betala för sig. Koldioxidskatt
            på fossila bränslen och ett utvecklat men reformerat utsläppshandelssystem
            inom EU är viktiga styrmedel. Det måste kosta att skada klimatet.
            Sverige kan spela en roll som föregångsland avseende omställning
            till fossiloberoende och vi har i dag ett elöverskott som kan
            exporteras. Genom export av bland annat kärnkraftsel till våra
            EU-grannar kan vi bidra till att göra EU mindre fossilberoende
            samtidigt som vi bidrar till våra grannars energisäkerhet och
            minskar deras beroende av rysk gas.
          </p>
          <p xml:id="i-QbaihZzekfNmnpQbipaGU3">
            Energifrågorna är i högsta grad gränsöverskridande och tjänar
            på ett starkare EU-samarbete. I tider av ökad konflikt i vårt
            närområde och där bland annat gasleveranser används som politiskt
            påtryckningsmedel behövs en trygg energiförsörjning på europeisk
            nivå. Europas beroende av rysk gas måste minska och regeringen
            måste agera inom EU för att gasledningen Nordstream II ska stoppas.
            Rysk gas skadar klimatet och vår säkerhet.
          </p>
          <p xml:id="i-W8BHU2URwBiFkhvwuCES9N">
            Sverige ska spela en viktig roll i en integrerad europeisk energimarknad.
            Liberalerna ser positivt på EU-kommissionens förslag till energiunion
            och anser att Sverige måste vara pådrivande för ett närmare europeiskt
            samarbete på energiområdet. Liberalerna står fast vid Alliansens
            energiöverenskommelse, som också riksdagen fattat beslut om. Kombinationen
            av satsning på förnyelsebar energi och en möjlighet till att förnya
            svensk kärnkraft är central för att säkra en koldioxidfri elproduktion
            för hela vårt närområde. Visionen för energipolitiken bör vara
            en långsiktigt hållbar och klimatneutral energiförsörjning med
            högsta möjliga försörjningstrygghet och energisäkerhet.
          </p>
          <p xml:id="i-Vj9vpNt7JA22eS58at29Hu">
            Regeringen har tillsatt en energikommission med syfte att nå
            en bred överenskommelse om Sveriges framtida energiförsörjning.
            Trots detta vidtar regeringen ensidiga åtgärder som innebär en
            kraftig omläggning av framtidens energipolitik. Regeringen straffar
            ut svensk kärnkraft genom en höjd effektskatt vilket leder till
            att kärnkraften blir allt mer olönsamt och att kraftbolag planerar
            att tidigarelägga nedläggningen av fungerande kärnkraftsreaktorer.
            Det är slöseri med samhällsekonomiska resurser. Regeringen väljer
            vidare att utvidga subventioner till förnybara energikällor genom
            elcertifikatssystemet trots att energimarknaden redan är så mättad
            att inga nya investeringar lönar sig. Sverige behöver en mer likvärdig
            beskattning inom energisektorn och en liberalisering av energipolitiken
            som sätter klimathänsyn, långsiktiga spelregler, och konkurrensneutrala
            villkor i första rummet. Att låta kärnkraft, vattenkraft, vindkraft
            och solkraft konkurrera på egna meriter är grunden för en liberal
            och fungerande energimarknad.
          </p>
          <p xml:id="i-F4FbQsLcnuzirr8emcMfbx">
            Det behövs en konsekvensanalys av vad stängningar av reaktorer
            betyder för förlorad baskraft och ökad energiimport liksom klimatet,
            vilket är ett uppdrag som bör läggas på Energimyndigheten. Liberalerna
            avvisade redan i höstas regeringens höjning av effektskatten på
            kärnkraft, och vi har i stället föreslagit att effektskatten avskaffas
            helt och att det görs i tre steg 2016–2018. Den avskaffade effektskatten
            skulle delvis kompenseras inom sektorn genom höjd energiskatt.
          </p>
          <p xml:id="i-EHZa86vE7owrKCgozr7CTZ">
            Vi lever i en spännande tid där det pågår en snabb teknisk utveckling
            på energiområdet. Det finns en stor potential att fortsätta bygga
            ut förnybara energislag, solenergi och biogas samt att utveckla
            nya tekniker som vågkraft. Tekniska innovationer och produktutveckling
            liksom utvecklingen av nya tjänster och affärsmodeller är viktiga
            delar för att skapa ett långsiktigt hållbart energisystem. I takt
            med att andelen förnybar energi ökar behöver framtidens energisystem
            mer lagring och flexibilitet, ett område där det behövs mer forskning
            och utveckling. Liberalerna vill därför avsätta statliga medel
            för att främja forskning och innovation kring energilagring och
            batterier.
          </p>
          <p xml:id="i-uzoTV7WXSonCfBPCRkHr7">
            Fler dörrar måste hållas öppna för att säkerställa ett hållbart
            energisystem i framtiden. Kärnkraft behövs för att nå klimatmålen
            vilket också konstateras av FN:s klimatpanel. Fjärde generationens
            kärnkraftsreaktorer har potential att sänka utsläppen av koldioxid
            samtidigt som avfallet kan bearbetas och användas som bränsle.
            För klimatets skull bör förslaget från våra ledande tekniska universitet
            att bygga en svensk forskningsreaktor genomföras. I samband med
            behandlingen av den forskningsproposition som riksdagen i höst
            ska besluta om vill Liberalerna att det avsätts medel till en
            forskningsreaktor.
          </p>
          <p xml:id="i-Dxdx9WNG5NJ9WWbwfYmPFy">
            Det behövs förutsägbara, enkla och teknikneutrala styrmedel som
            underlättar för nya lösningar och leder till att vårt beroende
            av fossila energikällor minskar. I dag är fastighetsskatten på
            vindkraftverk 0,2 procent av taxeringsvärdet medan fastighetsskatten
            på sol är högre, 0,5 procent. För att underlätta introduktion
            av solenergi på marknaden har Liberalerna föreslagit att fastighetsskatten
            helt ska tas bort på produktionsanläggningar för solenergi.
          </p>
          <p xml:id="i-KJgZKYDEvgJSLHE4wznho2">
            Svensk energimarknad behöver långsiktiga och teknikneutrala styrmedel,
            inte kortsiktiga och oförutsägbara bidrag. Regeringens tidigare
            signaler om avskaffad skattebefrielse för bland annat småskalig
            solenergi visar på en otydlig och kortsiktig politik. Det är positivt
            att regeringen till viss del backat från förslaget. Oklara ekonomiska
            spelregler gynnar inte en växande marknad. Solenergi har stor
            utvecklingspotential och att allt fler privatpersoner men även
            offentliga aktörer och företag väljer denna energiform är glädjande.
            Liberalerna anser dock att regeringen fortfarande försvårar för
            utbyggnaden av solenergi eftersom man håller fast vid att beskattning
            utgår per juridisk person i stället för per anläggning. Systemet
            drabbar fastighetsägare och andra med ett diversifierat fastighetsbestånd
            och hämmar därmed utbyggnaden av solenergi på platser där småskalig
            energiutvinning och energianvändning sker på samma punkt.
          </p>
          <p xml:id="i-9audi2niTcAFe1WQPBnrNQ">
            Vi lever i en tid där hela energimarknaden är under förändring.
            Liberalerna kommer därför fortsätta att utveckla sin politik för
            att främja en koldioxidfri energiproduktion utan kortsiktiga bidrag
            och med långsiktiga och konkurrensneutrala villkor.
          </p>
          <p xml:id="i-WhZb9GmmBw9CGDNR71j425">
            Den största utmaningen när det gäller att bryta Sveriges beroende
            av fossila bränslen är transportsektorn. Det krävs åtgärder för
            att nå det långsiktiga målet om en fossilfri fordonsflotta, och
            under utgiftsområde 20 redovisar vi en rad insatser för att komma
            närmare målet. Det är positivt med den marknadsdrivna elektrifiering
            av transportsektorn som pågår. En mer omfattande elektrifiering
            av transportsektorn kräver en stabil och koldioxidsnål elproduktion
            som kan leverera ren el till eldrivna fordon. Här spelar våra
            klimatsmarta energislag, vattenkraft, kärnkraft och förnybar el,
            en viktig roll. Vidare behövs en bättre laddinfrastruktur för
            att främja en fossilfri fordonsflotta, och det är rimligt att
            staten står för en del av kostnaden för att skapa denna infrastruktur.
          </p>
          <head xml:id="i-FqQHg1K57zFPcA5hrUenLF" type="h1">
            Utgiftsområde 22: Kommunikationer
          </head>
          <p xml:id="i-7ryUdi2kU3ieXXNcmxiahB">
            Utgiftsområdet omfattar transportpolitik samt politiken för informationssamhället.
            Människors frihet och välstånd gynnas av goda kommunikationer.
            Rörligheten för människor, idéer, kapital, varor och tjänster
            ska underlättas, såväl i städer som på landsbygden. I det avseendet
            har digitaliseringen en avgörande roll. Därför vill vi rusta och
            utveckla väg- och järnvägsnätet, gynna klimatsmarta transporter
            och främja utbyggnaden av it-infrastruktur. En väl fungerande
            infrastruktur behövs för jobben, tillväxten och välfärden. För
            att stimulera övergången till klimatneutrala bränslen och energieffektiva
            fordon behövs ekonomiska styrmedel där varje transportslag successivt
            bär en allt större del av sina miljökostnader.
          </p>
          <p xml:id="i-Rk2PAqzEmfMt85aKUdRPYN">
            I höstens budgetmotion avvisade Liberalerna regeringens förslag
            till att införa statsmiljöavtal mot bakgrund av att vi ansåg att
            uppgiften bör vara kommunal, inte statlig. Vi avsatte istället
            ökade resurser till utveckling och vidmakthållande av befintlig
            transportinfrastruktur, en satsning som regeringen idag ser som
            ett alternativ till byggandet av höghastighetståg. Liberalerna
            avsatte även medel till införandet av s.k. agila kontrakt inom
            offentlig sektor vilket skulle innebära att digitala lösningar
            skulle kunna utvecklas på ett mer kostnadseffektivt och kundanpassat
            sätt. Därutöver föreslog vi att staten skulle ta fram standardkontrakt
            som myndigheter och kommuner skulle kunna använda, tillsammans
            med informationsinsatser om hur denna typ av kontrakt skulle kunna
            användas i praktiken. Prioriteringarna i höstens budget kvarstår
            huvudsakligen och utgör underlag i Liberalernas pågående politikutveckling
            på kommunikationsområdet.
          </p>
          <p xml:id="i-HSbmC8y8FGKsX6Xdu692xZ">
            Liberalerna och alliansregeringen satsade historiskt på infrastrukturen.
            Det var den mest ambitiösa plan för infrastruktur som någon regering
            antagit. Anslagen för drift och underhåll av järnvägen fördubblades
            jämfört med nivån under den tidigare socialdemokratiska regeringen.
            Liberalerna vill fortsatt rusta upp och bygga ut järnvägen, ett
            robust järnvägssystem är en förutsättning för en väl fungerande
            arbetsmarknad och är en investering för miljön. Alliansregeringens
            satsning Sverigebygget har haft som mål att åstadkomma fullt utbyggda
            banor för höghastighetståg mellan alla tre storstäder samt fortsatt
            utbyggd järnväg i norra Sverige. Vi ser dock att den beräknade
            kostnaden för byggnationen av höghastighetståg har fördubblats
            sedan Alliansen initierade projektet och riskerar att öka ytterligare,
            vilket vi anser är en oroande utveckling. En infrastruktursatsning
            av denna storlek får inte konkurrera ut upprustning av befintlig
            infrastruktur utan bör vid ett genomförande kunna finansieras
            tillsammans med andra satsningar på området.
          </p>
          <p xml:id="i-925d6eeNRdjJjuGA1rhc62">
            Även vägtrafiken är viktig för att hela landet ska fungera, och
            vägnätet behöver förstärkas. Vi noterar med oro att regeringen
            i vårändringsbudgeten sänker 2016 års anslag för vägunderhåll
            med 500 miljoner kronor. Sedan 2008 har koldioxidutsläppen från
            vägtrafiken minskat trots att trafiken fortsätter att öka. Men
            vägtrafiken är fortfarande ett av de största klimatproblemen och
            fossila bränslen måste ersättas med el och biobränsle. Generella
            och teknikneutrala styrmedel ska vara grunden i politiken för
            att minska utsläppen. Vi driver på för att stimulera övergången
            till miljövänligare fordon med lägre utsläpp.
          </p>
          <p xml:id="i-Nn8U6qBTry4MT12t1CGW9e">
            Alliansen införde en supermiljöbilspremie för att stimulera bilköpare
            att välja de bästa miljöalternativen och vi satte upp mål om att
            fordonsflottan ska vara oberoende av fossila bränslen år 2030.
            Samma grundprincip ligger nu bakom Liberalernas förslag om förhöjd
            fordonsskatt på icke miljöbilar samt ett förhöjt förmånsvärde
            för icke miljöbilar.
          </p>
          <p xml:id="i-SczJh31aiV7cfYHgpKcxFk">
            Cykling bidrar till transporter i urbana miljöer utan koldioxidutsläpp
            och leder till minskat trafikbuller. Därför vill vi möjliggöra
            för högre säkerhet och bättre infrastruktur för cyklister.
          </p>
          <p xml:id="i-XjyKpYjkUBxvP4st6gDMhq">
            Digitaliseringen har under senare år blivit allt mer framträdande
            och utgör idag en grundläggande beståndsdel i en modern och välfungerande
            samhällsapparat. De digitala verktygen påverkar och genomsyrar
            samhällets fundament bestående av näringsliv, myndigheter, kommuner,
            landsting och utvecklingen går snabbt framåt. Samtidigt ser vi
            att kunskapsklyftorna inom it-kommunikation ökar och det är främst
            de äldre som hamnar utanför. Mot bakgrund av detta föreslår Liberalerna
            ökade utbildningsinsatser för att stärka äldres delaktighet i
            it-samhället genom att kommunerna får möjlighet att söka ett statligt
            finansierat it-bidrag. Vi vill även fortsätta verka för bättre
            it-kapacitet såväl i städer och mellanbygd som i glesbygd.
          </p>
          <head xml:id="i-E6FtHy6mNNZqoJb8uHw9Xb" type="h1">
            Utgiftsområde 23: Areella näringar, landsbygd och livsmedel
          </head>
          <p xml:id="i-QEp1pbgp8Tm419TbNy3KYa">
            Utgiftsområdet Areella näringar, landsbygd och livsmedel omfattar
            verksamhet inom områdena jordbruks- och trädgårdsnäring, fiskerinäring,
            livsmedel, skog, djur, landsbygd och jakt samt rennäring och samefrågor.
            Vidare omfattar utgiftsområdet även verksamhet inom utbildning
            och forskning.
          </p>
          <p xml:id="i-UUoeMracn4UTmHMPChmefB">
            Liberalerna driver på för att jordbruks- och livsmedelspolitiken
            ska ha ett tydligt konsument- och hållbarhetsperspektiv. Jordbruket
            ska i likhet med andra sektorer bära sina egna miljö- och klimatkostnader,
            men ska också ersättas för kollektiva nyttigheter som naturvård
            samt bevarande av den biologiska mångfalden. Därigenom förstärks
            drivkrafterna för effektivisering och klimatsmart teknik.
          </p>
          <p xml:id="i-A8JD4C9CtdXGsBvuQuSm7t">
            Det är positivt att världsmarknaden för jordbruksprodukter är
            allt mer avreglerad, men det innebär också nya villkor för svenskt
            jordbruk. För svenskt jordbruk är det viktigt att svenska bönder
            tillåts konkurrera med utländska på mer lika villkor. Det behövs
            en generell och företagarvänlig politik som inte tynger företag
            med onödig byråkrati och höga skatter på jobb och företagande.
            Den kommande livsmedelsstrategin måste utifrån ett marknadsliberalt
            och konsumenträttsligt perspektiv innehålla åtgärder för att lyfta
            svensk jordbruksproduktion.
          </p>
          <p xml:id="i-5izqQUKGDpSui9SWPNHa7M">
            Att öppna marknader för handel stimulerar livsmedelsproduktion
            och effektiv användning av åkermark. EU:s jordbrukspolitik behöver
            reformeras i grunden. Jordbruksstödet, utom landsbygdsstödet,
            ska avvecklas så snart som möjligt liksom EU:s handelshinder mot
            omvärlden. Samtliga direktstöd och marknadsregleringar ska fasas
            ut så snart som möjligt. Mot denna bakgrund avvisade vi i höstas,
            liksom nu, regeringens förslag om statliga kreditgarantier för
            mjölkföretag. Denna prioritering i budgetmotionen för 2016 ligger
            fast.
          </p>
          <p xml:id="i-465ZTTgmAgU2ErMENYCy4h">
            Det behövs tydligare fokus på landskapsvård, miljöskydd och bevarad
            biologisk mångfald. Ett hållbart jord- och skogsbruk är en del
            av lösningen på dagens miljöutmaningar. Redan med nuvarande teknik
            skulle jord- och skogsbruket kunna vara självförsörjande på hållbar
            energi. Det finns goda möjligheter att förbättra avkastningen
            på ett miljövänligt sätt genom att anpassa växtsorter, brukningsmetoder
            och näringsämnen efter lokala förhållanden. Rätt använd kan bioteknik
            bidra till att få fram bättre skördar och näringsinnehåll.
          </p>
          <p xml:id="i-3owTkppuQrxvvERf43vLHA">
            Ett kretslopp där näringen går från jord till bord och sedan
            tillbaka till jorden är avgörande för en hållbar livsmedelsförsörjning.
            Läckaget av näringsämnen från odlingsmark och hushåll ut i sjöar,
            vattendrag och hav behöver bromsas och hållbar återvinning av
            biologiskt avfall introduceras i bred skala. Särskilt viktigt
            är detta i ljuset av att fosfor är på väg att bli en bristvara.
          </p>
          <p xml:id="i-TeWhFMqwo2FdKciAPj3DfB">
            Användningen av handelsgödsel bidrar till övergödning av vattenområden.
            Även förekomsten av kadmium i handelsgödsel är ett oroande miljöproblem.
            Det är därför angeläget att användningen av sådan gödsel minskar
            och att jordbrukets allmänna miljöpåverkan sjunker. För att uppnå
            detta bör en ny läckageskatt för jordbruket införas från och med
            den 1 januari 2017.
          </p>
          <p xml:id="i-7MXQWq8kZeHi2VshE1JNzo">
            Liberalerna anser att Sverige ska driva på för att stärka djurskyddet
            i hela Europa. Hur vi hanterar våra djur är ett mått på vår civilisation
            och en förutsättning för en god folkhälsa. All djurhållning måste
            garantera djuren ett värdigt liv och en anständig död. Kontrollen
            av att nationella lagar och EU-regler efterlevs ska skärpas.
          </p>
          <p xml:id="i-CCbUTKyRwQ8GHCrnQQYgE5">
            Utvecklingen av antibiotikaresistens hotar folkhälsan. Sverige
            ska arbeta i EU och globalt för en ansvarsfull antibiotikaanvändning,
            både bland människor och på djur, baserad på medicinska bedömningar.
          </p>
          <p xml:id="i-NQJLtxjd5wWzcPsR6wkKmV">
            Den svenska skogspolitiken ska vila på två jämställda mål, produktionsmålet
            och miljömålet. Skogens potential inom förnybara material, kemiska
            produkter, textilier och energiproduktion ska tillvaratas. Miljöhänsynen
            inom skogsbruket måste öka genom att t.ex. avverkningsmetoder
            kan variera. Både staten och skogsnäringen har ett långtgående
            ansvar att skydda skogens ekosystemtjänster, bevara den biologiska
            mångfalden och slå vakt om naturvård och miljöhänsyn. De återstående
            gammelskogarna ska ges starkare skydd.
          </p>
          <head xml:id="i-L1AagJvzRa39GjvHQ1CPdN" type="h1">
            Utgiftsområde 24: Näringsliv
          </head>
          <p xml:id="i-LsGM7wPW8AssyGvfxk6kwa">
            Utgiftsområde 24 omfattar näringspolitik samt utrikeshandel och
            handels- och investeringsfrämjande åtgärder.
          </p>
          <p xml:id="i-7nEJoiVM6AyFDaSSY9gg6W">
            Liberalerna vill att det ska löna sig att driva företag och ta
            risker. Växande företag betyder fler jobb, högre tillväxt och
            ökade skatteintäkter, vilket finansierar vår gemensamma välfärd.
            Sverige ska uppmuntra entreprenörer och företagare genom ett bra
            företagsklimat, konkurrenskraftiga skatteregler och fungerande
            finansiella marknader.
          </p>
          <p xml:id="i-5PShbZvPph8wFDAPr2X2ra">
            I höstbudgeten prioriterade Liberalerna extra resurser till ökat
            företagande. Almi har framgångsrikt arbetat med insatser för företag
            i tidiga utvecklingsskeden och Verksamt.se erbjuder en samlad
            service för att företag på en och samma plats ska kunna nå information
            från flera myndigheter. Företagare kan också på Verksamt.se enkelt
            lämna in uppgifter till flera myndigheter samtidigt. Dessa insatser
            ville Liberalerna utveckla ytterligare genom ökade anslag i höstens
            budgetmotion. Prioriteringarna i budgetmotionen för 2016 ligger
            i huvudsak fast och utgör ett underlag i Liberalernas pågående
            ekonomisk-politiska utvecklingsarbete.
          </p>
          <p xml:id="i-MwqeDjZ1dopR8szssGeQDm">
            I regeringsställning drev Liberalerna på för att förbättra företagsklimatet.
            Sänkt bolagsskatt och införandet av RUT- och ROT-avdragen gjorde
            svarta jobb vita och skapade utrymme för fler företag. Regeringens
            politik har dessvärre stoppat denna positiva utveckling. Det syns
            redan när det gäller RUT-branschen, där tillväxten helt stannat
            av på grund av försämringar avseende RUT-avdraget. Det har särskilt
            drabbat kvinnor eftersom de i större utsträckning än män driver
            och verkar inom företag i RUT-branschen. Viktigt är också att
            påpeka att RUT-företagen har visat sig vara värdefulla för integrationen
            och en väg in på arbetsmarknaden för utrikes födda.
          </p>
          <p xml:id="i-2SxFAN52fhFyXdhSaeJBYx">
            Globaliseringen främjar tillväxt och öppenhet och handel med
            vår omvärld är grunden för en välmående ekonomi. Svensk export
            motsvarar nästan hälften av Sveriges BNP. Därför ska vi fortsätta
            riva handelshinder samtidigt som vi värnar konsumentskydd och
            miljö. Sverige ska vara pådrivande för ett ambitiöst transatlantiskt
            handels- och investeringsavtal (TTIP) mellan EU och USA.
          </p>
          <p xml:id="i-LHrpcx6xGN7Er7opVybRPy">
            Företag ska drivas av entreprenörer, inte av offentliga aktörer
            som skapar osund konkurrens. I grunden är det fel att det offentliga
            driver företag. För undantag från denna huvudprincip krävs att
            företaget svarar för ett uppenbart samhällsintresse, t.ex. Systembolaget.
          </p>
          <p xml:id="i-8gxEYWabzS2TZ2Db4WfpCM">
            För att företag ska kunna starta och växa finns behov av riskkapital.
            Företags finansiering ska ske med privat kapital men statligt
            riskkapital kan behövas för att komplettera det privata kapitalet.
          </p>
          <p xml:id="i-4rNejLPnYZpaAqcKCSKght">
            Liberalerna ifrågasätter dock dagens system med statligt riskkapital
            då det alltför ofta tränger undan det privata riskkapitalet i
            stället för att vara marknadskompletterande. Det statliga riskkapitalet
            behöver reformeras och effektiviseras så att det i högre grad
            kompletterar privat riskkapital. Vi ser gärna en så kallad fond-i-fond-lösning,
            där statligt riskkapital från början samverkar med privata fonder
            för att nå mindre och växande företag. Särskilt viktigt är att
            stötta företag med stor tillväxtpotential i ett tidigt skede.
          </p>
          <p xml:id="i-AxnEuhDrmY6MkFih6ZAHce">
            Ett nystartat företag har sällan möjlighet att erbjuda marknadsmässiga
            löner till nyckelpersoner men har behov av att kunna attrahera
            kvalificerad personal på annat sätt. Därför vill vi fortsatt göra
            det enklare och billigare att erbjuda anställda delägarskap och
            incitamentsprogram. Det handlar såväl om företagens kostnader
            som skattevillkoren för enskilda personer.
          </p>
          <p xml:id="i-84jntjnnNov7522RdovYR8">
            Det finns mycket att göra för att förbättra förutsättningarna
            för Sveriges företag. Åtgärder för att halvera tiden det tar att
            starta ett företag samt sänkt krav på aktiekapital är prioriterade.
            För att underlätta för att fler ska starta företag vill vi sänka
            kravet på aktiekapital från 50 000 kronor till 25 000 kronor.
          </p>
          <p xml:id="i-7DoCBQSBgcExMaxgxsBHkB">
            Samtidigt är det djupt oroande att regeringen fortsätter med
            stora skattehöjningar på jobb och företagande, vilket hindrar
            främst småföretag att växa, utan istället verkar tro att företagande
            i första hand blomstrar genom politiskt tillsatta innovationsråd
            och nyindustrialiseringsstrategier. Skattehöjningarna på jobb
            och företagande hämmar tillväxten och Liberalerna avvisade i höstens
            budgetmotion förslagen. Senast i raden av småföretagarfientliga
            förslag är att regeringen föreslår att företagen ska betala 25
            procent av sjukpenningen om en person varit borta från jobbet
            i mer än 90 dagar. Förslaget kommer att slå hårt mot småföretagen.
          </p>
          <p xml:id="i-R9xSAVNrHkiKF7sdm6xxw2">
            Vad svenska företag behöver är mindre, inte mer, inblandning
            av politiken och det offentliga. De behöver långsiktiga förutsättningar
            för ett mer innovativt och kreativt näringsliv. Det handlar om
            villkoren för entreprenörskap, företagande samt forskning och
            utveckling. Det handlar om nivåer på skatter men också förutsättningarna
            för en stabil och konkurrenskraftig energiförsörjning som nu utmanas
            av regeringen. Även viktig infrastruktur såsom Bromma flygplats
            är avgörande för svenskt företagande.
          </p>
          <head xml:id="i-NwVysJrHSxKyVLZz3hfdTT" type="h1">
            Utgiftsområde 25: Allmänna bidrag till kommuner
          </head>
          <p xml:id="i-SgxHu8uzkuUfp8vZ7iR9Tx">
            Utgiftsområdet omfattar tre anslag som syftar till att stärka
            kommunernas ekonomi, ersätta kommunerna enligt finansieringsprincipen
            eller bidra till kommunalekonomiska organisationer. Målet för
            utgiftsområdet är att skapa goda och likvärdiga ekonomiska förutsättningar
            för kommuner och landsting som bidrar till en effektiv kommunal
            verksamhet med hög kvalitet.
          </p>
          <p xml:id="i-zpXCqNPP9xyJdkx9sLH8k">
            Liberalerna värnar möjligheten att upprätthålla den offentliga
            servicen i hela landet. Oavsett bostadsort har individer rätt
            att få likvärdig kvalitet på vården, omsorgen, socialtjänsten
            och andra välfärdstjänster. De ekonomiska villkoren för kommuner
            och regioner behöver därför utjämnas med avseende på faktorer
            som inte går att påverka. Utjämningssystemet ska innehålla drivkrafter
            för tillväxt.
          </p>
          <p xml:id="i-2St69MquN3b6ArKPVDM3JG">
            Alliansregeringen genomförde en större omläggning av den kommunalekonomiska
            utjämningen. För att minska inkomstutjämningens potentiellt negativa
            inverkan på tillväxten sänktes bland annat den inkomstutjämningsavgift
            som de kommuner och landsting som bidrar till systemet betalar.
            Det hade varit önskvärt att detta nya system fått ligga fast.
            Liberalerna avser att återkomma till hur det inom skatteutjämningssystemet
            går att skapa drivkrafter för tillväxt.
          </p>
          <head xml:id="i-VosJTvY4vrNXtmvgWtge6U" type="h1">
            Utgiftsområde 26: Statsskuldsräntor m.m.
          </head>
          <p xml:id="i-MtWi9aUV3MmmPsGrKF4S4p">
            Utgiftsområdet omfattar räntor på statsskulden, oförutsedda utgifter
            och Riksgäldskontorets provisionsutgifter i samband med upplåning
            och skuldförvaltning.
          </p>
          <p xml:id="i-5JaSWvwfNLTH6J3Py62eye">
            Liberalerna står fortsatt bakom det gällande målet för statsskuldsförvaltningen
            som innebär att skulden ska förvaltas så att kostnaden för skulden
            långsiktigt minimeras samtidigt som risken i förvaltningen beaktas.
            Förvaltningen ska ske inom ramen för de krav som penningpolitiken
            ställer.
          </p>
          <p xml:id="i-D5BH1hYSAfhtBYDRzEG8Fm">
            Den långsiktiga kostnadsutvecklingen inom området avgörs av statens
            upplåning och räntan på svenska statspapper. En del av statsskulden
            är exponerad mot utländsk valuta, varför valutakursrörelser också
            påverkar kostnaderna. För realskulden påverkas kostnaderna på
            motsvarande sätt av hur konsumentprisindex (KPI) utvecklas.
          </p>
          <p xml:id="i-8YdAG7ktTdGdc9wAWt3Uhs">
            För att hålla nere kostnadsutvecklingen är det avgörande att
            de offentliga finanserna på både kort och lång sikt är hållbara
            och marknadsaktörerna har en hög tilltro till Sveriges betalningsförmåga.
            Det gör politiken inom området nära kopplad till frågan om överskottsmålet
            och det finanspolitiska ramverket.
          </p>
          <head xml:id="i-5mAkhdWAjCacmqHBJnWpn3" type="h1">
            Utgiftsområde 27: Avgiften till Europeiska unionen
          </head>
          <p xml:id="i-UdoT29N43LbpnGKMbe5qfM">
            Utgifterna inom utgiftsområde 27 utgörs av Sveriges avgift till
            EU:s budget. Europeiska unionens allmänna budget upprättas inom
            en flerårig budgetram.
          </p>
          <p xml:id="i-YQAS4D43da4xKm9dc4mNfv">
            I höstens budgetmotion beräknade Liberalerna att kostnaderna
            inom utgiftsområdet skulle komma vara relativt fasta under de
            kommande budgetåren. För perioden 2016–2019 har Liberalerna inte
            föreslagit någon förändring av anslagen jämfört med regeringen.
          </p>
          <p xml:id="i-26CxP2gX7StYtQ1iKdnWGE">
            Som liberaler vill vi att Sverige ska delta fullt ut i Europasamarbetet
            och sträva efter att vara en del av EU:s kärna. Samarbetet i Europa
            gör individen friare, Sverige rikare och vår omvärld tryggare.
            EU-samarbetet ger möjligheter att lösa gränsöverskridande problem,
            trygga demokratin, underlätta ekonomisk utveckling, förbättra
            miljön och bekämpa gränsöverskridande brottslighet.
          </p>
          <p xml:id="i-FZ62yqtentaLSdazHcfD7f">
            Samtidigt värnar Liberalerna den traditionella svenska linjen
            kring restriktiva årsbudgetar. Effektivitet och återhållsamhet
            ska utgöra viktiga element för Sverige i behandlingen av EU:s
            årsbudget. Vägledande bör vara principerna om subsidiaritet, europeiskt
            mervärde, proportionalitet och sund ekonomisk förvaltning.
          </p>
          <head xml:id="i-5GPE4xBcr8QUmtbWqJQjdt" type="h1">
            Inriktningen ligger fast
          </head>
          <p xml:id="i-56a5MnQ535xxt7RJMqvBTe">
            Den svenska budgetprocessen innebär att riksdagen på våren tar
            ställning till riktlinjerna för den ekonomiska politiken och på
            hösten fastställer budgeten. Liberalernas ekonomiska vårmotion
            är därför inte något heltäckande budgetförslag, lika lite som
            regeringens vårändringsbudget och den ekonomiska vårpropositionen.
            För 2017 och framåt aviserar dessa dokument i stället vissa mindre
            eller större förändringar utifrån den dittills förda politiken.
            Siffersatta reformer från Liberalerna, som inte fanns med i höstens
            budgetmotion, presenteras i avsnittet Nya prioriteringar i den
            ekonomiska vårmotionen.
          </p>
          <p xml:id="i-XcUDrJiurDERMn6hp6gPsQ">
            Vår politik är dock betydligt bredare än så. Nedan åskådliggör
            vi därför ett urval av de reformer och budgetförstärkningar vi
            gick fram med i höstens budgetmotion och som ännu utgör en kärna
            i vår ekonomiska politik. Det handlar om att genomföra viktiga
            skattesänkningar för att öka antalet arbetade timmar i ekonomin
            och utbytet av att utbilda sig, investera i en tioårig grundskola
            samt skapa en bättre fungerande bostadsmarknad genom avskaffad
            flyttskatt och höjda bostadstillägg. I höstens budgetmotion tillförde
            vi också substantiella resurser till försvaret, växlade bort effektskatten
            på kärnkraft och finansierade en laga-mat-garanti i hemtjänsten.
          </p>
          <p xml:id="i-F5o2Ss9uRCQMF7E999eXCu">
            Vår budgetmotion för 2016 var fullt finansierad. Vi föreslog
            ökad miljörelatering av skattesystemet, sade nej till regeringens
            bostadssubventioner, avvisade den utbyggda arbetsmarknadspolitiken
            samt föreslog reformer för att dämpa kostnadsökningarna i transfereringssystemen.
            Bland övriga budgetförstärkningar märktes exempelvis en fortsatt
            justerad pris- och löneomräkning för de statliga myndigheterna
            liksom avskaffad regionalisering av arbetsgivaravgifterna.
          </p>
          <p xml:id="i-NYeniZZtVnep6xSYtMkAL6">
            För att skapa en överblick av vår politik presenteras på motstående
            sida en tabell av vissa centrala delar i höstens budgetmotion
            som även i dag utgör huvuddrag i Liberalernas ekonomiska alternativ.
            Även i övrigt ligger de huvudsakliga prioriteringarna från höstens
            budgetmotion fast.
          </p>
          <head xml:id="i-RoEKph9T8ksNZX8NzehF6X" type="h1">
            Tabell: Centrala reformer i budgetmotionen för 2016
          </head>
          <table xml:id="i-PBZhPSiD62TVujSZjmWP3R">
            <row xml:id="i-QSbeEpYSJQXJTYoKR8bC19" style="label">
              <cell>
                Centrala reformer, besparingar och budgetförstärkningar i budgetmotionen
                för 2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                Beräkningskommentar
              </cell>
            </row>
            <row xml:id="i-UCFJgRWNnGjVGyL9gsAyq4">
              <cell>
                Ökad kunskap i skolan och fler arbetade timmar
              </cell>
              <cell>
                12400
              </cell>
              <cell>
                13714
              </cell>
              <cell>
                14527
              </cell>
            </row>
            <row xml:id="i-RU2LEeKR5H3PTgY2L3snD5">
              <cell>
                Tioårig grundskola
              </cell>
              <cell>
                0
              </cell>
              <cell>
                714
              </cell>
              <cell>
                1427
              </cell>
              <cell>
                Utbildningsdepartementet, egna beräkningar*
              </cell>
            </row>
            <row xml:id="i-7Gwby9XSkrETJjVnWo6Vz6">
              <cell>
                Avskaffad värnskatt
              </cell>
              <cell>
                5900
              </cell>
              <cell>
                6000
              </cell>
              <cell>
                6100
              </cell>
              <cell>
                Dnr 2015:1089rev, egna beräkningar
              </cell>
            </row>
            <row xml:id="i-WB5HGturmYjK7bYKKt9uDu">
              <cell>
                Höjd brytpunkt för statlig skatt till 40 000 kronor per månad
              </cell>
              <cell>
                6200
              </cell>
              <cell>
                6300
              </cell>
              <cell>
                6300
              </cell>
              <cell>
                Dnr 2015:1089rev, egna beräkningar
              </cell>
            </row>
            <row xml:id="i-7dsb276R89rWAwkav6MZ3N">
              <cell>
                Förstärkt jobbskatteavdrag från 64 respektive 63 år
              </cell>
              <cell>
                300
              </cell>
              <cell>
                700
              </cell>
              <cell>
                700
              </cell>
              <cell>
                RUT Dnr 2015:442, RUT Dnr 2015:1238, egna beräkningar*
              </cell>
            </row>
            <row xml:id="i-KZ63RmhBh1xgJF5qdctDZS">
              <cell>
                En fungerande bostadsmarknad
              </cell>
              <cell>
                1780
              </cell>
              <cell>
                1780
              </cell>
              <cell>
                1780
              </cell>
            </row>
            <row xml:id="i-3P4jK9o7GRACvgctHUN3jc">
              <cell>
                Flyttskatt: Slopande av tak för uppskovet
              </cell>
              <cell>
                180
              </cell>
              <cell>
                180
              </cell>
              <cell>
                180
              </cell>
              <cell>
                Finansdepartementet
              </cell>
            </row>
            <row xml:id="i-6C4aTfhUZ4qwWcuTPcETbr">
              <cell>
                Flyttskatt: Slopad räntebeläggning
              </cell>
              <cell>
                1400
              </cell>
              <cell>
                1400
              </cell>
              <cell>
                1400
              </cell>
              <cell>
                Finansdepartementet
              </cell>
            </row>
            <row xml:id="i-ZDz9c2JyfqwBv39Hi4CvA">
              <cell>
                Höjda bostadstillägg för pensionärer från 95 till 96 procent
                av boendekostnaden
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
              <cell>
                RUT Dnr 2015:1237
              </cell>
            </row>
            <row xml:id="i-BuFCA7HP1hCpox4mRUbism">
              <cell>
                Vissa andra centrala delar
              </cell>
              <cell>
                1500
              </cell>
              <cell>
                3000
              </cell>
              <cell>
                3000
              </cell>
            </row>
            <row xml:id="i-4cKuASfc6HP6cbeUnKf5sJ">
              <cell>
                Ökade försvarsanslag
              </cell>
              <cell>
                1000
              </cell>
              <cell>
                2000
              </cell>
              <cell>
                2000
              </cell>
              <cell>
                Egna beräkningar
              </cell>
            </row>
            <row xml:id="i-CEgvuytGsZLZhktXhVaT1m">
              <cell>
                Bortväxlad effektskatt (netto)
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
              <cell>
                RUT Dnr 2015:1436
              </cell>
            </row>
            <row xml:id="i-S7Gjcno7kcADepTYCW23gF">
              <cell>
                Laga mat-garanti i hemtjänsten
              </cell>
              <cell>
                500
              </cell>
              <cell>
                1000
              </cell>
              <cell>
                1000
              </cell>
              <cell>
                Egna beräkningar*
              </cell>
            </row>
            <row xml:id="i-87LeNvXTZpMTC1v1RK2ba3">
              <cell>
                Ökad miljöstyrning i skattesystemet
              </cell>
              <cell>
                -1500
              </cell>
              <cell>
                -2000
              </cell>
              <cell>
                -2600
              </cell>
            </row>
            <row xml:id="i-222MV2zPJmEbPbRaVM3Sxn">
              <cell>
                Regionalt anpassade reseavdrag
              </cell>
              <cell>
                -1000
              </cell>
              <cell>
                -1000
              </cell>
              <cell>
                -1000
              </cell>
              <cell>
                RUT Dnr 2015:1213
              </cell>
            </row>
            <row xml:id="i-Pa6NRXN8qXyYA3qY2AL1AY">
              <cell>
                Omvänd miljöbilsbonus
              </cell>
              <cell>
                -500
              </cell>
              <cell>
                -1000
              </cell>
              <cell>
                -1600
              </cell>
              <cell>
                RUT Dnr 2015:2060*
              </cell>
            </row>
            <row xml:id="i-4shfXuwYZ9YFZmc6vxqfXq">
              <cell>
                Avskaffade bostadssubventioner
              </cell>
              <cell>
                -5980
              </cell>
              <cell>
                -6180
              </cell>
              <cell>
                -5500
              </cell>
            </row>
            <row xml:id="i-4MbYqxLx9ADnm7jmYztSbq">
              <cell>
                Nej till särskilt anslag för energieffektivisering
              </cell>
              <cell>
                -1000
              </cell>
              <cell>
                -1000
              </cell>
              <cell>
                -1000
              </cell>
              <cell>
                Prop. 2015/16:1
              </cell>
            </row>
            <row xml:id="i-N3Rf1WmAPpr3XbGZZGLCPH">
              <cell>
                Nej till särskilt anslag för upprustning av skollokaler
              </cell>
              <cell>
                -480
              </cell>
              <cell>
                -680
              </cell>
              <cell>
                0
              </cell>
              <cell>
                Prop. 2015/16:1, Prop. 2015/16:99
              </cell>
            </row>
            <row xml:id="i-RNhZHoHweeRQw2wkdbW5LN">
              <cell>
                Nej till särskilt stöd till kommuner för bostadsbyggande
              </cell>
              <cell>
                -1800
              </cell>
              <cell>
                -1300
              </cell>
              <cell>
                -1300
              </cell>
              <cell>
                Prop. 2015/16:1
              </cell>
            </row>
            <row xml:id="i-VvzJVxE8gWc75TsfdP9j7X">
              <cell>
                Nej till investeringsstöd för hyresrätter
              </cell>
              <cell>
                -2700
              </cell>
              <cell>
                -3200
              </cell>
              <cell>
                -3200
              </cell>
              <cell>
                Prop. 2015/16:1
              </cell>
            </row>
            <row xml:id="i-AF64uc6urgiZ7UXhcN3ATt">
              <cell>
                Nej till utbyggd arbetsmarknads- och näringspolitik
              </cell>
              <cell>
                -4398
              </cell>
              <cell>
                -6569
              </cell>
              <cell>
                -7066
              </cell>
            </row>
            <row xml:id="i-5CE9EGdDEsSL4EeSbey6Z1">
              <cell>
                Avveckling av traineejobb och extratjänster
              </cell>
              <cell>
                -4268
              </cell>
              <cell>
                -6439
              </cell>
              <cell>
                -6936
              </cell>
              <cell>
                RUT Dnr 2016:89*
              </cell>
            </row>
            <row xml:id="i-DKpbwfLBVNHALCYSN8vpiW">
              <cell>
                Avvecklad exportsatsning
              </cell>
              <cell>
                -130
              </cell>
              <cell>
                -130
              </cell>
              <cell>
                -130
              </cell>
              <cell>
                Prop. 2015/16:1
              </cell>
            </row>
            <row xml:id="i-LqCuU5vQM1qnB3LGp3phP3">
              <cell>
                Stärkt arbetslinje i transfereringssystem
              </cell>
              <cell>
                -1264
              </cell>
              <cell>
                -1275
              </cell>
              <cell>
                -1335
              </cell>
            </row>
            <row xml:id="i-GrMx6CRe5ba2QuUC7ZDf2D">
              <cell>
                Återinförd bortre tidsgräns i sjukförsäkringen
              </cell>
              <cell>
                -304
              </cell>
              <cell>
                -291
              </cell>
              <cell>
                -347
              </cell>
              <cell>
                RUT Dnr 2015:1584
              </cell>
            </row>
            <row xml:id="i-LuEcaS7PURmcnRyHMVcr7A">
              <cell>
                Återställande av beräkningsgrund i sjuk- och aktivitetsersättning
              </cell>
              <cell>
                -240
              </cell>
              <cell>
                -240
              </cell>
              <cell>
                -240
              </cell>
              <cell>
                Prop. 2014/15:99
              </cell>
            </row>
            <row xml:id="i-KLS9WR4UpMaUUzQQpxJwtS">
              <cell>
                Återställande av tidigare grundnivå i föräldraförsäkringen
              </cell>
              <cell>
                -310
              </cell>
              <cell>
                -314
              </cell>
              <cell>
                -318
              </cell>
              <cell>
                Prop. 2015/16:1
              </cell>
            </row>
            <row xml:id="i-4UY1o1zexH6SqTVtC9WXem">
              <cell>
                Slopad åldersavskrivning i studiestödet
              </cell>
              <cell>
                -410
              </cell>
              <cell>
                -430
              </cell>
              <cell>
                -430
              </cell>
              <cell>
                RUT Dnr 2015:1390, egna beräkningar*
              </cell>
            </row>
            <row xml:id="i-RrsTRYdA5ucD8kBPcEdaVc">
              <cell>
                Övriga budgetförstärkningar
              </cell>
              <cell>
                -2690
              </cell>
              <cell>
                -3490
              </cell>
              <cell>
                -3290
              </cell>
            </row>
            <row xml:id="i-R5G5944Lr7SwqtnCPLddiD">
              <cell>
                Avskaffad regionalisering av arbetsgivar- och egenavgifterna
              </cell>
              <cell>
                -500
              </cell>
              <cell>
                -600
              </cell>
              <cell>
                -600
              </cell>
              <cell>
                RUT Dnr 2015:1232
              </cell>
            </row>
            <row xml:id="i-XpGatnh1cPkKGDg3Hpcaoc">
              <cell>
                Fortsatt justerad uppräkningstakt för PLO
              </cell>
              <cell>
                -300
              </cell>
              <cell>
                -1000
              </cell>
              <cell>
                -1900
              </cell>
              <cell>
                RUT Dnr 2015:1243
              </cell>
            </row>
            <row xml:id="i-yoAWLp8mmKajbMD8iziSw">
              <cell>
                Avveckling av det förstärkta instrumentet inom skogsbruksområdet
              </cell>
              <cell>
                -100
              </cell>
              <cell>
                -100
              </cell>
              <cell>
                -100
              </cell>
              <cell>
                Prop. 2015/16:1
              </cell>
            </row>
            <row xml:id="i-4kPzbFbXCFn3kTcDn2yGZC">
              <cell>
                Avveckling av statlig medfinansiering i stadsmiljöavtal
              </cell>
              <cell>
                -500
              </cell>
              <cell>
                -500
              </cell>
              <cell>
                0
              </cell>
              <cell>
                Prop. 2015/16:1
              </cell>
            </row>
            <row xml:id="i-GLj9wbGrQdZjFTbUDgwDzh">
              <cell>
                Återställande av anslag till skydd av värdefull natur
              </cell>
              <cell>
                -590
              </cell>
              <cell>
                -590
              </cell>
              <cell>
                -590
              </cell>
              <cell>
                Prop. 2014/15:99, Prop. 2015/16:1
              </cell>
            </row>
            <row xml:id="i-2F2fKQ3iwvc4PGmQL8tEzA">
              <cell>
                Avveckling av anslag för klimatinvesteringar i kommuner och regioner
              </cell>
              <cell>
                -600
              </cell>
              <cell>
                -600
              </cell>
              <cell>
                0
              </cell>
              <cell>
                Prop. 2014/15:99, Prop. 2015/16:1
              </cell>
            </row>
            <row xml:id="i-2tSeGkCwzvq3pSvJUcgfcb">
              <cell>
                Återställande av avgifter i kulturskolan
              </cell>
              <cell>
                -100
              </cell>
              <cell>
                -100
              </cell>
              <cell>
                -100
              </cell>
              <cell>
                Prop. 2015/16:1
              </cell>
            </row>
            <row xml:id="i-BWMFBXE4rpEZVuYGMt4yWd">
              <cell>
                Totalt: Utvalda reformer
              </cell>
              <cell>
                15680
              </cell>
              <cell>
                18494
              </cell>
              <cell>
                19307
              </cell>
            </row>
            <row xml:id="i-UKHhA6GatcacNh2k2p8bHP">
              <cell>
                Totalt: Utvalda besparingar och budgetförstärkningar
              </cell>
              <cell>
                -15832
              </cell>
              <cell>
                -19514
              </cell>
              <cell>
                -19791
              </cell>
            </row>
            <row xml:id="i-24Mrm1bY2iY839bsyuYKYw">
              <cell>
                Totalt: Nettoeffekt på finansiellt sparande av utvalda reformer
              </cell>
              <cell>
                152
              </cell>
              <cell>
                1020
              </cell>
              <cell>
                484
              </cell>
            </row>
          </table>
          <p xml:id="i-JjbmNyCGX2iJhpuiXFREoh">
            *Uppdaterade beräkningar eller senarelagt ikraftträdande jämfört
            med i budgetmotionen för 2016.
          </p>
          <head xml:id="i-574yQM1yJ9S5LGU8X5r5y1" type="h1">
            Tabell: Nya prioriteringar i den ekonomiska vårmotionen
          </head>
          <table xml:id="i-7Tv1PBmdRWqZU7FHCJ2qhs">
            <row xml:id="i-Fqn2sa9zFcEmAb7HhxntrL" style="label">
              <cell>
                Nya reformer, besparingar och budgetförstärkningar i den ekonomiska
                vårmotionen
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                Beräkningskommentar
              </cell>
            </row>
            <row xml:id="i-MnRYwX5VGjPBpPbnkTVgbv">
              <cell>
                Stärk försvaret i en orolig tid
              </cell>
              <cell>
                1000
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-AeKG5tnuEc9WkE6XtpntU6">
              <cell>
                Nya medel till försvaret utöver tidigare satsning
              </cell>
              <cell>
                1000
              </cell>
              <cell>
                0
              </cell>
              <cell>
                0
              </cell>
              <cell>
                Egna beräkningar
              </cell>
            </row>
            <row xml:id="i-7ma7ABx4ddCEWdvQu97x4v">
              <cell>
                Spara inte på de mest utsatta
              </cell>
              <cell>
                1000
              </cell>
              <cell>
                1000
              </cell>
              <cell>
                1000
              </cell>
            </row>
            <row xml:id="i-XBs5pYxhevnUPVzC7V4DHb">
              <cell>
                Värna LSS
              </cell>
              <cell>
                1000
              </cell>
              <cell>
                1000
              </cell>
              <cell>
                1000
              </cell>
              <cell>
                Egna beräkningar
              </cell>
            </row>
            <row xml:id="i-MTW5h7e9mhMnxuJq9TMqbA">
              <cell>
                Fler poliser och ökad trygghet
              </cell>
              <cell>
                370
              </cell>
              <cell>
                570
              </cell>
              <cell>
                1020
              </cell>
            </row>
            <row xml:id="i-5XWPjaWyNki6arcZ9ZUPni">
              <cell>
                2500 fler poliser till år 2020
              </cell>
              <cell>
                200
              </cell>
              <cell>
                300
              </cell>
              <cell>
                700
              </cell>
              <cell>
                Polismyndigheten, PM A383.968/2015
              </cell>
            </row>
            <row xml:id="i-ESQ9KXL1XUdyTMBkhPKTyM">
              <cell>
                Återinförande av 5000 beredskapspoliser
              </cell>
              <cell>
                50
              </cell>
              <cell>
                150
              </cell>
              <cell>
                200
              </cell>
              <cell>
                Rikspolisstyrelsen: Beredskapspolisen. Vägval 2010, egna beräkningar
              </cell>
            </row>
            <row xml:id="i-FaTyCvX6EA7MzYXPbRUAHY">
              <cell>
                Fler civilanställda hos polisen
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                Egna beräkningar
              </cell>
            </row>
            <row xml:id="i-4hxGUsCMeUkWxPiZQk19Dy">
              <cell>
                Tillräckliga medel till Nationellt forensiskt centrum
              </cell>
              <cell>
                20
              </cell>
              <cell>
                20
              </cell>
              <cell>
                20
              </cell>
              <cell>
                Egna beräkningar
              </cell>
            </row>
            <row xml:id="i-E3KimDjWczsXrGNp4XKK3W">
              <cell>
                En miljard till skolan
              </cell>
              <cell>
                1000
              </cell>
              <cell>
                1040
              </cell>
              <cell>
                980
              </cell>
            </row>
            <row xml:id="i-JKt9a1VHVtF7LTAJFjXciN">
              <cell>
                Förlängd skolplikt för nyanlända
              </cell>
              <cell>
                250
              </cell>
              <cell>
                290
              </cell>
              <cell>
                230
              </cell>
              <cell>
                Egna beräkningar
              </cell>
            </row>
            <row xml:id="i-KHwhTYffBrW4Cfe6WEoVPz">
              <cell>
                Kommission för ordning och reda
              </cell>
              <cell>
                150
              </cell>
              <cell>
                150
              </cell>
              <cell>
                150
              </cell>
              <cell>
                Egna beräkningar
              </cell>
            </row>
            <row xml:id="i-9mvvbDFfpJ72jgVNeUYCuB">
              <cell>
                Karriärtjänster i utanförskapsområden
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                Egna beräkningar
              </cell>
            </row>
            <row xml:id="i-Y99XnBDvJBS9qe4MJHf1WA">
              <cell>
                Introduktionsbidrag för lärarassistenter
              </cell>
              <cell>
                200
              </cell>
              <cell>
                200
              </cell>
              <cell>
                200
              </cell>
              <cell>
                Egna beräkningar
              </cell>
            </row>
            <row xml:id="i-4y3RKZ4qhm6avCr6nvWZRG">
              <cell>
                Ökade anslag till specialpedagogik
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                Prop. 2015/16:99, egna beräkningar
              </cell>
            </row>
            <row xml:id="i-Lbrkauys2fJqSmxwL1hbDW">
              <cell>
                Stärk de boende på bostadsmarknaden
              </cell>
              <cell>
                325
              </cell>
              <cell>
                325
              </cell>
              <cell>
                325
              </cell>
            </row>
            <row xml:id="i-Dm4Ja7xPyp3Fz4LDndm2jG">
              <cell>
                Offentlig hyresstatistik
              </cell>
              <cell>
                25
              </cell>
              <cell>
                25
              </cell>
              <cell>
                25
              </cell>
              <cell>
                Egna beräkningar
              </cell>
            </row>
            <row xml:id="i-F9XAgXLxaXdADCN42CT5q3">
              <cell>
                Höjt bostadsbidrag för barnfamiljer, ökat barntillägg med 100
                kronor per barn
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                Egna beräkningar
              </cell>
            </row>
            <row xml:id="i-SY2oazeip3UR4XGc25d3XM">
              <cell>
                En samlad politik för utsatta områden
              </cell>
              <cell>
                120
              </cell>
              <cell>
                120
              </cell>
              <cell>
                120
              </cell>
            </row>
            <row xml:id="i-9up1KPBi1ck35ME4KksadQ">
              <cell>
                Nationellt råd och medel till utsatta områden
              </cell>
              <cell>
                105
              </cell>
              <cell>
                105
              </cell>
              <cell>
                105
              </cell>
              <cell>
                Egna beräkningar
              </cell>
            </row>
            <row xml:id="i-B78JWRJ2z88XtpL4eA1o3P">
              <cell>
                Ytterligare insatser mot våldsbejakande extremism
              </cell>
              <cell>
                15
              </cell>
              <cell>
                15
              </cell>
              <cell>
                15
              </cell>
              <cell>
                Egna beräkningar
              </cell>
            </row>
            <row xml:id="i-DoHWikh2WATRjkc6ATz2J">
              <cell>
                Övriga prioriterade insatser
              </cell>
              <cell>
                155
              </cell>
              <cell>
                155
              </cell>
              <cell>
                155
              </cell>
            </row>
            <row xml:id="i-5BJRmzPxea7qfuMpvtjgzB">
              <cell>
                Höjd gräns för arbetsgivar- och egenavgifter till 3000 kronor
              </cell>
              <cell>
                125
              </cell>
              <cell>
                125
              </cell>
              <cell>
                125
              </cell>
              <cell>
                Egna beräkningar
              </cell>
            </row>
            <row xml:id="i-N2TaR8eeFhDdAw9y1PhKmY">
              <cell>
                It-satsningar för äldre
              </cell>
              <cell>
                15
              </cell>
              <cell>
                15
              </cell>
              <cell>
                15
              </cell>
              <cell>
                Egna beräkningar
              </cell>
            </row>
            <row xml:id="i-2j1YZEjWbrew5JeenSbmeb">
              <cell>
                Forskning på tillämpad energilagring
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
              <cell>
                Egna beräkningar
              </cell>
            </row>
            <row xml:id="i-HHvCa9YaUPpwnbtMJZevNV">
              <cell>
                Kulturcollege för personer med funktionsnedsättning
              </cell>
              <cell>
                10
              </cell>
              <cell>
                10
              </cell>
              <cell>
                10
              </cell>
              <cell>
                Egna beräkningar
              </cell>
            </row>
            <row xml:id="i-2H4dUiyRdZ3cLb8668mP8o">
              <cell>
                Ekonomiskt hållbart mottagande
              </cell>
              <cell>
                -1290
              </cell>
              <cell>
                -1890
              </cell>
              <cell>
                -1570
              </cell>
            </row>
            <row xml:id="i-KB2ciuZ9c7faKc7kVFy4ev">
              <cell>
                Inget efterlevandestöd för ungdomar som bor i HVB, stödboende
                eller familjehem
              </cell>
              <cell>
                -200
              </cell>
              <cell>
                -300
              </cell>
              <cell>
                -400
              </cell>
              <cell>
                Egna beräkningar
              </cell>
            </row>
            <row xml:id="i-ACRGsHG7HogjViWq32BMzf">
              <cell>
                Inget HVB/stödboende från året man fyller 20 år
              </cell>
              <cell>
                -900
              </cell>
              <cell>
                -2000
              </cell>
              <cell>
                -2000
              </cell>
              <cell>
                Egna beräkningar
              </cell>
            </row>
            <row xml:id="i-C2yAyn5sWRWAF1uVXkgWZv">
              <cell>
                Ökad andel placeringar i stödboenden
              </cell>
              <cell>
                -200
              </cell>
              <cell>
                -1300
              </cell>
              <cell>
                -1300
              </cell>
              <cell>
                RUT Dnr 2015:1999, egna beräkningar
              </cell>
            </row>
            <row xml:id="i-XTYdgQtbbis2J6Dx56acMu">
              <cell>
                Prövningstillstånd vid migrationsmål
              </cell>
              <cell>
                -330
              </cell>
              <cell>
                -690
              </cell>
              <cell>
                -570
              </cell>
              <cell>
                Egna beräkningar
              </cell>
            </row>
            <row xml:id="i-33d4Dg8xMUPsqsF1qxz1mu">
              <cell>
                Snabbspår för syrier
              </cell>
              <cell>
                -460
              </cell>
              <cell>
                0
              </cell>
              <cell>
                0
              </cell>
              <cell>
                RUT Dnr 2016:524, egna beräkningar
              </cell>
            </row>
            <row xml:id="i-NHmyEKVoC6EE5DqCTw6522">
              <cell>
                Familjeåterförening
              </cell>
              <cell>
                800
              </cell>
              <cell>
                2400
              </cell>
              <cell>
                2700
              </cell>
              <cell>
                Egna beräkningar
              </cell>
            </row>
            <row xml:id="i-8wNJYqcVbC3bDAbAHJAqT6">
              <cell>
                Stärkt arbetslinje i transfereringssystemet
              </cell>
              <cell>
                -2000
              </cell>
              <cell>
                -2100
              </cell>
              <cell>
                -2300
              </cell>
            </row>
            <row xml:id="i-kumptVQvNE6Lo3k3cGXuK">
              <cell>
                Förstärkt arbetslinje i a-kassan
              </cell>
              <cell>
                -1600
              </cell>
              <cell>
                -1700
              </cell>
              <cell>
                -1900
              </cell>
              <cell>
                Egna beräkningar
              </cell>
            </row>
            <row xml:id="i-CwJQNeBLh2WbGraAtv4VWZ">
              <cell>
                Ny karensdag dag 15 i sjukförsäkringen
              </cell>
              <cell>
                -400
              </cell>
              <cell>
                -400
              </cell>
              <cell>
                -400
              </cell>
              <cell>
                Egna beräkningar
              </cell>
            </row>
            <row xml:id="i-W7baAeUtK4MKrd36EwqwoY">
              <cell>
                Ökad miljöstyrning i skattesystemet
              </cell>
              <cell>
                -1600
              </cell>
              <cell>
                -1900
              </cell>
              <cell>
                -1800
              </cell>
            </row>
            <row xml:id="i-6MoRtF77VRvnAtfK9FgWxz">
              <cell>
                Avvecklade stöd till diesel i jordbruket
              </cell>
              <cell>
                -400
              </cell>
              <cell>
                -800
              </cell>
              <cell>
                -800
              </cell>
              <cell>
                Skr. 2015/16:98
              </cell>
            </row>
            <row xml:id="i-7LxnynLEsuP5XvHnoiH2Y1">
              <cell>
                Förhöjt förmånsvärde för bilar som inte är miljöbilar
              </cell>
              <cell>
                -1200
              </cell>
              <cell>
                -1100
              </cell>
              <cell>
                -1000
              </cell>
              <cell>
                RUT Dnr 2015:1993, egna beräkningar
              </cell>
            </row>
            <row xml:id="i-Veo3TSqckSta7d8Jo7zi62">
              <cell>
                Övriga budgetförstärkningar inklusive aviserade och av Liberalerna
                godtagna skattehöjningar
              </cell>
              <cell>
                -7820
              </cell>
              <cell>
                -7050
              </cell>
              <cell>
                -7050
              </cell>
            </row>
            <row xml:id="i-CfKmCCJukZYDYbn69adVbo">
              <cell>
                Avdragsförbud för ränta på vissa efterställda skuldförbindelser
              </cell>
              <cell>
                -1300
              </cell>
              <cell>
                -1300
              </cell>
              <cell>
                -1300
              </cell>
              <cell>
                PM Avdragsförbud för ränta på vissa efterställda skuldförbindelser
                samt…
              </cell>
            </row>
            <row xml:id="i-UxexXrwV4C1sMiAdeQw59e">
              <cell>
                Avskaffad ränta på skattekontot
              </cell>
              <cell>
                -730
              </cell>
              <cell>
                0
              </cell>
              <cell>
                0
              </cell>
              <cell>
                PM Ändrad intäktsränta i skattekontot
              </cell>
            </row>
            <row xml:id="i-Eo26sFxiWdvZYuJoEiDS9Q">
              <cell>
                Kemikalieskatt
              </cell>
              <cell>
                -2300
              </cell>
              <cell>
                -2300
              </cell>
              <cell>
                -2300
              </cell>
              <cell>
                RUT Dnr 2015:1595
              </cell>
            </row>
            <row xml:id="i-8duPEPCWrBosJp1bbmLwLM">
              <cell>
                Höjd alkoholskatt
              </cell>
              <cell>
                -390
              </cell>
              <cell>
                -350
              </cell>
              <cell>
                -350
              </cell>
              <cell>
                PM Höjning av alkoholskatten
              </cell>
            </row>
            <row xml:id="i-Y7zm5hBSZKxsJ6DNAcTHXT">
              <cell>
                Höjd fastighetsavgift på kommersiella lokaler med 0,5 procent
              </cell>
              <cell>
                -3100
              </cell>
              <cell>
                -3100
              </cell>
              <cell>
                -3100
              </cell>
              <cell>
                Egna beräkningar
              </cell>
            </row>
            <row xml:id="i-LW6euJjcCTnZZQSX6DEaTf">
              <cell>
                Totalt: Nya reformer
              </cell>
              <cell>
                4770
              </cell>
              <cell>
                5610
              </cell>
              <cell>
                6300
              </cell>
            </row>
            <row xml:id="i-8uhE1viSgodZNcHpi47qE">
              <cell>
                Totalt: Besparingar och budgetförstärkningar
              </cell>
              <cell>
                -13510
              </cell>
              <cell>
                -15340
              </cell>
              <cell>
                -15420
              </cell>
            </row>
            <row xml:id="i-QLCTdDzdQfBqtzhH6z56pt">
              <cell>
                Totalt: Nettoeffekt på finansiellt sparande
              </cell>
              <cell>
                8740
              </cell>
              <cell>
                9730
              </cell>
              <cell>
                9120
              </cell>
            </row>
          </table>
        </div>
        <div xml:id="i-16DQZfK4efH5gCApM61x4S" type="signatureBlock">
          <list xml:id="i-D223H2sZW2tzUFMQDNywZx">
            <item xml:id="i-4J3Cgw1Lawej99HCV2AUuV" who="i-AvFShRZVEyBV61S19AKNGK" type="signature">
              Jan Björklund (L)
            </item>
            <item xml:id="i-4jeuwyD4dzHm81Z2iKrjQQ" who="i-QKE6ihmLRJvwhV4neD6h7b" type="signature">
              Erik Ullenhag (L)
            </item>
            <item xml:id="i-77cvpw6qfLXCeSt6qYoZvf" who="i-S7wLw9aynA5vbRCsqxxL3N" type="signature">
              Tina Acketoft (L)
            </item>
            <item xml:id="i-SccdyJNLrUohv64pKUoNf7" who="i-QQYotqFjTJA7EiQZc1Wmzs" type="signature">
              Emma Carlsson Löfdahl (L)
            </item>
            <item xml:id="i-VSc77VUk422oCFyaPvkEpK" who="i-U6F8gqiuV2DEZN1aMhyDnJ" type="signature">
              Christer Nylander (L)
            </item>
            <item xml:id="i-C4R6eLz96augsi3GuK6ym3" who="i-D8B2Xf6UADbqciPHrqFxSc" type="signature">
              Birgitta Ohlsson (L)
            </item>
          </list>
        </div>
      </div>
    </body>
  </text>
</TEI>
