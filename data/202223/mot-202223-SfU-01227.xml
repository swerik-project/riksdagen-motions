<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-SfU-01227">
  <teiHeader>
    <fileDesc>
      <titleStmt>
        <title>Ekonomisk familjepolitik</title>
        <author corresp="i-QrNvzg6SGj92wj2YY77ZNA">av Isabell Mixter m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1227 av Isabell Mixter m.fl. (V)</title>
          <idno type="rdwebb">HA021227</idno>
          <rs type="number">1227</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/HA021227/text</ref>
          <ref type="dokument_url_html">http://data.riksdagen.se/dokument/HA021227</ref>
          <ref type="dokumentstatus_url_xml">http://data.riksdagen.se/dokumentstatus/HA021227</ref>
          <ref type="pdf">http://data.riksdagen.se/fil/A9340D7D-0EF2-42ED-9351-446CE8FB7462</ref>
          <ref type="docx">http://data.riksdagen.se/fil/6CE9ADF0-23F5-48F2-8CED-17E4306054AF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Nmrqzj2PikyVHtyLusZNbA" type="signed"/>
        <correspContext corresp="i-Nmrqzj2PikyVHtyLusZNbA">
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction type="submitted" xml:id="i-Ld2vo5MfeQV3yeFLsk6Ntg">
          <date when="2022-11-22"/>
          <time when="15:11:17"/>
        </correspAction>
        <correspAction type="reviewed" xml:id="i-6eFQveDCmvM2hm7EKAq6ps">
          <date when="2022-11-23"/>
          <time when="11:54:18"/>
        </correspAction>
        <correspAction type="referred" xml:id="i-8TvQvDyy1f94rimmxZGAMQ">
          <date when="2022-12-01"/>
        </correspAction>
        <correspAction type="assigned" xml:id="i-SobMaoyk4fzi3maXbhNpWc">
          <date when="2023-08-30"/>
          <time when="16:29:37"/>
        </correspAction>
        <correspContext corresp="i-SobMaoyk4fzi3maXbhNpWc">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-urQeE6piLwAMb8ftkfw4v"/>
        <correspContext corresp="i-urQeE6piLwAMb8ftkfw4v">
          <ref type="uppgift">2022/23:AU5</ref>
          <ref type="ref_dok_id">HA01AU5</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU5</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-ErUecmwUb6wgEQ4tF7532z"/>
        <correspContext corresp="i-ErUecmwUb6wgEQ4tF7532z">
          <ref type="uppgift">2022/23:SfU16</ref>
          <ref type="ref_dok_id">HA01SfU16</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU16</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-BHuXDPcfEge55eZBSoAzs6"/>
        <correspContext corresp="i-BHuXDPcfEge55eZBSoAzs6">
          <ref type="uppgift">2022/23:SfU3</ref>
          <ref type="ref_dok_id">HA01SfU3</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU3</ref>
          <ref type="ref_dok_titel">Utgiftsområde 12 Ekonomisk trygghet för familjer och barn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:1227 av Isabell Mixter m.fl. (V) Ekonomisk familjepolitik</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-DMdtWLwHQbQtXLXbGLjAGA">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Utvecklingen av familjepolitiken
            </item>
            <item style="indent-level: 2">
              3.1 Stärk den ekonomiska familjepolitiken
            </item>
            <item style="indent-level: 2">
              3.2 Avtrappning när bidrag upphör
            </item>
            <item style="indent-level: 2">
              3.3 Bostadsbidraget
            </item>
            <item style="indent-level: 2">
              3.4 Ensamståendetillägg i barnbidraget
            </item>
            <item style="indent-level: 1">
              4 En jämställd föräldraförsäkring med barnen i centrum
            </item>
            <item style="indent-level: 2">
              4.1 Föräldraförsäkringen i familjer med fler än två föräldrar
            </item>
            <item style="indent-level: 2">
              4.2 Deltagande under graviditeten
            </item>
            <item style="indent-level: 2">
              4.3 Ersättningsnivåerna
            </item>
            <item style="indent-level: 3">
              4.3.1 Höj taken i föräldraförsäkringen
            </item>
            <item style="indent-level: 3">
              4.3.2 Höj grundnivån i föräldraförsäkringen
            </item>
            <item style="indent-level: 2">
              4.4 Utredningen om en modern föräldraförsäkring
            </item>
            <item style="indent-level: 3">
              4.4.1 Ny modell för föräldrapenning
            </item>
            <item style="indent-level: 3">
              4.4.2 Utredningens övriga förslag
            </item>
            <item style="indent-level: 1">
              5 Omvårdnadsbidraget och merkostnadsersättningen
            </item>
          </list>
        </div>
        <div type="motProposal" subtype="förslag">
          <head xml:id="i-DE9zTih9a6DDMuTk1bmSQh">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-E8ZTqT2urb8pk2bbcG8DWo">
              Riksdagen ställer sig bakom det som anförs i motionen om att
              regeringen bör återkomma med förslag om att indexera tak och ersättningsnivåer
              inom den ekonomiska familjepolitiken fr.o.m. 2026 och tillkännager
              detta för regeringen.
            </item>
            <item sortKey="Yrkande 2" xml:id="i-VDi4oHrwpjSJJEHxbXKDAG">
              Riksdagen ställer sig bakom det som anförs i motionen om att
              regeringen bör återkomma med en strategi för att säkerställa att
              den ekonomiska familjepolitiken bättre når sitt mål och tillkännager
              detta för regeringen.
            </item>
            <item sortKey="Yrkande 3" xml:id="i-QMMttvjZoHevmnw4jtakyy">
              Riksdagen ställer sig bakom det som anförs i motionen om att
              regeringen bör utreda möjligheten att trappa ned vissa ersättningar
              inom den ekonomiska familjepolitiken i syfte att möjliggöra en
              omställning när ersättningarna upphör och tillkännager detta för
              regeringen.
            </item>
            <item sortKey="Yrkande 4" xml:id="i-M2rM16qgEAeJQsy1JjiFsZ">
              Riksdagen ställer sig bakom det som anförs i motionen om att
              regeringen bör återkomma med förslag om att förstärka bostadsbidraget
              utifrån BUMS-utredningen och tillkännager detta för regeringen.
            </item>
            <item sortKey="Yrkande 5" xml:id="i-MK71TBi1K7Qia8PFzBBJWj">
              Riksdagen ställer sig bakom det som anförs i motionen om att
              regeringen bör återkomma med förslag om att förlänga den tillfälliga
              höjningen av bostadsbidraget enligt förslaget i motionen och tillkännager
              detta för regeringen.
            </item>
            <item sortKey="Yrkande 6" xml:id="i-42w6PRotttFS7kvZX9Ewxa">
              Riksdagen ställer sig bakom det som anförs i motionen om att
              regeringen bör återkomma med förslag om att införa ett ensamståendetillägg
              om 500 kronor per månad och barn och tillkännager detta för regeringen.
            </item>
            <item sortKey="Yrkande 7" xml:id="i-BeBxY6q5gLLXE2zzCbxJRb">
              Riksdagen ställer sig bakom det som anförs i motionen om att
              regeringen bör återkomma med förslag om en individualiserad föräldraförsäkring
              och tillkännager detta för regeringen.
            </item>
            <item sortKey="Yrkande 8" xml:id="i-WYktUekW65BCDzKVpXbYqs">
              Riksdagen ställer sig bakom det som anförs i motionen om att
              regeringen bör återkomma med förslag om att införa en lagstadgad
              rätt till ledighet och ersättning för föräldrar att närvara vid
              vårdrelaterade besök och tillkännager detta för regeringen.
            </item>
            <item sortKey="Yrkande 9" xml:id="i-QSE2gj77DD9Wgrvex9Xawq">
              Riksdagen ställer sig bakom det som anförs i motionen om att
              regeringen bör återkomma med förslag om att höja taken i föräldraförsäkringen
              (föräldrapenning, tillfällig föräldrapenning och graviditetspenning)
              så att 80 procent av löntagarna har inkomster under taket, och
              detta tillkännager riksdagen för regeringen.
            </item>
            <item sortKey="Yrkande 10" xml:id="i-SpuWe3nPKDCr72avYeenZR">
              Riksdagen ställer sig bakom det som anförs i motionen om att
              regeringen bör höja grundnivån i föräldraförsäkringen till 299
              kronor per dag och tillkännager detta för regeringen.
            </item>
            <item sortKey="Yrkande 11" xml:id="i-3h77k1omGWC3pjTTsub8AF">
              Riksdagen ställer sig bakom det som anförs i motionen om att
              regeringen bör återkomma med förslag baserat på modellen i slutbetänkandet
              Jämställt föräldraskap och goda uppväxtvillkor för barn – en ny
              modell för föräldraförsäkringen (SOU 2017:101) och tillkännager
              detta för regeringen.
            </item>
            <item sortKey="Yrkande 12" xml:id="i-MheQY2pErSWWbRfoRzA1JQ">
              Riksdagen ställer sig bakom det som anförs i motionen om att
              regeringen skyndsamt bör återkomma med ytterligare åtgärder för
              att förkorta handläggningstiderna för omvårdnadsbidraget och merkostnadsersättningen
              och tillkännager detta för regeringen.
            </item>
            <item sortKey="Yrkande 13" xml:id="i-3AphBbHfUrrqiLQmdTgiyb">
              Riksdagen ställer sig bakom det som anförs i motionen om att
              regeringen bör återkomma med förslag om ett förtydligande av synen
              på föräldraansvaret enligt lagstiftarens intentioner och tillkännager
              detta för regeringen.
            </item>
            <item sortKey="Yrkande 14" xml:id="i-XdshYYFTXF1kSKCazgFNdu">
              Riksdagen ställer sig bakom det som anförs i motionen om att
              regeringen bör återkomma med förslag om att åtgärda bristerna
              i omvårdnadsbidraget och merkostnadsersättningen enligt ISF:s
              utredning och tillkännager detta för regeringen.
            </item>
            <item sortKey="Yrkande 15" xml:id="i-UNpkLvBj19KJaCaq9k4HGo">
              Riksdagen ställer sig bakom det som anförs i motionen om att
              regeringen bör återkomma med förslag om att säkerställa kompensation
              för de som drabbats och riskerar att drabbas av bristerna i införandet
              av omvårdnadsbidraget och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-9MvjrFZKgo8kGvCFGfbaAh">
            3 Utvecklingen av familjepolitiken
          </head>
          <p xml:id="i-EvPUzLDTacMFsdy7dZUPJq">
            Målen för den ekonomiska familjepolitiken är att bidra till en
            god ekonomisk levnads­standard för alla barnfamiljer, att bidra
            till minskade skillnader i de ekonomiska villkoren mellan hushåll
            med och utan barn samt att bidra till ett jämställt föräldraskap.
            Mycket tyder på att politiken har blivit allt sämre på att uppfylla
            dessa mål sedan 1990-talet.
          </p>
          <p xml:id="i-Fb5voAyrStRqb9HFzcuLL1">
            Även om många barnfamiljer har fått det ekonomiskt bättre under
            2000-talet ökade andelen barnfamiljer som lever med låg ekonomisk
            standard från omkring 8 procent i början av 2000-talet till 16
            procent 2017. Förmågan hos förmånerna i den ekonomiska familjepolitiken
            att minska den ekonomiska utsattheten har minskat markant under
            2000-talet. År 2000 minskade andelen barnhushåll med låg relativ
            ekonomisk standard med nära två tredjedelar, tack vare förmånerna
            – från 24 procent om förmånerna inte hade funnits till 8 procent
            med förmånerna. År 2020 minskade andelen bara med en tredjedel
            till följd av förmånerna – från 27 till 18 procent. Det är framför
            allt de behovs­prövade bidragen som har mist sin förmåga att minska
            andelen ekonomiskt utsatta hushåll.
          </p>
          <p xml:id="i-NNph8Zxg1Jc5FPUCuDjmUr">
            Vid en jämförelse av inkomstfattigdom mellan EU-länder syns kraftiga
            variationer såväl före som efter transfereringar. Sverige har
            gått från femte plats 2007 till trettonde plats 2017 avseende
            familjepolitikens betydelse för nivån av inkomstfattigdom. Från
            slutet av 1990-talet har den omfördelande effekten av samtliga
            socialförsäkringar till barnfamiljer nästan halverats. Störst
            är förändringen inom de behovsprövade bidragen. Av totalt drygt
            80 miljarder kronor i den ekonomiska familjepolitiken 2017, fungerar
            ca 8 miljarder kronor som omfördelande mellan barnhushållen, alltså
            knappt 10 procent av 2017 års ekonomiska familjepolitik.
          </p>
          <p xml:id="i-SuKDXouoMbPyJjnYYiDcrH">
            2018 höjdes både barnbidraget och bostadsbidraget, vilket skulle
            kunnat bidra till att vända den utveckling som skett sedan 2000-talets
            början. Försäkringskassan konstaterar dock i en analys från maj
            2021 att den ekonomiska familjepolitikens omfördelande effekt
            i stort sett har varit densamma under de senaste tio åren. Däremot
            har den minskat betydligt under den senaste tjugoårsperioden.
            En del av förklaringen är att nivån på flertalet ersättningar
            inte höjdes lika mycket under 2000-talet som de gjorde under 2010-talet
            tillsammans med att reallöneökningarna varit olika stora i olika
            grupper av hushåll.
          </p>
          <p xml:id="i-8mZyCYbtgi2ziJK1DaSMYT">
            Vidare slår Försäkringskassan fast att andelen ekonomiskt utsatta
            barnhushåll minskar över tid, samtidigt som den relativa skillnaden
            i ekonomisk standard ökar mellan barn som bor med en ensamstående
            förälder och barn som bor med samman­boende föräldrar.
          </p>
          <p xml:id="i-SeN32bAh5jjw6cNSaiRDhs">
            Förekomsten av ekonomisk utsatthet har enligt flera mått minskat
            svagt under det senaste decenniet. Mätt som andelen hushåll med
            låg inkomststandard (definierat som hushåll som är aktuella för
            försörjningsstöd om de ansöker) har den ökat dramatiskt under
            2020. Ökningen under 2020 gäller alla hushållstyper, men är störst
            bland ensam­stående med barn. Nästan var femte ensamstående med
            barn hade låg inkomst­standard. En mild ökning kunde ses för vissa
            hushållstyper redan under 2019, men den dramatiska ökningen under
            2020 beror sannolikt på coronapandemin och dess effekter.
          </p>
          <p xml:id="i-QarsTHFsRRaKW69U3y1mKx">
            Under de senaste tjugo åren har andelen hushåll med relativ låg
            ekonomisk standard (hushåll som har en ekonomisk standard som
            är lägre än 60 procent av medianen i befolkningen) ökat i alla
            grupper av barnhushåll. Under 2000-talet stod ensamstående med
            barn för den största ökningen. Mellan 2000 och 2010 ökade andelen
            med låg ekonomisk standard i denna grupp från 14 procent till
            35 procent. Under 2010-talet var ökningen störst bland sammanboende
            med flera barn. Från 10 procent 2010 till 16 procent 2020. I motsvarande
            hushåll utan barn har förändringarna varit betydligt mindre. Sammantaget
            kan det tolkas som att skillnaderna i ekonomisk standard har ökat
            något både mellan hushåll med och utan barn och mellan ensamstående
            barnhushåll och sammanboende barnhushåll.
          </p>
          <p xml:id="i-YCDqSotWWZAAGRZBBLoor6">
            Avslutningsvis konstaterar Försäkringskassan att ekonomisk utsatthet,
            oavsett vilket mått som används, förekommer mer i vissa grupper
            av barnhushåll, t.ex. ensamstående med barn, ensamstående kvinnor
            med barn och barnhushåll med utrikesfödda föräldrar. Och att familjeersättningarna
            har en stor betydelse för att minska förekomsten av ekono­misk
            utsatthet i barnhushållen. Över tid har dock familjeersättningars
            betydelse i någon mening minskat.
          </p>
          <p xml:id="i-XcB78gYe3tb2SXbEfGTjQR">
            Andelen barnhushåll som familjeersättningarna lyfter över gränsen
            för ekonomisk utsatthet är oförändrad, samtidigt som andelen barnhushåll
            som lyfts över gränsen för relativ låg ekonomisk standard minskat.
          </p>
          <head type="h2" xml:id="i-UMzhJgrKbT1H5SGtkCnkaL">
            3.1 Stärk den ekonomiska familjepolitiken
          </head>
          <p xml:id="i-GmcWZQ9Astmx9F2zrCzqq7">
            Vänsterpartiet förespråkar förstärkningar i de generella välfärds-
            och trygghetssystemen framför satsningar på de behovsprövade ersättningarna
            som snarare bör ses som yttersta skyddsnät. Vänsterpartiet menar
            att denna trend måste vändas och att det är en av de viktigaste
            frågorna i socialförsäkringspolitiken. Fler ersättningar inom
            socialförsäkringen bör indexeras, i första hand inkomstindexeras,
            för att motverka att klyftorna fortsätter att växa. Inom den ekonomiska
            familjepolitiken är det framför allt barnbidraget och bostads­bidraget
            som bör indexeras.
          </p>
          <p xml:id="i-CGWdhuFpUvmnSg6TgQACGX">
            För att stärka socialförsäkringens inkomstutjämnande effekt anser
            Vänsterpartiet att ersättningarna i den bör vila på ett antal
            principer som varierar beroende på typ av ersättning. Vänsterpartiet
            anser att de inkomstrelaterade ersättningarna, inkluderat tak
            och grundnivåer ska inkomstindexeras på sikt. Vi föreslår att
            indexeringen börjar tillämpas från 2026, efter att vi höjt nivåerna
            i flera ersättningssystem. Kostnads­relaterade ersättningar, såsom
            barnbidrag och bostadsbidrag ska prisindexeras och fasta belopp
            ska endast användas undantagsvis. Vidare anser vi att ersättningsnivåer
            och tak bör utformas så att 80 procent av löntagarna får 80 procent
            av lönen i ersättning. Dessa principer vägleder Vänsterpartiets
            politik avseende tak och nivåer på ersättningar inom socialförsäkringen.
            Regeringen bör återkomma med förslag om att indexera tak och ersättningsnivåer
            inom den ekonomiska familjepolitiken fr.o.m. 2026. Detta bör riksdagen
            ställa sig bakom och ge regeringen till känna.
          </p>
          <p xml:id="i-QJnfc2pEwnjd5PWgkqg68L">
            Regeringen bör även återkomma med en strategi för att säkerställa
            att den ekono­miska familjepolitiken bättre når sitt mål. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-MFXgsLWKvf6rrhuJL56sXP">
            3.2 Avtrappning när bidrag upphör
          </head>
          <p xml:id="i-PPg6uSVcJBh3xbNyGAjLek">
            Ersättningarna i den ekonomiska familjepolitiken är av naturliga
            skäl knutna till olika åldersgränser. Att dessa ersättningar (exempelvis
            bostadsbidrag och studiebidrag) upphör, till följd av att ett
            barn passerar en åldersgräns eller avslutar sina gymnasie­studier
            är i grunden rimligt. Det kan dock få stora effekter för det enskilda
            hushållet och familjens ekonomi. I de flesta fall är denna effekt
            sannolikt tillfällig, men den kan ge mer långsiktiga konsekvenser
            för vissa.
          </p>
          <p xml:id="i-LCjwSjPPxdynsnZfHa5Qo5">
            Även om behov av försörjningsstöd som kan uppstå i dessa fall
            ofta är tillfälliga, är försörjningsstödets krav sådana att de
            kan vara svåra att uppfylla. Om ersättningarna trappades ned stegvis
            i stället för att avslutas abrupt skulle omställningen, t.ex.
            tills det att den som avslutat sina gymnasiestudier påbörjat högskolestudier,
            fått arbete eller skrivits in i arbetsmarknadspolitiskt program,
            kunna underlättas. Exakt vilka ersätt­ningar som bör trappas ned
            på detta sätt och hur en nedtrappning ska formuleras bör utredas.
          </p>
          <p xml:id="i-HsovqegCkogRAbHM7t1PFo">
            Regeringen bör utreda möjligheten att trappa ned vissa ersättningar
            inom den ekonomiska familjepolitiken i syfte att möjliggöra en
            omställning när ersättningarna upphör. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-XxADvSFUVvMxqahvTdMA3Z">
            3.3 Bostadsbidraget
          </head>
          <p xml:id="i-Pc6ewHiWo6r98drDhjZgNC">
            Bostadsbidraget är inkomstprövat, det uppbärs av människor med
            små ekonomiska resurser. Det är därför ett mycket träffsäkert
            instrument för att höja inkomsterna för de som har det sämst ställt.
            Under pandemin har regeringen vid två tillfällen infört tillfälliga
            höjningar av bostadsbidraget efter påtryckningar från bl.a. Vänsterpartiet.
            Dessa har gällt juli till december 2020 och samma period 2021.
            Till följd av den höga inflationen infördes samma tillfälliga
            höjning under samma period 2022. De tillfälliga höjningarna har
            vid samtliga tillfällen motsvarat 25 procent av storleken på det
            preliminära bostadsbidraget. Omkring 120 000 hushåll har varje
            månad fått ett höjt bostadsbidrag med i genomsnitt omkring 750
            kronor under de perioder höjningarna gällt.
          </p>
          <p xml:id="i-YM4VXeHwRWFxYfKAVAJrpS">
            Bostadsbidraget behöver reformeras. Dels måste dagens regler
            som gör att många blir återbetalningsskyldiga ändras. Nivåerna
            måste också justeras och indexeras så att de svarar mot dagens
            situation och följer med den framtida utvecklingen. Vänsterpartiet
            välkomnar flera av de förslag som läggs fram i BUMS-utredningen,
            som delvis åtgärdar de brister vi ser med bostadsbidraget. En
            brist med förslagen är att de är kostnads­neutrala, vilket beror
            på utredningsdirektiven. För att den ekonomiska familjepolitiken
            i högre utsträckning ska bidra till att utjämna ekonomiska klyftor
            behöver den få kosta.
          </p>
          <p xml:id="i-9GTynHQZHF8rED14vrhToe">
            Regeringen bör återkomma med förslag om att förstärka bostadsbidraget
            utifrån BUMS-utredningen. Detta bör riksdagen ställa sig bakom
            och ge regeringen till känna.
          </p>
          <p xml:id="i-RXRn31dJGPbDwmerqrnjHh">
            Regeringen har aviserat att den kommer föreslå att det förstärkta
            bostadsbidraget förlängs och gäller fram till och med juni 2023.
            Vänsterpartiet anser att det förstärkta bostadsbidraget bör gälla
            fram tills det att bostadsbidraget reformeras. De tidigare tillfälliga
            höjningarna har varit konstruerade så att andra inkomster, exempelvis
            försörjningsstöd har minskats i samma omfattning som höjningen
            av bostadsbidraget. Därmed har höjningen fått ingen eller liten
            effekt för många hushåll. Vänsterpartiet anser att en tillfällig
            höjning av bostadsbidraget bör utformas så att detta problem inte
            uppstår.
          </p>
          <p xml:id="i-5d57whAXM3YaRE3kR6srpz">
            Regeringen bör återkomma med förslag om att förlänga den tillfälliga
            höjningen av bostadsbidraget enligt förslaget ovan. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-R9fQBCZQoBz1iNuYQPeHaP">
            3.4 Ensamståendetillägg i barnbidraget
          </head>
          <p xml:id="i-C25bUWGha9sP9yDewqq5MZ">
            Ensamstående med barn tillhör de mest ekonomiskt utsatta grupperna,
            enligt Försäkrings­kassans analyser. Under 2021 kom i genomsnitt
            8,4 procent av barnhushållens inkomster från familjeersättningarna,
            alltså socialförsäkringen. Störst andel, 22 procent, får ensam­stående
            kvinnor med flera barn, trots att de utgör 16 procent av barnhushållen.
            Ensam­stående föräldrar med flera barn får omkring 17,5 procent
            av sin disponibla inkomst från familjeersättningarna. Minst andel
            får sammanboende med ett barn och sammanboende med två barn med
            5 respektive 7 procent. De behovsprövade bidragen är framför allt
            viktiga för ensamstående flerbarnsföräldrar. I genomsnitt utgörs
            8,7 procent av deras disponibla inkomst av de behovsprövade bidragen,
            vilket kan jämföras med mellan 0,6 och 1,7 procent för sammanboende
            barnhushåll.
          </p>
          <p xml:id="i-CTRVPyZweVQGakDzJ4nZPC">
            Vänsterpartiet vill minska behoven av de behovsprövade ersättningarna.
            Generella stöd möter i regel större acceptans och kräver inga
            ansökningsförfaranden eller inkomst­prövningar. Vänsterpartiet
            vill med anledning av den höga inflationen och den pressade situationen
            för många ensamhushåll införa ett tillfälligt ensamståendetillägg
            under 2023 i barnbidraget som innebär att ensamstående med barn
            får 500 kronor mer per månad och barn. Tillägget uppskattas kosta
            staten 2,1 miljarder kronor 2023 och bör utvärderas för att avgöra
            om det ska förlängas.
          </p>
          <p xml:id="i-81vNLWe16AyfKX4KrpUCGL">
            Regeringen bör återkomma med förslag om att införa ett ensamståendetillägg
            om 500 kronor per månad och barn. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-EhhQWWeSCn7ZFBAuBqe6Ss">
            4 En jämställd föräldraförsäkring med barnen i centrum
          </head>
          <p xml:id="i-VLSfcwTBfwvQcxE24RLJtV">
            Hur föräldrar ska förmås fördela ansvar för hem och barn lika
            är en av de mest centrala jämställdhetsfrågorna. Det är väl belagt
            att det ojämna uttaget av föräldraledigheten har negativa effekter
            på kvinnors löneutveckling och anställnings- och arbetsvillkor
            samt sjukfrånvaro.
          </p>
          <p xml:id="i-59695cMwwqSKy8Bt1ScsHu">
            Enligt TCO:s jämställdhetsindex har kvinnor tagit ut 69 procent
            av dagarna med föräldrapenning och vab (tillfällig föräldrapenning
            för vård av barn) under 2021 och män resterande 31 procent av
            dagarna. Det är ingen stor förändring sedan föregående år då kvinnor
            tog ut 68,7 procent, men det är första gången sedan 2007 som utvecklingen
            går mot en mer ojämställd fördelning.
          </p>
          <p xml:id="i-GDd9QdPKnjncv6s2MCG7Hm">
            I dag tar kvinnor ut 80 procent av föräldradagarna under barnets
            två första år, och omkring 70 procent av alla föräldradagar. Detta
            vet arbetsgivarna. Därmed kan de se en ”risk” för framtida föräldraledighet
            när det gäller kvinnor i fertil ålder, vilket spelar in vid såväl
            rekrytering som lönesättning och beslut om befordran eller fortbildning.
            På motsvarande sätt räknar arbetsgivare med att män som blir föräldrar
            ska jobba på i oförändrad takt och inte vara frånvarande för att
            ta hand om sina barn. Arbetsvillkoren på manligt dominerade arbetsplatser
            är därmed inte alls anpassade till att de anställda också ska
            kunna ta föräldraansvar. Undersökningar från bl.a. Göteborgs universitet
            har också visat att många arbetsgivare är direkt negativt inställda
            till att män tar ut föräldra­ledighet.
          </p>
          <p xml:id="i-6U93m1TJnGLzV99ff6tyWc">
            Dessa förväntningar och strukturer återskapar det förlegade mönstret
            att hem och barn är kvinnors ansvar, medan mäns huvuduppgift är
            att arbeta och försörja familjen. Ska detta mönster ändras, krävs
            en radikal förändring av det faktiska uttaget av föräldra­ledigheten
            och det dagliga ansvaret för barn och hemarbete. De enda större
            förändring­arna i fördelningen av mäns och kvinnors uttag av föräldraledighet
            som åstadkommits sedan försäkringen infördes på 1970-talet har
            skett som följd av ökad kvotering. Till­sammans med regeringen
            drev Vänsterpartiet igenom den tredje reserverade månaden i föräldraförsäkringen
            2016. En analys från Försäkringskassan visar att den har lett
            till ett mer jämställt uttag av föräldradagar. Analysen visar
            samtidigt att det är långt kvar till ett jämställt uttag och att
            ett mer styrande regelverk är nödvändigt. Informationskampanjer
            och skarpare skrivningar i diskrimineringslagstiftningen har inte
            lett till några mätbara effekter. Inte heller har den jämställdhetsbonus
            alliansregeringen införde resulterat i någon större ökning av
            mäns uttag av föräldraledighet.
          </p>
          <p xml:id="i-2WnMd97GeY315mBvqhHn4H">
            Ett vanligt argument för att män inte kan vara föräldralediga
            är att de och deras familjer då förlorar pengar eftersom män oftast
            har högre lön. I ett kort perspektiv kan det stämma, men ser man
            på de framtida inkomsterna kan en familj göra en rejäl förlust
            om de låter traditionella normer styra sitt handlande. Dessutom
            har många anställda rätt till föräldralön genom sina kollektivavtal
            som gör att det lönar sig att dela lika.
          </p>
          <p xml:id="i-KKBM4qsnAU7qtj4jpU7Pf5">
            Löner och andra inkomster påverkas också specifikt av hur uttaget
            av föräldra­penningen fördelas mellan män och kvinnor. Den som
            är föräldraledig får en lägre framtida lön och det gäller för
            både män och kvinnor. För kvinnor kan löneutvecklingen dessutom
            påverkas positivt om pappan ökar sitt uttag. Varje månad som pappan
            är hemma ökar den framtida lönen med 7 procent för mamman.
          </p>
          <p xml:id="i-8mKye1KnKd3MtAE1aPeHtn">
            Att kvinnor dessutom har en högre sjukfrånvaro tycks också bero
            på deras större ansvar för familj och barn. På grund av sjukfrånvaron
            sjunker kvinnors inkomster och framtida pension ytterligare.
          </p>
          <p xml:id="i-TgBXgnakCg6iaAmfgD7kkq">
            Vänsterpartiet anser att det är dags att ta konsekvenserna av
            dessa erfarenheter och göra om föräldraförsäkringen så att den
            delas lika mellan föräldrarna, utan möjlighet att överlåta dagar.
            I de familjer som består av en förälder ska naturligtvis alla
            dagar kunna tas ut av den föräldern. En individualisering ska
            givetvis också ta hänsyn till att familjer kan se ut på olika
            sätt.
          </p>
          <p xml:id="i-Dy2AfBG21xoXNXZHPQnHMW">
            Regeringen bör återkomma med förslag om en individualiserad föräldraförsäkring.
            Detta bör riksdagen som sin mening ge regeringen till känna.
          </p>
          <head type="h2" xml:id="i-Bmr2wxkhYAeXYs5x1DhM6M">
            4.1 Föräldraförsäkringen i familjer med fler än två föräldrar
          </head>
          <p xml:id="i-QwV496Lo63p9UKrSxVegaM">
            Allt fler barn lever i andra familjekonstellationer än den traditionella
            kärnfamiljen. Det blir allt vanligare att samkönade par väljer
            att skaffa barn i konstellationer om två mammor och en pappa,
            två pappor och en mamma eller två av varje. Barn med fler än två
            föräldrar finns i såväl heterosexuella familjer som regnbågsfamiljer
            där föräldrarna separerat och träffat nya partners som tar föräldraansvar.
            De finns i regnbågsfamiljer där fler än två vuxna från början
            har valt att skaffa barn ihop. De finns i familjer där mor- och
            farföräldrar spelar en avgörande roll i barnets uppfostran och
            uppväxt. De finns i familjehem som har haft hand om ett barn sedan
            späda år. I dag kan endast två personer vara vårdnadshavare, vilket
            är problematiskt för framför allt barnen i dessa familjer. Vid
            eventuella separationer riskerar barn exempelvis att gå miste
            om rätten till umgänge med en eller flera av sina föräldrar.
          </p>
          <p xml:id="i-PHS3QYgCGa9DzZJUUVvU5F">
            Vänsterpartiet anser att familjelagstiftningen bör moderniseras
            så att fler än två personer kan vara vårdnadshavare för ett barn.
            En sådan modernisering bör ta utgångs­punkt i barnets rätt till
            sina föräldrar. I december 2020 tillsatte regeringen en utredning
            för att se över utformningen av föräldrabalkens regler om föräldraskap
            och de familje­rättsliga reglerna (dir. 2020:132). Regeringen
            valde tyvärr att inte låta utreda frågan om att göra det möjligt
            för fler än två personer att vara vårdnadshavare åt ett barn.
            I stället nöjde den sig med att utreda förutsättningarna för ett
            barn att upprätthålla sin relation med en social förälder efter
            separation eller dödsfall, och om det i övrigt behöver vidtas
            åtgärder för att underlätta för familjer där fler än två vuxna
            tar föräldraansvar.
          </p>
          <p xml:id="i-44gMRguK6G1uhULBCA2Eyr">
            Det kan vara ett bra steg i rätt riktning, men Vänsterpartiet
            menar att utredningen även bör utreda att göra det möjligt för
            fler än två personer att vara vårdnadshavare åt ett barn. I vår
            motion En familjepolitik med barnet i centrum (2021/22:2611) ställer
            vi därför krav på att regeringen ska tillsätta en utredning i
            syfte att ändra reglerna i föräldrabalken (FB) så att det blir
            möjligt för ett barn att ha flera vårdnadshavare.
          </p>
          <head type="h2" xml:id="i-9Jxs8DiWq3kiuJiJ5nBY1x">
            4.2 Deltagande under graviditeten
          </head>
          <p xml:id="i-Pg9kEwEue3FaANfScjCnLk">
            Föräldrarnas delaktighet redan under graviditeten kan spela en
            stor roll för hur föräldra­skapet utvecklas och vilket ansvar
            de tar för barnet och barnets uppfostran. En aktiv del­aktighet
            förbättrar också förutsättningarna för föräldrarna att vara stöd
            för varandra i vad som kan innebära svåra och utsatta situationer.
            Vänsterpartiet anser därför att möjlig­heterna för föräldrarna
            att delta under vårdrelaterade besök, mödravården inkluderat,
            bör stärkas genom en lagstadgad rätt till ledighet och ersättning.
          </p>
          <p xml:id="i-KausFLQfj5qwqXSaP9o4FP">
            Regeringen bör återkomma med förslag om att införa en lagstadgad
            rätt till ledighet och ersättning för föräldrar att närvara vid
            vårdrelaterade besök. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-5JarXaH8iZWEmHGCwGivNP">
            4.3 Ersättningsnivåerna
          </head>
          <p xml:id="i-WcFFa97SfKPRjgaXTgrRWU">
            Vänsterpartiet anser att ersättningsnivåerna i föräldraförsäkringen
            behöver ses över. Inkomstbortfallsprincipen är central i föräldraförsäkringen.
            Den innebär att försäkringen ska ge ersättning för förlorad arbetsinkomst.
            Även om denna princip efterlevs bättre inom föräldraförsäkringen
            än övriga delar av socialförsäkringen finns det behov av en översyn
            även inom föräldraförsäkringen.
          </p>
          <head type="h3" xml:id="i-3Wd15MXhLiPJieHFucWXxF">
            4.3.1 Höj taken i föräldraförsäkringen
          </head>
          <p xml:id="i-Dvk8bTJFnNJdQjGqPaknd9">
            Taket i föräldraförsäkringen ligger på 10 prisbasbelopp, medan
            graviditetspenning och tillfällig föräldrapenning ligger på 7,5
            prisbasbelopp. Vänsterpartiet anser att taken i transfereringssystemen
            bör vara enhetliga och utformas så att 80 procent av löntagarna
            får 80 procent av lönen i ersättning. Vänsterpartiet föreslår
            att samtliga tak i social­försäkringen höjs på detta sätt 2024.
            Cirka 800 000 personer beräknas få en högre individuell disponibel
            inkomst som följd av förslaget. Den offentligfinansiella effekten
            av förslaget innebär ökade kostnader med 1 dryg miljard kronor
            per år.
          </p>
          <p xml:id="i-6ui24vgDm8MYhrMnDbRpSD">
            Regeringen bör återkomma med förslag om att höja taken i föräldraförsäkringen
            (föräldrapenning, tillfällig föräldrapenning och graviditetspenning)
            till så att 80 % av löntagarna har inkomster under taket. Detta
            bör riksdagen ställa sig bakom och ge regeringen till känna.
          </p>
          <head type="h3" xml:id="i-N2f2MddABDWqFukJ8xN8BP">
            4.3.2 Höj grundnivån i föräldraförsäkringen
          </head>
          <p xml:id="i-46SGeeo7fGgDsewrJ3TPAz">
            Ingen förälder borde behöva välja mellan att betala elräkningen
            eller köpa vinterskor till barnen, och inget barn borde behöva
            växa upp i fattigdom i Sverige. Tyvärr ser det inte ut så i dag,
            barnfattigdomen är ett stort problem i dagens Sverige.
          </p>
          <p xml:id="i-Y1PWsk7Ku7CAch8sBgf9DL">
            Föräldrar som inte har arbetat i sex månader närmast före förlossningen
            och därför saknar sjukpenninggrundande inkomst (SGI) får föräldrapenning
            på grundnivå om 250 kronor per dag. De flesta av dem som får föräldrapenning
            på grundnivå är troligtvis unga och arbetslösa eller studerande
            eller har invandrat nyligen och inte hunnit etablera sig på arbetsmarknaden.
            Vänsterpartiet drev igenom en höjning av grundnivån från 225 till
            250 kronor om dagen. Det är en viktig omfördelande och feministisk
            reform efter­som nio av tio av de som bara har grundnivån i föräldraförsäkringen
            är kvinnor. Det handlar i praktiken om att förflytta pengar till
            en grupp kvinnor som inte har stora marginaler. Den som har föräldrapenning
            på grundnivå och tar ut den för hela månaden får nu 750 kronor
            mer i månaden. Det innebär en stor skillnad i både föräldrars
            och barns vardag.
          </p>
          <p xml:id="i-GFnjdA9di8CHqTz3dMv1PU">
            Den höjning som Vänsterpartiet drev igenom innebär en ersättning
            på 7 500 kronor per månad före skatt, för den som tar ut 30 dagar
            per månad. Det motsvarar ca 5 800 kronor efter skatt. Det är fortfarande
            en väldigt låg ersättningsnivå. 2013 höjdes grund­nivån från 180
            till 225 kronor per dag.
          </p>
          <p xml:id="i-4BgKSZz7EDTqPM5yCLEuqD">
            Vänsterpartiet anser att grundnivån bör indexeras, i stället
            för att riksdagen med jämna mellanrum ska höja den när den upplevs
            ha blivit för låg. Om grundnivån hade räknats upp med inkomstindex
            från den senaste höjningen 2016 hade den varit 299 kronor per
            dag 2023 (RUT 2020:762). För den som tar ut 30 dagar per månad
            på grund­nivå skulle det innebära att föräldrapenningen höjs med
            nästan 1 500 kronor per månad. Vänsterpartiet anser att grundnivån
            bör höjas till 299 kronor per dag.
          </p>
          <p xml:id="i-AupvUgFKswA6QtRCKQ5jji">
            Regeringen bör höja grundnivån i föräldraförsäkringen till 299
            kronor per dag. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-9gCCGFor849T3SiwU1iS9w">
            4.4 Utredningen om en modern föräldraförsäkring
          </head>
          <p xml:id="i-RXBAwnwkNHdiTKEtYECTgK">
            I december 2017 presenterades slutbetänkandet Jämställt föräldraskap
            och goda uppväxtvillkor för barn – en ny modell för föräldraförsäkringen
            (SOU 2017:101) från Utredningen om en modern föräldraförsäkring.
            Utredningen kom till efter en överens­kommelse mellan Vänsterpartiet
            och den dåvarande regeringen.
          </p>
          <p xml:id="i-VqtWsJXo4VFMQbgdMqDYoW">
            Flera av utredningens förslag skulle utveckla föräldraförsäkringen
            i rätt riktning, och leda till ett mer jämställt och jämlikt uttag
            av föräldrapenning. Tyvärr har regeringen endast valt att gå vidare
            med ett fåtal av utredningens förslag och inte de som skulle ha
            störst effekt på familjepolitiken.
          </p>
          <head type="h3" xml:id="i-4SsQwbkvApqi8Jz5xz92sn">
            4.4.1 Ny modell för föräldrapenning
          </head>
          <p xml:id="i-2Qy1SjpHhkK3sEPRaFWjFB">
            I slutbetänkandet Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101)
            föreslås en ny modell för föräldra­penningen. Modellen innebär
            att föräldrapenning med anledning av barns födelse ska lämnas
            under högst 460 dagar sammanlagt för föräldrarna, vid flerbarnsfödsel
            under ytterligare högst 170 dagar för varje barn utöver det första.
            Förmånen ska lämnas som längst till dess att barnet har fyllt
            tio år och ska fördelas enligt en särskild modell. Enligt denna
            modell är 390 föräldradagar reserverade till perioden från 60
            dagar till beräknad födelse tills barnet är 3 år gammalt. 130
            av dessa dagar är reserverade till vardera för­äldern. Mellan
            barnets 3-årsdag och 10-årsdag får föräldrarna förfoga över 10
            föräldra­dagar per år. 3 av dem är reserverade åt vardera föräldern.
            Nytt är även att 60 dagar kan överlåtas till annan försäkrad.
          </p>
          <p xml:id="i-6Hn8okBvg7ybSxQnG1JMUU">
            Syftet med konstruktionen är att styra uttaget av föräldradagar
            till barnens första levnadsår då behoven av omsorg är som störst,
            men också att undvika att personer som kan spara många föräldradagar,
            exempelvis på grund av höga inkomster, gör det och använder dem
            för att dryga ut sin semester i stället för att ta hand om sina
            barn. De reserverade dagarna för perioden mellan att barnet är
            3 och 10 år syftar till att kunna förlänga semestern något för
            barnfamiljer med barn i dessa åldrar, samt att underlätta vid
            skollov, läkarbesök och liknande. Denna del av utredningen är
            inspirationskällan bakom regeringens föreslagna familjevecka.
          </p>
          <p xml:id="i-8TTQ9urpY5L7dbwxnxfE7K">
            Genom att bryta ut denna del av reformen underlättar man förvisso
            situationen för många låginkomsttagare, som generellt sett har
            svårare att ta ut denna typ av ledighet och styra över sina arbetstider,
            men man åtgärdar inte problemet med att föräldra­försäk­ringen
            används för att dryga ut semestern i en orimlig omfattning bland
            medel- och höginkomsttagare. Eftersom en arbetsgivare inte kan
            neka föräldraledighet om den anmäls i tillräckligt god tid i förväg
            kan dessa föräldradagar användas för att ta långa semestrar, vilket
            kan sätta arbetsgivare i svåra situationer. Vänsterpartiet anser
            att regeringen borde ha tagit ett helhetsgrepp om föräldraförsäkringen
            med utgångspunkt i utredningen i stället för att bryta ut vissa
            delar, så som den har gjort.
          </p>
          <p xml:id="i-BphFrwncQ6PU9nxDTb3KCL">
            Vänsterpartiet anser att tanken bakom den modell som föreslås
            i betänkandet är god och att regeringen borde ha gått vidare med
            förslag baserat på den. Den exakta utform­ning med åldersgränser
            och vilket antal dagar som reserveras för vilka perioder kan diskuteras
            och justeras. Vi välkomnar också att fler dagar reserveras för
            vardera föräldern, och anser att ett ökat antal dagar bör ses
            som steg mot en individualiserad föräldra­försäkring.
          </p>
          <p xml:id="i-3nZHEnQCDRXhSwmf4wH8jk">
            Regeringen bör återkomma med förslag baserat på modellen i slutbetänkandet
            Jämställt föräldraskap och goda uppväxtvillkor för barn – en ny
            modell för föräldra­försäkringen (SOU 2017:101). Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-PFAcYm3EUvVaW8a651ffr1">
            4.4.2 Utredningens övriga förslag
          </head>
          <p xml:id="i-9Usvhouiez5DzfrqDGjGGj">
            Betänkandet innehåller ytterligare några förslag. I dag betalas
            föräldrapenning ut i 480 dagar för ett barn. I 390 av dessa dagar
            baseras ersättningen på förälderns inkomst – sjukpenninggrundande
            inkomst (SGI). Den som inte har någon SGI, exempelvis för att
            hen inte arbetat tillräckligt mycket, får föräldrapenning på grundnivå.
            De övriga 90 dagarna är ersättningen 180 kronor per dag. Dessa
            dagar kallas dagar på lägstanivå. Utredningen föreslår att de
            tas bort. Vänsterpartiet anser att det är ett bra förslag, efter­som
            dessa dagar inte används i så stor utsträckning och de ger en
            väldigt låg ersättning. Eftersom de delvis ersätts med föräldradagar
            med högre ersättning kan förslaget leda till en förbättrad ekonomi
            för många föräldrar. Ett avskaffande av dagarna på lägstanivå
            bör ske som en del av en ändrad modell i föräldraförsäkringen
            enligt förslaget ovan.
          </p>
          <p xml:id="i-MWVqsrtR8WpBSMjXLQJMX9">
            Utredningen föreslår också utökade möjligheter för en vårdnadshavare
            att lämna dagar med föräldrapenning till en annan person. Det
            finns en god tanke bakom förslaget, men också vissa risker att
            det utnyttjas i fel syfte, något även LO varnar för. Vänster­partiet
            anser precis som LO att förslaget kan öppna för en användning
            av föräldra­försäkringen som ett omsorgsbidrag eller omsorgscheck
            där föräldrar har möjlighet att via försäkringen betala företag
            eller privatpersoner för att ta hand om deras små barn. Vilket
            vore att frångå principerna bakom och målsättningarna i socialförsäkringssystemen.
            Marknadselement hör inte hemma i föräldraförsäkringen. Enligt
            betänkandets förslag måste den som ska få del av ersättningen
            vara försäkrad för föräldrapenning, vilket ger ett visst skydd
            mot den utveckling som beskrivs ovan. Vänsterpartiet menar dock
            att det är viktigt att ett sådant förslag utformas för att undvika
            just en sådan utveckling.
          </p>
          <p xml:id="i-CGxp4i8s5ahEpQ2q2FiAi1">
            Vidare föreslår utredningen att den s.k. snabbhetspremien tas
            bort. Premien infördes i lagstiftningen 1986 för att familjer
            som skaffar ett andra barn inom 30 månader, eller blir gravid
            inom 1 år och 9 månader efter en förlossning, inte ska lida ekonomiskt
            om föräldrarna behöver jobba deltid. Regeln innebär att föräldrarnas
            SGI är skyddad under denna period. Eftersom regeln innehåller
            en tidsgräns har den lett till en viss styrning mot att skaffa
            barn med just detta intervall, enligt flera studier. Vänsterpartiet
            anser att det är bra att regeln ses över, men att perioden skulle
            kunna förlängas i stället för att ta bort regeln helt.
          </p>
          <p xml:id="i-DrdZDoBVRvEYJKhtpJxw4B">
            Vänsterpartiet anser också att de försäkrades SGI bör skyddas
            i större utsträckning än i dag. Flera av problemen med föräldraförsäkringen
            för studenter och företagare hänger samman med utformningen av
            den sjukpenninggrundande inkomsten. Detta konstateras bl.a. i
            slutbetänkandet Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101).
            Vänsterpartiet har krävt att regeringen utreder hur skyddet för
            den sjukpenninggrundande inkomsten kan stärkas och hur den kan
            anpassas bättre för studenter och företagare. Vi välkomnar att
            regeringen nu tillsatt en utredning med ett sådant uppdrag (dir.
            2021:90) som ska presentera sina slutsatser senast den 20 april
            2023.
          </p>
          <head type="h1" xml:id="i-KnMQcdEzJRx57baobkqhuo">
            5 Omvårdnadsbidraget och merkostnadsersättningen
          </head>
          <p xml:id="i-MfrsWuF1CfrHvfeA172qRB">
            Den 1 januari 2019 började nya regler om stöd till personer med
            funktionsnedsättning att gälla. De nya reglerna innebär att två
            nya förmåner inom socialförsäkringen ersatte förmånerna vårdbidrag
            och handikappersättning, som skulle fasas ut. De två nya förmånerna
            kallas omvårdnadsbidrag och merkostnadsersättning.
          </p>
          <p xml:id="i-QmNGYu8rodJuL1v1hT6zko">
            Vänsterpartiet röstade emot förslaget och yrkade på att regeringen
            skulle återkomma med ett förslag som tar hänsyn till hjälpbehov
            och som garanterar ersättning till fler människor med funktionsnedsättning.
            Vi ville också att regeringen skulle återkomma med ett förslag
            där konsekvenserna av att införa ett omvårdnadsbidrag analyserats
            ytterligare, framför allt för gruppen ensamstående kvinnor (mot.
            2017/18:4089). Vi ansåg då att syftet med förslagen var bra, men
            att flera av förslagen riskerade att få motsatt effekt. Vänsterpartiet
            delade regeringens problembild, att regelverket är otydligt och
            att det fanns brister i förutsägbarheten i besluten. Vi ansåg
            dock inte att regeringens förslag skulle åtgärda dessa problem.
          </p>
          <p xml:id="i-Wdbm4ynFgVrq8pHhCvhda4">
            Sedan reformen infördes har det kommit åtskilliga uppgifter om
            att reformen fått olyckliga effekter. En granskning som SVT gjorde
            i oktober 2020 visade att drygt 7 800 föräldrar till barn som
            har funktionsnedsättningar hade fått sänkta eller indragna bidrag
            efter reformen. Därmed hade över hälften, 55 procent, fått bidraget
            sänkt eller helt indraget. Granskningen bygger på uppgifter som
            Försäkringskassan har tagit fram för SVT:s räkning.
          </p>
          <p xml:id="i-VJZu9LNv4M35FdrjHRaykN">
            Inspektionen för socialförsäkringen (ISF) har granskat reformen
            i rapporten Införandet av omvårdnadsbidrag och merkostnadsersättning
            (2020:5), som publicerades i maj 2020. Granskningen visar bl.a.
            att införandet av de nya förmånerna och utfasningen av de gamla
            förmånerna har lett till allvarliga konsekvenser för många enskilda
            personer och för familjer med barn som har en funktionsnedsättning.
            Handläggningstiderna för de nya förmånerna har gradvis vuxit och
            blivit långa. Övergångsbestämmelserna har bidragit till långa
            handläggningstider och glapp i utbetalningar mellan förmånerna.
            I dag uppgår handläggningstiderna till mellan 3 och 5 månader
            i normalfallet, enligt Försäkrings­kassan. Det är en förbättring
            sedan tidigare, men fortfarande otillräckligt.
          </p>
          <p xml:id="i-LBTJgZKF8at1wo9RFHKMSq">
            Regeringen bör skyndsamt återkomma med ytterligare åtgärder för
            att förkorta handläggningstiderna för omvårdnadsbidraget och merkostnadsersättningen.
            Detta bör riksdagen ställa sig bakom och ge regeringen till känna.
          </p>
          <p xml:id="i-MEfkLBvZUZtBqCKty1G3dJ">
            Den 12 november 2020 fick ISF i uppdrag av regeringen att analysera
            utfallet av reformen. Uppdraget slutredovisades den 30 november
            2021 när det gäller omvårdnads­bidrag och 30 september 2022 när
            det gäller merkostnadsersättning. Utredningen visar bl.a. att
            det kan vara svårare att komma upp till de högre ersättningsnivåerna
            inom omvårdnadsbidraget jämfört med inom vårdbidraget. ISF menar
            att detta kan bero på brister och otydligheter i förarbetena,
            och konstaterar även att Försäkringskassans bedömningar varierar
            mellan vissa ärenden avseende de fyra olika ersättningsnivåerna.
            Inspektionen menar också att flera av bristerna som nu uppmärksammas
            förutsågs av flera remissinstanser. ISF konstaterar dessutom att
            det enligt förarbetena är lagstiftarens intentioner att Försäkringskassans
            handläggning av omvårdnadsbidrag ska luta sig mot tidigare praxis
            som fanns inom vårdbidraget, men att det inte verkar ha blivit
            så.
          </p>
          <p xml:id="i-ZjbN4Tz9zxthJvgUC8bJd">
            I rapporten kritiserar ISF Försäkringskassans syn på föräldrarnas
            ansvar, vilken leder till lägre eller utebliven ersättning för
            många föräldrar. ISF har också i tidigare rapporter framfört att
            det behöver tydliggöras vad som kan anses ingå i det normala föräldraansvaret.
            Vänsterpartiet delar denna kritik och menar att regeringen bör
            åtgärda problemet.
          </p>
          <p xml:id="i-28pxL6T9n3asKCrHxEQhRt">
            Regeringen bör återkomma med förslag om ett förtydligande av
            synen på föräldra­ansvaret enligt lagstiftarens intentioner. Detta
            bör riksdagen ställa sig bakom och ge regeringen till känna.
          </p>
          <p xml:id="i-PzPBhyxi6WEDU69mo8cxwC">
            Vänsterpartiets kritik mot reformen, som vi framförde när förslaget
            lades fram och röstades igenom i riksdagen, står fast. Den får
            också stöd från de granskningar som genomförts.
          </p>
          <p xml:id="i-PvPhK17bdZhfsgeZEar9yu">
            Regeringen bör återkomma med förslag om att åtgärda bristerna
            i omvårdnads­bidraget och merkostnadsersättningen enligt ISF:s
            utredning. Detta bör riksdagen ställa sig bakom och ge regeringen
            till känna.
          </p>
          <p xml:id="i-78EHUFM4PSYe7GPkEW4sAP">
            Vänsterpartiet anser att regeringen bör agera för att säkerställa
            att ingen drabbas under perioden frågan granskas och bereds.
          </p>
          <p xml:id="i-P7v1dvsxsndzsgw9TFwKDA">
            Regeringen bör återkomma med förslag om att säkerställa kompensation
            för de som drabbats och riskerar drabbas av bristerna i införandet
            av omvårdnadsbidraget. Detta bör riksdagen ställa sig bakom och
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-RTjEx71wZRySdVX2nHXpVN" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-EYFJickJk9YXbMrXuGfZQF" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-J7iwDwaPadNwrPUSWuR1sf" who="i-Xte2hVf6qgEgJA6sWB1cDH">
              Malcolm Momodou Jallow (V)
            </item>
            <item xml:id="i-FETsV1JcBUrwWteTqAXS8C" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-PQ6EQqX73v6YaxvwHhzeiL" who="i-Xbq1HVkxhCYVmfPLN63HRo">
              Daniel Riazat (V)
            </item>
            <item xml:id="i-5uYQfLE3D1Wc1Knwv7SVc3" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-JAsHzCaCYaUuTkReAhxHUf" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
