<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-TU-03512">
  <teiHeader>
    <fileDesc>
      <titleStmt>
        <title>med anledning av prop. 2016/17:21 Infrastruktur för framtiden - innovativa lösningar för stärkt konkurrenskraft och hållbar utveckling</title>
        <author corresp="i-D6V9ti7ETxin1WbJjDaShE">av Nina Lundström m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3512 av Nina Lundström m.fl. (L)</title>
          <idno type="rdwebb">H4023512</idno>
          <rs type="number">3512</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H4023512/text</ref>
          <ref type="dokument_url_html">http://data.riksdagen.se/dokument/H4023512</ref>
          <ref type="dokumentstatus_url_xml">http://data.riksdagen.se/dokumentstatus/H4023512</ref>
          <ref type="docx">http://data.riksdagen.se/fil/57FEE2DF-3A80-445E-AEF9-5D421375F2C4</ref>
          <ref type="pdf">http://data.riksdagen.se/fil/C2771CE6-4BAC-48A0-BC66-920FC63B35BF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-D6V9ti7ETxin1WbJjDaShE</idno>
            <name>Nina Lundström</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-RDeqY3mXLBtUS9bixjvHS</idno>
            <name>Lars Tysklind</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HPYYRQv4ch2ZKcsG9Poys5</idno>
            <name>Maria Weimer</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-2B7mQZFCjPUC3KDnMeir8R" type="basedOn"/>
        <correspContext corresp="i-2B7mQZFCjPUC3KDnMeir8R">
          <ref>Proposition 2016/17:21</ref>
        </correspContext>
        <correspAction xml:id="i-Ucbtipr7WozeH7mLMzW1xN" type="signed"/>
        <correspContext corresp="i-Ucbtipr7WozeH7mLMzW1xN">
          <note type="signatory" corresp="i-D6V9ti7ETxin1WbJjDaShE"/>
          <note type="signatory" corresp="i-RDeqY3mXLBtUS9bixjvHS"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-HPYYRQv4ch2ZKcsG9Poys5"/>
        </correspContext>
        <correspAction xml:id="i-4ByAzaw7EbJKC2rhTVLHr4" type="submitted">
          <date when="2016-10-26"/>
          <time when="16:20:09"/>
        </correspAction>
        <correspAction xml:id="i-TCQWdVEYahRRyuYb9rQvP1" type="dismissed">
          <date when="2016-11-08"/>
        </correspAction>
        <correspAction xml:id="i-LRXbhX38ts4jpauX4VAmst" type="reviewed">
          <date when="2016-11-08"/>
          <time when="13:55:52"/>
        </correspAction>
        <correspAction xml:id="i-s6a39BihSJ3mp9mZBac9g" type="referred">
          <date when="2016-11-09"/>
        </correspAction>
        <correspAction xml:id="i-MSVM8pAK2edGBZ569WbYfD" type="assigned">
          <date when="2018-06-12"/>
          <time when="15:57:01"/>
        </correspAction>
        <correspContext corresp="i-MSVM8pAK2edGBZ569WbYfD">
          <ref type="assignedTo">Trafikutskottet</ref>
        </correspContext>
        <correspAction xml:id="i-3yF6c9oDoxtDTRH2hsaHeo" type="behandlas_i"/>
        <correspContext corresp="i-3yF6c9oDoxtDTRH2hsaHeo">
          <ref type="uppgift">2016/17:TU4</ref>
          <ref type="ref_dok_id">H401TU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU4</ref>
          <ref type="ref_dok_titel">Infrastruktur för framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YJtWvpq563RwXb7UKYAkU1" type="behandlas_i"/>
        <correspContext corresp="i-YJtWvpq563RwXb7UKYAkU1">
          <ref type="uppgift">2016/17:TU6</ref>
          <ref type="ref_dok_id">H401TU6</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU6</ref>
          <ref type="ref_dok_titel">It- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-WWrnEXBg2JnRixj5toS1dw" type="motHeader">
        <div xml:id="i-71N7P4qoWPgKSxNMvekjXN" type="motTitle">
          Motion till riksdagen 2016/17:3512 av Nina Lundström m.fl. (L)
          med anledning av prop. 2016/17:21 Infrastruktur för framtiden
          – innovativa lösningar för stärkt konkurrenskraft och hållbar
          utveckling
        </div>
      </div>
      <div xml:id="i-RxaWFBHR3XTbniZYLYdQXX" type="motBody">
        <div xml:id="i-8xNCmzEWdp3VU2MrLNatLf" type="motProposal" subtype="förslag">
          <head xml:id="i-9LLFy3ziqYRXTXJWL4FB4w">
            Förslag till riksdagsbeslut
          </head>
          <list xml:id="i-WvcnYquge89Q8GMQRe8fxv" style="ol">
            <item xml:id="i-F3tZUcfgaLvfK4WUoYj7YU">
              Riksdagen avslår regeringens förslag om att den ekonomiska ramen
              för åtgärder i den statliga transportinfrastrukturen m.m. som
              finansieras med anslagsmedel under perioden 2018–2029 ska uppgå
              till 622,5 miljarder kronor.
            </item>
            <item xml:id="i-WzUufWiXKnbeYcobYtmTNH">
              Riksdagen beslutar att den ekonomiska ramen för åtgärder i den
              statliga transportinfrastrukturen m.m. som finansieras med anslagsmedel
              under perioden 2018–2029 ska uppgå till 623,5 miljarder kronor.
            </item>
            <item xml:id="i-KXiopsDX31WhHvQjfpcByw">
              Riksdagen avslår regeringens förslag om att 333,5 miljarder kronor
              av den ekonomiska ramen ska användas till utveckling av transportsystemet.
            </item>
            <item xml:id="i-UByVpJPUYS1ZDZV6D5ebLd">
              Riksdagen beslutar att 315,5 miljarder kronor av den ekonomiska
              ramen ska användas till utveckling av transportsystemet och projekt
              aktuella för offentlig-privat samverkan (OPS).
            </item>
            <item xml:id="i-DACCRNfLit3LVLNDGtqN2V">
              Riksdagen avslår regeringens förslag om att den del av den ekonomiska
              ramen som enligt punkt 2 ska användas till utveckling av transportsystemet
              får användas för investeringar i statliga järnvägar och vägar,
              trimnings- och miljöåtgärder i befintlig infrastruktur och statlig
              medfinansiering till vissa regionala kollektivtrafikanläggningar
              m.m., bidrag till åtgärder i allmänna farleder och slussar, stöd
              för att främja hållbara stadsmiljöer samt räntor och amorteringar
              för investeringar som finansieras med lån.
            </item>
            <item xml:id="i-BPe8wEBKxGDTiPnKEmiwEg">
              Riksdagen beslutar att den del av den ekonomiska ramen som enligt
              punkt 2 ska användas till utveckling av transportsystemet får
              användas för investeringar i statliga järnvägar och vägar, cykelstråk,
              trimnings- och miljöåtgärder i befintlig infrastruktur och statlig
              medfinansiering till vissa regionala kollektivtrafikanläggningar
              m.m., delfinansiering till åtgärder i allmänna farleder och hamnar
              och slussar, räntor och amorteringar för investeringar som finansieras
              med lån.
            </item>
            <item xml:id="i-GVcocZMf7nGNH6YEEuoibC">
              Riksdagen avslår regeringens förslag om att 125 miljarder kronor
              av den ekonomiska ramen ska användas till vidmakthållande av statliga
              järnvägar inklusive reinvesteringar samt att 164 miljarder kronor
              av den ekonomiska ramen ska användas till vidmakthållande av statliga
              vägar inklusive bärighet, tjälsäkring och reinvesteringar av vägar
              och till statlig medfinansiering till enskilda vägar.
            </item>
            <item xml:id="i-SohpkGmLMEE1Sv9Q5vqPrK">
              Riksdagen beslutar att 144 miljarder kronor av den ekonomiska
              ramen ska användas till vidmakthållande av statliga järnvägar
              inklusive reinvesteringar samt att 164 miljarder kronor av den
              ekonomiska ramen ska användas till vidmakthållande av statliga
              vägar inklusive bärighet, tjälsäkring och reinvesteringar av vägar,
              till statlig medfinansiering till enskilda vägar samt åtgärder
              i det statliga ledsystemet.
            </item>
            <item xml:id="i-CUeTGoa2kVYEpKiDJN4aQb">
              Riksdagen avslår regeringens förslag om att planeringsramen för
              investeringar i vissa väg- och järnvägsprojekt, för de delar där
              kapitalkostnaden finansieras med inkomster från trängselskatt
              eller vägavgifter, ska uppgå till 52 miljarder kronor för perioden
              2010–2029.
            </item>
            <item xml:id="i-R5kFSKGttRSYWAZj4kAUDw">
              Riksdagen beslutar att planeringsramen för investeringar i vissa
              väg- och järnvägsprojekt, för de delar där kapitalkostnaden finansieras
              med inkomster från trängselskatt eller vägavgifter, ska uppgå
              till 80 miljarder kronor för perioden 2010–2029.
            </item>
            <item xml:id="i-Hp8ZyH6SqyW2SMXEq6MdFt">
              Riksdagen ställer sig bakom det som anförs i motionen om att
              det europeiska trafikstyrningssystemet för tåg (ERTMS) ska senareläggas
              i syfte att frigöra anslag för vidmakthållande av infrastruktur
              och tillkännager detta för regeringen.
            </item>
            <item xml:id="i-Qem2PJeFXUUt4tWqg15p4W">
              Riksdagen ställer sig bakom det som anförs i motionen om att
              koncession för elförsörjning för spårbunden trafik bör prövas
              och tillkännager detta för regeringen.
            </item>
            <item xml:id="i-3NvRzfvTLxY8Gr32FZowhi">
              Riksdagen ställer sig bakom det som anförs i motionen om trimningsåtgärder
              och tillkännager detta för regeringen.
            </item>
            <item xml:id="i-YbQNo7Xfcjf12cfaUgihW8">
              Riksdagen ställer sig bakom det som anförs i motionen om en nationell
              underhållsplan och tillkännager detta för regeringen.
            </item>
            <item xml:id="i-Pm76pyuGwiyhrw5XZ9Gqaq">
              Riksdagen ställer sig bakom det som anförs i motionen om lågtrafikerade
              banor och tillkännager detta för regeringen.
            </item>
            <item xml:id="i-ENPvUQJaHqFQidFPa5TKPt">
              Riksdagen ställer sig bakom det som anförs i motionen om godstransporter
              och tillkännager detta för regeringen.
            </item>
            <item xml:id="i-DPVxFU9SKSjBa8k77sDyGB">
              Riksdagen ställer sig bakom det som anförs i motionen om sjöfart
              och tillkännager detta för regeringen.
            </item>
            <item xml:id="i-C2L8p9e7XWuEsqaJPG5qjK">
              Riksdagen ställer sig bakom det som anförs i motionen om ny infrastruktur
              genom offentlig-privat samverkan (OPS) och tillkännager detta
              för regeringen.
            </item>
            <item xml:id="i-Gr18DVWPASMwUn79skHZwB">
              Riksdagen ställer sig bakom det som anförs i motionen om ökat
              underhåll av spår och vägar och tillkännager detta för regeringen.
            </item>
            <item xml:id="i-FG8pznnGSAoWXERAfjDqF5">
              Riksdagen ställer sig bakom det som anförs i motionen om fyrstegsprincipen
              för infrastrukturinvesteringar och tillkännager detta för regeringen.
            </item>
            <item xml:id="i-RXjqrEhRvGe7cSyerGJmUh">
              Riksdagen ställer sig bakom det som anförs i motionen om infrastrukturavgifter
              och dynamiska trängselavgifter och tillkännager detta för regeringen.
            </item>
            <item xml:id="i-PujVCvPRWbNEKjeV3e11mF">
              Riksdagen ställer sig bakom det som anförs i motionen om trädröjning
              och spår och tillkännager detta för regeringen.
            </item>
            <item xml:id="i-TV5wavqwQKR6EiLDDK2y7J">
              Riksdagen ställer sig bakom det som anförs i motionen om utvecklingen
              av flygplatser och om marktransporter till och från flygplatser
              och tillkännager detta för regeringen.
            </item>
            <item xml:id="i-VJdDGEd8KF7ZcjKoMohpAa">
              Riksdagen ställer sig bakom det som anförs i motionen om satsning
              på regionala spår och vägar och tillkännager detta för regeringen.
            </item>
            <item xml:id="i-GgnRmTkSeiU21jVXZeTsbm">
              Riksdagen ställer sig bakom det som anförs i motionen om infrastruktur
              till omvärlden och tillkännager detta för regeringen.
            </item>
            <item xml:id="i-3MwpB2WqrKQRaZGXhapnFq">
              Riksdagen ställer sig bakom det som anförs i motionen om ökad
              tillgänglighet i transportsystemet och tillkännager detta för
              regeringen.
            </item>
            <item xml:id="i-PPMve4y7Ud2ydrAAurekgy">
              Riksdagen ställer sig bakom det som anförs i motionen om infrastruktur
              och om klimat- och miljöåtgärder och tillkännager detta för regeringen.
            </item>
            <item xml:id="i-N8S4Qi6x8buwMnX4QJ7reL">
              Riksdagen ställer sig bakom det som anförs i motionen om framtidens
              infrastrukturlösningar och tillkännager detta för regeringen.
            </item>
            <item xml:id="i-LDRGPxaLc3VnBu7GRky3kx">
              Riksdagen ställer sig bakom det som anförs i motionen om en handlingsplan
              för att främja resfri kommunikation och tillkännager detta för
              regeringen.
            </item>
            <item xml:id="i-WnzctVZtqkxaixhfAn5f1G">
              Riksdagen ställer sig bakom det som anförs i motionen om att
              arbeta för att utveckla de samhällsekonomiska kalkylmodellerna
              vad gäller infrastrukturinvesteringar och tillkännager detta för
              regeringen.
            </item>
            <item xml:id="i-QtmayAm8ncBbX2Uyw9rLeq">
              Riksdagen ställer sig bakom det som anförs i motionen om att
              Trafikverket vid beslut om investeringar och upphandlingar i väg
              och järnväg ska göra en bred analys av vilken metod som ger störst
              effektivitet, nytta och produktivitet och tillkännager detta för
              regeringen.
            </item>
            <item xml:id="i-QLre44pqhxR51SCeJXATWe">
              Riksdagen ställer sig bakom det som anförs i motionen om att
              ge Trafikverket i uppdrag att peka ut ett antal infrastrukturprojekt
              som lämpar sig för alternativa finansieringslösningar och tillkännager
              detta för regeringen.
            </item>
            <item xml:id="i-Qaq4zY9h6MBVJLQhrhnM8b">
              Riksdagen ställer sig bakom det som anförs i motionen om att
              lagstiftningen om effektivare planering av vägar och järnvägar
              bör utvärderas i syfte att öka investeringars effektivitet och
              produktivitet och tillkännager detta för regeringen.
            </item>
            <item xml:id="i-5boVUBUwVMTe31mf4MuZuQ">
              Riksdagen ställer sig bakom det som anförs i motionen om att
              värna de regionala flygplatserna och deras fortlevnad och tillkännager
              detta för regeringen.
            </item>
          </list>
        </div>
        <div xml:id="i-N4HtsKWwLh6Qte8CZ92ihg" type="motContent">
          <head xml:id="i-TE22UvZ2RcbQHWhKXQhTsG" type="h1">
            Motivering
          </head>
          <p xml:id="i-JmzCrxZxuLVxq56qA3bfJ9">
            Människors frihet och välstånd gynnas av goda kommunikationer.
            Rörligheten för människor, idéer, kapital, varor och tjänster
            ska därför underlättas såväl i städer som på landsbygden. En väl
            fungerande infrastruktur behövs för jobben, tillväxten och välfärden.
            Våra transportsystem ska därför vara tillförlitliga, tillgängliga
            och bekväma samt givetvis vara uppkopplade mot digitala strukturer.
          </p>
          <p xml:id="i-8EBK6CRFFcWfCpTMywxcEH">
            Vi lever i en tid där globalisering, digitalisering och urbanisering
            påverkar samhällsutvecklingen. Inom transportsektorn ser vi att
            det sker ett teknikskifte på alla nivåer, vilket skapar nya förutsättningar
            för transport av både människor och gods. Vi ser att det behövs
            nya innovativa lösningar för att skapa förutsättningar för klimatsmarta
            transporter. I det avseendet kan god samhällsplanering underlätta
            för resenärer att välja kollektivtrafik, gång och cykling i stället
            för bil. Liberalernas mål är att skapa en miljövänlig, hållbar
            och tillgänglig transportlösning.
          </p>
          <p xml:id="i-3zr5gUvCCcprz6UB291u8Y">
            Liberalerna har i olika sammanhang tagit ställning till en lång
            rad viktiga projekt, såsom exempelvis Öresundsförbindelsen, Bromma
            flygplats, fyrspårsutbyggnad mellan Lund och Hässleholm, fyra
            filer på E20 och riksväg 40 för att nämna några. I denna motion
            berörs dock endast några få exempel på åtgärder som kan vara relevanta
            i förhållande till ramarna. Vi avser att återkomma med synpunkter
            i samband med den fortsatta beredningen av propositionen.
          </p>
          <p xml:id="i-pka7KoEJCLJSY1g5KFBYd">
            Förutsättningarna i Sverige ser olika ut. Halva Sveriges befolkning
            bor i de 58 mest tätbefolkade kommunerna. Men Sverige är generellt
            sett ett glest befolkat land med en befolkning på 23 invånare
            per kvadratkilometer. Den mest tätbebyggda kommunen har 5 307
            invånare per kvadratkilometer. Den minst tätbebyggda kommunen
            har 0,2 invånare per kvadratkilometer. Det finns därmed en utmaning
            i att skapa, och erbjuda, alla medborgare i hela landet tillgänglighet
            till spårbundna kollektivtrafiklösningar. Glesheten innebär även
            svårigheter kring att erbjuda kollektivtrafiklösningar baserade
            på busstrafik. I dessa områden fyller bilen en viktig funktion.
          </p>
          <p xml:id="i-VPcXxgsTcivVsPJqytTHnc">
            Mot denna bakgrund tar Liberalernas trafikpolitik hänsyn till
            att glesbygden har andra förutsättningar än storstadsregionerna
            vad gäller daglig kommunikation. Vi fokuserar därför på lokalanpassade,
            miljövänliga, ofta spårbundna alternativ för att knyta samman
            landsbygden med storstaden. Planering och utformning av kollektivtrafiken
            ska överbrygga fysiska barriärer och utgå från ett perspektiv
            som tillgodoser behoven, även för dem med andra förutsättningar.
          </p>
          <p xml:id="i-S9HXXRjg1GDDLxj525KXu4">
            Liberalernas trafikpolitik utgår från ett jämställdhetsperspektiv.
            En pålitlig, trygg och attraktiv kollektivtrafik är inte bara
            en trafikfråga, det är också en jämställdhetsfråga. Det behövs
            fler åtgärder för att underlätta för resenärer som åker kollektivt,
            cyklar och går. Cykling bidrar till transporter i urbana miljöer,
            till minskade koldioxidutsläpp och till minskat buller. Gångtrafikanter
            behöver egen infrastruktur som är fri från möten med både bilar
            och cyklister. Det är dessutom både en klimatsmart investering
            och en insats för folkhälsan att underlätta för gående och cyklister.
          </p>
          <p xml:id="i-Cbb4P8xBg9zFv7meB82AFm">
            Vi ser även att klimatutmaningen behöver adresseras på allvar
            och i det avseendet spelar transportsektorn en avgörande roll.
            Vårt svar på utmaningen är att skapa förutsättningar för klimatsmarta
            transporter. Det behövs ny kunskap och nya idéer samt spridning
            av goda exempel för att bygga nya strukturer för framtidens lösningar.
            Det behövs utveckling av nya drivmedel.
          </p>
          <p xml:id="i-U9DRzv4bp4i3zAMgDjUDUz">
            En fungerande transportsektor är även avgörande för tillväxt
            och företagande, vilket skapar arbetstillfällen på många platser
            runt om i landet. Handeln med andra länder bidrar till Sveriges
            tillväxt, därför är förutsättningarna för export och import av
            gods beroende av god transport. Infrastrukturen till våra nordiska
            grannar måste utvecklas men så även våra flygplatser och hamnar
            som ger Sverige en plats i världen. För att Sverige även i framtiden
            ska vara ett betydande exportland behövs en attraktiv miljö för
            produktion, forskning och utveckling.
          </p>
          <p xml:id="i-TdfZr9A8UQYghJQ2SAnmDz">
            Liberalerna lägger inte fram en politik bara för dagens Sverige
            – vi planerar för framtiden.
          </p>
          <head xml:id="i-4qNqwpVtbWrCbpSrAhAVyB" type="h2">
            Resmönster
          </head>
          <p xml:id="i-NDTyEgywkZZ1ic9DAh2Xra">
            Enligt Trafikanalys sker hälften av alla personresor med bil,
            ungefär en tredjedel med cykel eller till fots och 15 procent
            med kollektiva färdsätt.
          </p>
          <p xml:id="i-2A53XeHyGXGFqywkB6EsRJ">
            Resandet med bil dominerar främst bland män när det gäller resor
            till och från arbetet. Kvinnor reser i betydligt större utsträckning
            kollektivt eller tar sig till jobbet till fots eller på cykel,
            framför allt i storstadskommunerna och i de större städerna. Av
            andelen lokala resor i Stockholm, kortare än sju kilometer, uppgår
            andelen kvinnor som transporterar sig med buss till ungefär 60
            procent. Det är viktigt att åtgärder i infrastrukturpolitiken
            förhåller sig till faktiska resmönster.
          </p>
          <p xml:id="i-X2L4nMznQFjmAkq8pjzZnN">
            Liberalerna föreslår ytterligare satsningar på cykelinfrastruktur
            som under planperioden uppgår till 770 miljoner kronor.
            <ref xml:id="i-BzSNQX16NnTekCTmG2vK3" target="i-3RmvfMcUHkRwzRrxiVY2ed">
              [1]
            </ref>
            I regeringens budget lades i stället förslaget om utvidgade stadsmiljöavtal
            fram, vilket syftar till att ge kommuner bidrag för byggnation
            av cykelinfrastruktur. Vi anser dock att det är oroande att den
            faktiska ambitionsnivån med bidraget inte framgår då anslaget
            på cykelinfrastruktur inte finns specificerat. Avtalet är även
            en kortsiktig satsning som skapar svårigheter att planera åtgärder
            på lång sikt. En viktig långsiktig målsättning bör exempelvis
            vara att separera stråk för gående och cyklister för att öka framkomligheten
            och minska risken för olyckor. Även underhållet måste prioriteras.
            Den största enskilda grupp trafikanter som blir allvarligt skadade
            i trafiken är cyklister, därmed finns en viktig utmaning i att
            vidta åtgärder som förbättrar resultatet kring hänsynsmålet avseende
            säkerhet. Nollvisionen måste gälla alla trafikanter.
          </p>
          <head xml:id="i-QELfeE34thPYg3vUztVEue" type="h2">
            Tillgänglighet
          </head>
          <p xml:id="i-Rddju7SrixNWJRtF3BPJ8T">
            I Liberalernas trafikpolitik är tillgänglighet och användbarhet
            centralt. Det handlar om ett smart, inkluderande och hållbart
            förhållningssätt. Planering och utformning av kollektivtrafiken
            ska överbrygga fysiska och upplevda barriärer och utgå från ett
            perspektiv som tillgodoser behoven även för dem med andra förutsättningar.
            När ny infrastruktur formas behöver utgångsläget vara både människors
            likheter och olikheter.
          </p>
          <head xml:id="i-RJqDs6A7Z9N6L1EFWrA6NV" type="h2">
            Järnväg
          </head>
          <p xml:id="i-JCCoW9BmTDp9zbw3WnLN8Y">
            Det finns flera utmaningar när det gäller Sveriges järnvägar.
            För det första finns ett stort underhållsbehov. För det andra
            behövs investeringar i kompletterande stråk och nya spår för att
            lösa upp flaskhalsar och öka effektiviteten. Spårbunden trafik
            bidrar till att minska utsläppen och måste därför ges hög prioritet
            i fråga om både underhåll och nyinvesteringar. Satsningar på området
            måste genomföras om miljö- och klimatmålen ska uppnås, och mer
            gods måste kunna flyttas över från väg till järnväg.
          </p>
          <p xml:id="i-P57ChycvFzsDEw3zmMXdi">
            Åtgärder som syftar till att bibehålla funktion benämns som att
            ”vidmakthålla”, vilket innebär att vidta åtgärder så att anläggningens
            funktion bibehålls. Om nödvändiga förbättringsåtgärder och underhåll
            inte genomförs ökar risken för att järnvägens funktion försämras
            fortare än väntat. Om underhållsåtgärder inte kan finansieras
            genom reinvesteringar så kommer åtgärdsbehovet skapa akuta driftsstörningar.
            Åtgärder som syftar till att återställa funktioner leder till
            långsiktigt minskade kostnader för underhåll. Oplanerade akuta
            åtgärder blir i slutändan alltid dyrare än att genomföra planerat
            underhåll. Till detta tillkommer driftsstörningar för både persontransporter
            och godstrafik, vilket leder till att aktörer och resenärer kan
            tvingas välja andra transportsätt. I slutändan är det en fråga
            om tillförlitlighet och punktlighet. Det är därför mycket viktigt
            att förebygga störningar på järnvägsnätet och den spårbundna trafiken.
            Svensk järnväg har under flera år haft återkommande problem med
            brister i underhåll, vilket ger grund för att det behövs en nationell
            underhållsplan.
          </p>
          <p xml:id="i-LRWc4jFxY8GnxEk5YVphzk">
            Att underhålla och reinvestera i redan befintlig infrastruktur
            är därmed högt prioriterat. Nya investeringar i kompletterande
            spårlösningar måste ske utifrån att dessa inte försämrar möjligheten
            att underhålla det spårnät som redan finns. Därför föreslår Liberalerna
            även att nya alternativa finansieringsformer övervägs, vilket
            beskrivs närmare i avsnittet Utveckla finansieringen, styrmedel
            och partnerskap.
          </p>
          <p xml:id="i-PAWavhtPYvqim4MWvRwi6M">
            Det finns mängder av mindre åtgärder som kan öka effektiviteten
            i redan befintliga spår. Störningar kan förebyggas genom att t.ex.
            satsa på trädsäkring utmed järnvägen. Återstående mil som ännu
            inte trädsäkrats bör därför prioriteras. Det bör även successivt
            vidtas åtgärder för ökad kapacitet med längre mötesspår som ger
            utrymme för längre tåg och samtidig infart till mötesplatser.
            Ytterligare åtgärder som specifikt berör godstransporter beskrivs
            i avsnittet Godstransporter.
          </p>
          <p xml:id="i-7h9aTSq9J64t6BEcjosakE">
            Järnvägsprojektet Ostlänken knyter Östergötland och Södermanland
            närmare Stockholm. Med Ostlänken skapas potential att föra över
            såväl persontrafik som gods till järnväg. Det utökar även Stockholms
            arbetsmarknadsregion, stärker tillväxtmöjligheterna och ökar tillförlitligheten
            på hela södra stambanan. Genom kopplingen till Skavsta flygplats
            förbättras också tillgängligheten från Stockholmsregionen.
          </p>
          <p xml:id="i-PHkQi7WynUBT8qhyVjWqj1">
            Liberalerna vill på kort sikt fokusera på att lösa upp flaskhalsar
            på järnvägen. Det bristande järnvägsunderhållet orsakar alltför
            många driftsstörningar och bidrar dessutom till bristande kapacitet
            och begränsad hastighet, vilket gör transportsystemet inte kan
            utnyttjas effektivt, vilket höjer kostnaderna.
          </p>
          <p xml:id="i-CdFHDJ4rJUcv7YDxNtdmfR">
            Det gäller t.ex. flaskhalsarna kring Göteborg, där mycket av
            svensk export passerar. I Göteborgsregionen öppnar vi även upp
            för en utbyggd järnväg med snabba tåg mellan Göteborg och Borås.
            På sträckan skulle även ett stopp vid Landvetter flygplats vara
            till stor nytta för resenärerna.
          </p>
          <p xml:id="i-Na3Ykc5LuzMisaQJrKJZax">
            Problemen med flaskhalsar finns över hela Sverige, men bara som
            exempel kan banan Kornsjö–Mellerud belysas, som är en del Norges
            huvudjärnväg för både gods- och persontrafik mot Norges största
            hamn, Göteborg, och vidare mot kontinenten. Lastbilstransporter
            på sträckan Oslo–Göteborg har en transporttid som är ungefär hälften
            så lång som en godstågstransport.
          </p>
          <p xml:id="i-7Z3v9FKUbxY7iQ1CSSt6wd">
            Det finns många exempel från hela Sverige med liknande flaskhalsar
            orsakade av dåligt underhåll och bristande investeringar. Ett
            exempel är Västkustbanan där passagen genom Varberg och sträckningen
            söder om Hallandsåstunneln är flaskhalsar som hindrar utnyttjandet
            av den samlade investeringen. Drygt 10 procent av Västkustbanan
            är fortfarande enkelspår och det fattas en tunnel i Varberg.
          </p>
          <p xml:id="i-Bjqe44u2wesxDczC2a9Nw7">
            Regeringen har signalerat att regionala järnvägar helt ska finansieras
            av regionerna, både i fråga om underhåll och i fråga om investeringar.
            Detta kan få stora konsekvenser eftersom många av dessa banor
            tjänar som alternativbanor för stambanorna. Det är av ett riksintresse
            att staten ska finansiera minst den standard som behövs för att
            trafik av riksintresse kan ledas om på länsjärnvägarna.
          </p>
          <p xml:id="i-4HXD4xgur1jkWCp5uEMyuc">
            Liberalerna har sagt nej till regeringens satsning på höghastighetsbanor
            våren 2016. Skälet är att kalkylerna har en prognos uppemot 320
            miljarder kronor. Till detta tillkommer kostnader för kompletterande
            infrastruktur. Den finmaskiga infrastrukturen för att knyta an
            till snabbspåren finns inte medräknad. Regeringen har dessutom
            angett att anslagsfinansiering ska råda och användas för utbyggnaden
            ”i den takt ekonomin tillåter”. Det saknas därmed långsiktig finansiering
            för höghastighetsbanorna. Avsaknaden av finansiering leder till
            att tillgängliga medel för underhåll riskeras.
          </p>
          <head xml:id="i-UqWrPVBFh9bi3gcvb3Nj4g" type="h2">
            Knyt samman Sverige med omvärlden
          </head>
          <p xml:id="i-DdeZHpE7CQxxBDbHWbJsTw">
            Det finns gemensamma behov av att utveckla den gränsöverskridande
            infrastrukturen tillsammans med Norge, Danmark och Finland.
            <ref xml:id="i-8VrrtsFRodNuySzcWYmcLy" target="i-FAvxKAhHEwx4tT53oRRcGV">
              [2]
            </ref>
            Sverige är beroende av fungerande transporter till och från Europa.
          </p>
          <p xml:id="i-Y84gSFD6BcXHvD8LUZJnsq">
            Skåne har tio av landets hårdast belastade järnvägssträckor.
            Det är en transitregion som binder samman Sverige med övriga Europa.
            Frågan om gemensamma sammanslutningar mellan t.ex. Sverige och
            Danmark för bygget av nya förbindelser under Öresund bör prövas.
          </p>
          <p xml:id="i-MfAFCmo3CauQcvCGa2Pdop">
            Vi bör även ta initiativ till att utforma enhetliga system för
            avgiftsupptagning för biltrafik så att avgiftssystem runt om i
            Europa kan samordnas.
          </p>
          <head xml:id="i-YaUQ6DK5QPEc5iHLEYFu3B" type="h2">
            Vägar
          </head>
          <p xml:id="i-VhWDaFYEjkJ5rdixSaAmKU">
            Förutsättningarna för landsbygdens vägar är delvis annorlunda
            jämfört med storstädernas. En stor del av vägnätet på landsbygden
            utgörs av enskilda vägar. Det är kapillärer som ansluter till
            de större statliga vägarna. Den statliga medfinansieringen är
            nödvändig. Det krävs ett kontinuerligt arbete med att upprätthålla
            bärighet och tjälsäkra vägarna. Vägarnas standard är viktigt på
            landsbygd och i mindre orter då vägen ofta är det enda alternativet
            vad gäller transportmöjligheter.
          </p>
          <p xml:id="i-2R2swoYxsEc4gjdEoKb1KZ">
            Även för vägtrafik bör alternativa finansieringsformer prövas.
            Det finns en rad olika infrastrukturprojekt i olika regioner som
            är möjliga att genomföra genom alternativa finansieringsformer.
          </p>
          <p xml:id="i-F2GeBnyTP53bnxvVwvwT5Q">
            Just nu sker t.ex. investeringar i transportinfrastruktur i huvudstadsregionen.
            Stockholmsområdet är i dag mycket expansivt och har varit eftersatt
            under många år. Kollektivtrafiken saknar tillräcklig kapacitet
            och åtgärder för regionala stråk för cyklister saknas. Nationella
            genomfartsleder kräver mycket stor andel av de samlade investeringarna
            under flera år. Det innebär att det inte kommer att finnas tillräckligt
            mycket kapital för nödvändiga investeringar i infrastruktur under
            kommande år; även framkomligheten i trafiken bör förbättras genom
            styrmedel. Alternativa åtgärder som kan övervägas är exempelvis
            att ta ut vägavgifter på kommande nytt stråk på östlig förbindelse.
            Det kan även övervägas att ta ut avgift på ytterligare en fil
            på en större förbindelse. Dessa dynamiska avgifter bidrar till
            finansieringen av infrastruktur men kan även öka framkomligheten.
            Trängselskatter bör även kunna användas för åtgärder relaterat
            till kollektivtrafik liksom åtgärder för gående och cyklister.
            Om en överflyttning kan ske från bil till gång, cykel och kollektivtrafik
            kan det i viss mån förbättra kapaciteten i vägsystemet framför
            allt i storstäder.
          </p>
          <head xml:id="i-7Rjuv1WGsm4UvCJWApTh1t" type="h2">
            Utveckla finansiering, styrmedel och partnerskap
          </head>
          <p xml:id="i-R7hQsuQeozy735iAabfAji">
            Den stora utmaningen i infrastrukturplaneringen för 2018–2029
            är hur anslagen ska fördelas för att dels täcka upp för att underhålla
            den transportinfrastruktur som redan finns, dels för att utveckla
            ny. Regeringen har en negativ hållning till att studera fler finansieringsalternativ
            än statliga anslag och därför anges i propositionen att ”utbyggnaden
            ska utvecklas i en takt som ekonomin tillåter”. Här uppstår ett
            dilemma. Har man väl börjat bygga så måste det som byggs färdigställas
            – annars kan anläggningen inte tas i anspråk. Därför måste analyser
            ske innan byggandet börjar. Hur ska infrastruktur utvecklas som
            gör det möjligt att resa från A till B på det mest kostnads- och
            tidseffektiva sättet?
          </p>
          <p xml:id="i-4xoufPGhArE6TC9X4z7c8W">
            Satsningar på transportinfrastrukturen för planperioden 2018–2029
            bör ta avstamp i fyrstegsprincipen, vilket gäller för all transportplanering.
            Det är en miljömässig och ekonomisk hushållningsprincip som går
            ut på att man ska analysera vilka problem och behov man har. Man
            undersöker först om det går att lösa problemet/behovet på ett
            sätt som minskar eller optimerar transportbehovet (1). Om det
            inte är möjligt går man vidare till de övriga stegen: att utnyttja
            det befintliga väg- och järnvägsnätet effektivare (2), att genomföra
            mindre förbättringsåtgärder (3), och i sista hand satsar man på
            nyinvesteringar och större ombyggnadsåtgärder (4). Slutresultatet
            kan ibland bli en kombination av flera steg.
          </p>
          <p xml:id="i-FkMjrg7EmEiripT77EzTmm">
            Det är nödvändigt att skapa finansiellt utrymme för trimningsåtgärder
            och underhåll i redan befintlig infrastruktur. Det behövs ytterligare
            resurser för att åtgärda flaskhalsar och öka kapaciteten i viktiga
            godsstråk och noder. Det är också viktigt att Sverige maximerar
            återflödet från EU till medfinansiering av bl.a. angelägna järnvägsinvesteringar.
            Vi behöver noggrant överväga om driften av vissa delar i anläggningsverksamheten
            kan överlåtas på andra för att skapa mer utrymme för andra åtgärder.
            En sådan fråga är elförsörjningen på vissa banor. Vad skulle det
            innebära att lägga ut elförsörjning genom koncession?
          </p>
          <p xml:id="i-5JaS5YC3kLixkfHutMA6rM">
            Enligt Trafikverket bör tillgängligt utrymme för investeringar
            användas för att genomföra trimningsåtgärder tillsammans med förstärkning
            av medel till vidmakthållande samt ett ökat inslag av styrmedel,
            även om det sker på bekostnad av att större investeringar skjuts
            på framtiden. Vi ställer oss frågan varför alternativa finansieringsformer
            inte kan prövas? Alternativa finansieringsmetoder är att föredra
            framför att skjuta upp vissa angelägna investeringar på framtiden.
          </p>
          <p xml:id="i-HV6Ehd6AzhpW8JzoBazBk2">
            Staten kan identifiera projekt som lämpar sig för offentlig-privat
            samverkan, s.k. OPS-lösning. OPS är en finansieringsform som i
            vissa fall kan fungera tillfredsställande. Staten kan visserligen
            låna pengar till lägre ränta än privata aktörer, men alltför ofta
            präglas anslagsfinansierade objekt av förseningar och fördyringar.
            Med rätt utformad OPS-modell ökar drivkraften i infrastrukturprojekten
            att hålla tidsplanen och kostnadsnivån. OPS-finansiering öppnar
            för nya projekt som annars skulle skjutas på framtiden eller möjligen
            aldrig bli av. I praktiken går det att investera mer på kortare
            tid utan att statens finanser äventyras. Med större resurser får
            hela landet möjlighet att genomföra viktiga tillväxthöjande infrastruktursatsningar.
            Underhållet regleras i avtal och därmed slipper staten underhållet
            under avtalsperioden.
          </p>
          <p xml:id="i-WWR5BJScU2waFbK81S91pv">
            Andra länder har andra utvecklade metoder exempelvis Danmark
            som finansierar strategiska infrastruktur, såsom Stora Bältbron,
            Öresundsbron och Fehmarn Bält-förbindelsen utan att Maastrichtkriterierna
            hämmar möjligheterna. Exempel visar att det kan ske om ett statligt
            självständigt bolag tar ett lån med statlig garanti under förutsättning
            att bolaget har egna intäkter som säkrar minst en viss del av
            amorteringarna. Det är viktigt att analysera exempel från andra
            länder som aktivt arbetar med andra lösningar för att investera
            i ny infrastruktur.
          </p>
          <p xml:id="i-YVzsdvkUWPNHNbrtyiVcft">
            Vi liberaler anser att ekonomiska styrmedel såsom infrastrukturavgifter
            och trängselskatter bör utformas på ett dynamiskt sätt genom de
            möjligheter som uppstår med den digitala utvecklingen. Framkomligheten
            kan påverkas genom prismekanismer, och avgifter kan användas mer
            differentierat, vilket sker på många håll i världen. Priset kan
            variera och vara i korta intervaller beroende på vilket mål som
            ska uppfyllas. När framkomlighet ska premieras är prismekanismen
            ett effektivt instrument. Trängselskatter bör även kunna användas
            för åtgärder för kollektivtrafik liksom åtgärder för gående och
            cyklister.
          </p>
          <head xml:id="i-Y5zWraJoN1uQyoYhqgxYKy" type="h2">
            Godstransporter
          </head>
          <p xml:id="i-A6SuEQ2gihkh463ZY6FSUd">
            Genom mindre åtgärder kan vi på ett kostnadseffektivt sätt öka
            kapaciteten på landets järnvägar. Det finns fyra sätt att öka
            kapaciteten: längre, tyngre, bredare och snabbare tåg. Att skapa
            förutsättningar för längre tåg, och nästa generations tågbredd,
            ökar effektiviteten.
          </p>
          <p xml:id="i-BWnnCdoktXUvUSFRw4qLKE">
            Liberalerna har som ambition att främja överflyttning av gods
            från väg till järnväg och sjöfart. Vi ser det viktigt att utreda
            möjligheten för längre tåg än 750 meter som är minimikravet i
            TEN-T (Trans-European Transport Network). I Danmark bygger man
            nu för 1 000 meter långa tåg och Öresundsbron har kapacitet för
            1 000 meter långa tåg. Det kan finnas en högre kostnad i att anpassa
            infrastruktur för längre tåg än 750 meter men samtidigt undviks
            nya anpassningar inom en kort tidsram. Om det visar sig i en utredning
            att det långsiktigt behövs infrastruktur som klarar längre tåg
            än 750 meter bör detta vägas in i kommande beslut. En sträcka
            bör utredas för olika alternativ upp till 1 000 meter långa tåg.
            I Sverige har vi en lastprofil A som gäller på alla banor. På
            nya banor bygger man för lastprofil C. Redan i dag körs tåg med
            virke och specialcontainrar som är större än lastprofil A. Infrastrukturen
            är dock inte anpassad hela vägen, vilket leder till låga hastigheter
            för att passera hinder som står farligt nära längs banan. För
            en marginell kostnad kan hinder åtgärdas längs med spåren och
            skapa en sammanhängande kapacitet att köra med breda tåg.
          </p>
          <p xml:id="i-KJk8vW6FD82wXqWMYhgqtB">
            Det finns många exempel på sträckor där mindre åtgärder kan ge
            ökade transportmöjligheter, t.ex. Borlänge–Göteborg, Göteborg–Trelleborg
            och Ludvika–Norrköping. Det kan vara små åtgärder såsom ändrade
            perrongtak, flyttade stolpar och justering av spår i sidled.
          </p>
          <p xml:id="i-LhubnjFQDv9CTGAumB9BCD">
            Skogstid är tid som godståg använder stående på en mötesplats
            för att invänta mötande tåg. På grund av kapacitetsbrist ökar
            skogstiden och det kostar pengar. Persontrafikens skogstid är
            2 procent av den totala tidtabellstiden medan godstågen får stå
            och vänta ”i skogen” 11 procent av tidtabellstiden. För alla godstågsbolag
            blir det en betydande kostnad. Varje skogsstopp innebär också
            extra energiåtgång för att starta tågen. Åtgärder behövs för att
            minska skogstiden. Det kan bl.a. vara fler mötesstationer, dubbelspår
            och ett möjliggörande av flygande möten. Färre eller effektivare
            möten påverkar det ekonomiska utfallet och kommer att leda till
            kortare gångtider. Då kan ytterligare en faktor påverkas som gör
            att gods på tåg kan konkurrera med lastbilstransporter.
          </p>
          <p xml:id="i-SghTrdFWRQZALh9GsqcEK4">
            Lågtrafikerade banor är ett begrepp som inte är rättvisande.
            En del av de lågtrafikerade banorna har betydande trafik. Det
            lågtrafikerade järnvägsnätet omfattar ca 2 250 spårkilometer,
            vilket motsvarar ca 15 procent av det statliga järnvägsnätet.
            De framtida transportbehoven kommer att ställa högre krav på funktionaliteten
            på vissa av banorna. Över 10 procent av banorna kommer att behöva
            högre krav på anläggningen i framtiden. Det krävs en strategi
            för hur det lågtrafikerade järnvägsnätet ska prioriteras på längre
            sikt där deras roll klargörs ur ett systemperspektiv för hela
            järnvägssystemet. Inom ramen för arbetet med den nationella planen
            för transportsystemet 2014–2025 genomfördes en översyn av de lågtrafikerade
            banorna som resulterade i att det bedömdes vara samhällsekonomiskt
            motiverat med fortsatt trafikering på majoriteten av de lågtrafikerade
            banorna.
          </p>
          <p xml:id="i-861Hj4F2cCEf45WroUi1pE">
            Utbyggnaden av signalsystemet ERTMS innebär stora investeringskostnader.
            Vi föreslår att ERTMS-satsningen skjuts framåt i tiden, vilket
            skapar finansiellt utrymme för angelägna underhållsåtgärder.
          </p>
          <head xml:id="i-NrzN1X4w9XnHB671CSfiGL" type="h2">
            Framtidens infrastrukturlösningar för framtidens fordon
          </head>
          <p xml:id="i-HT2o9XSHQD2rmnKCAL7Tzw">
            Utvecklingen inom transportsektorn går framåt i en rasande takt,
            vilket har resulterat i att nya transportslag ständigt introduceras
            på olika ställen runt om i världen. Vi anser att olika alternativ
            till höghastighetsbanor borde utredas ingående innan teknik och
            byggnation fastställs och påbörjas. Järnvägen är i grunden en
            långt utvecklad teknologi från mitten av 1800-talet som nu börjar
            närma sig sin gräns. Det yttrar sig bl.a. i väldigt höga underhållskostnader
            och hög känslighet för störningar, bl.a. klimatstörningar. Ju
            snabbare, desto högre underhållskostnader som utvecklas exponentiellt.
          </p>
          <p xml:id="i-Y5Jr1QREKm1MhMjcMnQ8XW">
            Vi står inför ett teknikskifte. Bland de nya system som finns
            i bruk är Maglevtågen det som har kommit längst och är redan i
            drift i Kina. Principen är att tågen drivs fram med en linjär
            motor – de svävar på magnetfältet och har ingen fysisk kontakt
            med underlaget. På så sätt undviks friktion och slitage på banan,
            det kan gå väldigt fort och snö och is är inget hinder.
          </p>
          <p xml:id="i-Vh1z9qVBBM3UKdEbTiD9Ws">
            Hyperloop är ett annat nytt transportsätt, ännu väldigt tidigt
            i utvecklingen men med stor potential. Liberalerna anser att teknikutvecklingen
            ska följas noga och att svenska myndigheter bör involvera sig
            och bidra till utvecklingen av en möjlig hyperloop i Sverige.
          </p>
          <p xml:id="i-PQUwkQaaUakTFCUYxmHoU5">
            Mycket pekar även på att flera olika sorters fordon i allt högre
            grad blir självkörande, autonoma. Förarlösa tåg finns redan på
            många håll i världen. Utvecklingen för bilar har kommit långt
            och när detta får genomslag på marknaden kan det innebära stora
            förändringar för väginfrastruktur och stadsplanering. Autonoma
            fordon kan innebära möjligheter för individuellt utformade transportmöjligheter,
            med en blandning av bilar, lastbilar, drönare och andra tekniker.
            Regelverk och lagstiftning måste utvecklas i samma takt så att
            inte teknikskiftet bromsas upp. Infrastruktur måste uppdateras
            så att denna kan kommunicera med de autonoma fordonen. Elvägar
            testas i dag, även i Sverige. Teknikutvecklingen är snabb och
            vi behöver beakta framtidsmöjligheterna innan vi bygger fast oss
            i gårdagens teknik.
          </p>
          <head xml:id="i-6PwMB99teMaw78jJoW4KQk" type="h2">
            Statliga ledsystem
          </head>
          <p xml:id="i-6pfj58JLy3d6WbMiknPq2u">
            Transporter handlar även om motordrivna fordon i känslig miljö.
            Snöskotern är ett hjälpmedel för att förflytta sig i de mer obebodda
            delarna av landet och inte minst i fjällvärlden. Skotern gör det
            möjligt att idka näringsverksamhet och fritidssysselsättningar
            och att utveckla besöksnäringen samt möjliggör viss samhällsservice
            som exempelvis räddningstjänst. Ibland får även hemtjänsten använda
            sig av skotern för att bistå brukarna i dåligt väder.
          </p>
          <p xml:id="i-BHDBQN6AJHEWqVjr8AFm3B">
            Ett ledsystem skyddar känslig miljö från skotertrafik. En anvisad
            led kan begränsa körning i andra områden där i dag konflikter
            kan uppstå mellan näringar, markägare och miljömål. Väl underhållna
            leder möjliggör framkomlighet och minskar risken för olyckor.
            Där ser vi att märkning av passager på sjöisar behöver förbättras
            och sladdning av leder måste finansieras.
          </p>
          <p xml:id="i-XZ6Z16YbYvYJdAX45jsLA2">
            Dagens ansvar och ekonomiska modeller för ledsystemet behöver
            ses över. Statliga prioriteringar har lett till att lederna inte
            kan skötas vintertid och det lokala ansvaret är i huvudsak baserat
            på ideella organisationer. Det nationella ansvaret i fjällen utövas
            bl.a. genom det statliga ledsystemet bestående av ca 550 mil leder
            varav en del är möjliga för skoterkörning. Det finns en stor underhållsskuld
            i infrastrukturen där delar av lederna, broarna och skyltningen
            förfaller. Felaktiga prioriteringar har lett till sämre underhåll
            av skoterleder. Liberalerna föreslår att riksdagen tillkännager
            som sin mening att det statliga ledsystemet och skoterlederna
            ska underhållas och rustas upp.
          </p>
          <head xml:id="i-PWRL2QyqrJCjLFWe8poowY" type="h2">
            Infrastruktur samt klimat- och miljöåtgärder
          </head>
          <p xml:id="i-DwjGtCeepF7HRQbmaLVVtp">
            För att växthusgasutsläppen från transportsektorn ska kunna minska
            behövs insatser inom framför allt tre åtgärdsområden: transporteffektivt
            samhälle, energieffektivare fordon och förnybara drivmedel. Inom
            dessa områden är det nödvändigt med ökad styrning på övergripande
            nivå i form av effektiv prissättning men även med riktade styrmedel.
          </p>
          <p xml:id="i-9SHqWmNyGAiAhZzXTDgWeh">
            För att minska transportsektorns utsläpp behövs även ett mer
            effektivt och klimatsmart transportarbete i det långsiktiga omställningsarbetet.
            En del i detta är att göra gång-, cykel- och kollektivtrafik till
            normgivande i planeringen i större tätorter, samt att resor med
            buss och tåg underlättas vid planering av infrastrukturslösningar
            mellan tätorter.
          </p>
          <p xml:id="i-SyyFRFWAm8enYJ3EQyP4tw">
            Infrastrukturplaneringen bör utgå från en målstyrning som tar
            större hänsyn till det transportpolitiska hänsynsmålet och ett
            hållbart transportsystem. (SOU 2016:47 s. 221 f.)
          </p>
          <p xml:id="i-3evEGfAgHXSMovSXmmAb9X">
            Åtgärder behövs också för att öka användbarheten av digital teknik
            och andra tekniska lösningar kopplade till kollektivtrafik och
            infrastruktur, för att påverka beteendeförändringar och för att
            avlägsna eventuella hinder i befintliga regelverk.
          </p>
          <p xml:id="i-5y1WnKogC3KCe9DEfWZCtX">
            För alla mer betydelsefulla flygplatser måste målet vara att
            öka de klimatsmarta marktransporternas utsläppsandel. Arlanda
            är vår största flygplats och utvecklas alltmer som ett nav. Samtidigt
            sker omfattande marktransporter till och från flygplatsen och
            även om många åtgärder varit framgångsrika kvarstår problemet.
            Mer infrastruktur bör knytas ihop med Arlanda, både för att koppla
            ihop nordostsektorn med spårbunden kollektivtrafik till flygplatsen,
            men även till det nationella järnvägsnätet via Arlanda central.
            I dag åker få kollektivt till Arlanda från nordostsektorn. En
            förlängning till Arlanda är miljömässigt starkt motiverad. För
            t.ex. Skavsta gäller att över hälften av marktransporterna sker
            med bil. När Ostlänken utvecklas kan detta leda till att resandet
            ökar och att nya resmönster etableras. Målsättningen bör vara
            att de klimatvänliga marktransporterna ökar betydligt till Skavsta.
            Marktransporterna diskuteras även avseende fler flygplatser såsom
            Landvetter och Bromma flygplats.
          </p>
          <head xml:id="i-8rcuvH37dbDV16kDoYK9nN" type="h2">
            Bilen
          </head>
          <p xml:id="i-VRyKCLPAVxxk9fzRyfBB5E">
            För att minska bilens negativa inverkan på klimatet och miljön
            ska utbyggnaden av och tillgängligheten till laddstationer för
            elbilar snabbas på och främjas. Det offentliga och privata måste
            samverka för att underlätta omställningen och bidra till målet
            om en fossiloberoende fordonsflotta till 2030.
          </p>
          <p xml:id="i-QjwAHgYoyw8VVU389p1RRZ">
            Utbyggnaden av laddstationer kan med fördel samordnas med elektrifieringen
            av busstrafiken och utbyggnaden av laddmöjligheter för elcyklar.
            Men även en fossilfri bilkö är en kö och oavsett hur miljövänliga
            bilarna är eller blir, så kvarstår dock trängselproblematiken.
          </p>
          <p xml:id="i-4N1DRptYcVBxJAQZTJ8qm9">
            Målet bör vara att skapa en smidig, miljövänlig, hållbar och
            tillgänglig transportlösning. Lösningar och ekonomiska styrmedel
            för ökad framkomlighet på vägnätet behöver utvecklas, där rullande
            trafik prioriteras framför stillastående. Förberedelse för framtidens
            färdsätt och fordon måste tas i beaktande redan i dag. Förarlösa
            fordon och elvägar kommer påverka utformningen av infrastrukturen.
          </p>
          <p xml:id="i-VsdCNc8fbXnPaUW13E2Xfm">
            Utvecklingen av miljökvalitetsmålet Frisk luft är positiv men
            bedöms inte kunna nås med dagens planerade åtgärder. Utsläppen
            av bl.a. partiklar beräknas vara för höga i stadsmiljö. Liberalerna
            förslår möjliggörande av dubbdäcksavgift i Stockholm, Malmö och
            Göteborg och intäkterna ska återföras till städerna för lokala
            åtgärder.
          </p>
          <head xml:id="i-HQss6YssXWbdXbqg9m6vtc" type="h2">
            Sjöfart
          </head>
          <p xml:id="i-JyeH1vXT9GJkSCeJuL177S">
            För att uppnå klimatmålen måste utsläppen av växthusgaser minskas
            radikalt, och då inte minst inom transportsektorn. Ser man på
            frågan ur energisynpunkt är det bästa sättet att transportera
            stora godsflöden på vatten, därnäst kommer järnväg, sedan lastbilstrafik
            och sist flyg. För att inre sjöfart ska kunna utvecklas måste
            den dock vara konkurrenskraftig jämfört med övriga trafikslag,
            och så är inte fallet i dag.
          </p>
          <p xml:id="i-CHzDt7nPgcQsrm6GjmU19p">
            Sverige bör intensifiera samarbetet om miljövänlig färjetrafik
            i Östersjön och Kattegatt. Nya drivmedel är viktiga för att minska
            utsläppen av hälsovådliga sotpartiklar. De nya nu gällande svavelreglerna
            med högst 0,1 procent svavel i bränslet inom SECA-området Engelska
            kanalen, Nordsjön och Östersjön har lett till att svavelutsläppen
            från fartyg i Östersjön minskat med 88 procent 2015 jämfört med
            2014. Samtidigt har partikelutsläppen minskat med 36 procent,
            vilket delvis också hänger samman med den minskade svavelhalten
            i bränslet.
          </p>
          <p xml:id="i-FB54LzCnXxiWBDUnCgqUZo">
            Det kommer dessutom en ny generation av stora containerskepp.
            Göteborgs hamn är Nordens största hamn och är därför mycket viktig
            inte bara för Sverige utan också för Finland, Norge, Danmark,
            de baltiska länderna och Polen. Hit kommer skepp på direktlinjer
            från hela världen som lastas om till andra, mindre båtar, till
            lastbil och till tåg, för vidare befordran till Östersjöländerna
            samt Danmark och Norge. Det är viktigt att hamnen förbereds för
            denna typ av trafik med nya stora båtar genom t.ex. muddring av
            grunda partier. Om så inte sker är det risk att en stor del av
            trafiken i stället lastas om i Rotterdam, Antwerpen och andra
            stora hamnar, och Sverige förlorar en stor konkurrensfördel.
          </p>
          <p xml:id="i-4gx7iGQrarbF5BsLbhUJnh">
            Staten har fullt ansvar för de statliga farlederna, och när det
            gäller de s.k. core-hamnarna har staten därutöver ett ansvar att
            medverka till nödvändiga följdinvesteringar inom hamnområdena
            vid åtgärder i farlederna.
          </p>
          <p xml:id="i-CRPxXmNrxRcVVvVbuDcWQw">
            Utöver detta behöver inlandssjöfarten få svenska särregler och
            det måste vara utgångspunkten i kommande beslut. Detta måste självfallet
            ske utan att sjösäkerheten på något sätt äventyras. Det är inte
            minst viktigt med tanke på att våra inre vattenvägar också är
            vattentäkter för ett stort antal människor.
          </p>
          <p xml:id="i-XnshbwNw6oTFz9BJRRH8Tz">
            En annan förutsättning är att infrastrukturen, i form av järnvägar
            och vägar, kopplade till hamnarna ger en effektiv övergång från
            sjöfart till landtransport.
          </p>
          <p xml:id="i-GFHk6tXr7EJZLiU9RPQwtw">
            Vänern måste också fortsättningsvis vara en viktig transportled,
            och Trollhätte kanal måste vara i gott skick. Slussarna är dimensionerade
            för de fartyg som trafikerade kanalen 1916 och kanalen måste anpassas
            efter moderna fartyg. Det behövs nya slussar i Trollhätte kanal
            och det är absolut nödvändigt att planeringsprocessen för detta
            genomförs så snart som möjligt, samt att nya slussar är på plats
            senast 2029. En kostnad för nya slussar är beräknad till ca 3
            miljarder. (Spannet har beräknats till 2,6–3,5 miljarder men Trafikverket
            säger ca 3 miljarder.)
          </p>
          <head xml:id="i-GTeDd5CD8K22pY5htTHezk" type="h2">
            Samplanering av infrastruktur och bostäder
          </head>
          <p xml:id="i-RpQxALtdo1tCjPTEgJ4NK3">
            Bostadsbyggandet har stora möjligheter att öka om det går hand
            i hand med att ny infrastruktur byggs ut. Utformningen av infrastrukturlösningar
            kan se olika ut, ibland handlar det om spår och vägar, ibland
            om stråk för gående och cyklister. Samplanering av infrastruktur
            och bostäder är nödvändig för att skapa förutsättningar för bostadsbyggande.
            Här spelar Trafikverket en stor roll för hur samplanering kan
            utvecklas och bör därför få i uppdrag att medverka till samplanering
            av infrastruktur och bostäder. Dessutom bör verket ges ett tydligt
            uppdrag kring dess roll i att bidra till samplaneringsåtgärder
            för ökat bostadsbyggande. Det behövs en bättre samplanering mellan
            stat, landsting, kommuner och andra intressenter. Stockholmsförhandlingen
            2013 är ett exempel på hur infrastruktur och planering av bostäder
            kan samordnas. Framtida modeller bör beakta geografiska avgränsningar
            på ett vidare sätt än vad som sker i dag. Boendeunderlaget för
            en investering är betydligt större än vad som ibland pekas ut
            beroende på om t.ex. attraktiva gång- och cykelstråk ingår i planeringen
            till kollektivtrafikens knytpunkter i exploateringsplanerna.
          </p>
          <head xml:id="i-CUd4Xvz8TQCqvT9Cnbcw1p" type="h2">
            Alliansens utgångspunkter för infrastrukturpolitik
          </head>
          <p xml:id="i-E6mVGzyVv1m5CQBnoLkzrS">
            Riksdagen har fattat beslut om att det övergripande transportpolitiska
            målet är att säkerställa en samhällsekonomiskt effektiv och en
            långsiktigt hållbar transportförsörjning för medborgarna och näringslivet
            i hela landet. Infrastruktursatsningar är ofta omfattande, i den
            nationella planen för åren 2014–2025 avsatte Alliansen 522 miljarder
            kronor för fler jobb och ökad tillväxt.
          </p>
          <p xml:id="i-XmWg6cFfB775wepLZxnWq4">
            För att investeringar i infrastruktur ska generera så stor samhällsnytta
            som möjligt är det av yttersta vikt att de samhällsekonomiska
            kalkylmodeller som ligger bakom de prioriteringar som görs är
            korrekta och rättvisande. Bland annat Finanspolitiska rådets rapport
            från 2015 väcker frågan om alla investeringsbeslut har varit samhällsekonomiskt
            effektiva. Därmed bör regeringen arbeta för att utveckla de samhällsekonomiska
            kalkylmodellerna vad gäller infrastrukturinvesteringar. Exempelvis
            bör det övervägas att göra en genomlysning och omarbetning av
            värderingen av godstransporter.
          </p>
          <p xml:id="i-Lc9NyYouNJsQKQPSTxPVHg">
            Samhälleliga investeringar i transportinfrastruktur föregås av
            åtgärdsvalsstudier och prioriteras enligt fyrstegsmodellen där
            t.ex. trimning av en redan befintlig transportanläggning föregår
            en nyinvestering. I sammansatta sammanhang där primärkommun, regionkommun
            och stat gemensamt eller var för sig driver transportinfrastrukturprojekt
            som samverkar är dialog för samsyn nödvändigt för undvikande av
            en suboptimerad lösning. Exempel på sådant är Götaälvsförbindelsen
            genom Göteborg upp i Vänern.
          </p>
          <p xml:id="i-JXE7wL4EjfACdHzG8h9A7C">
            För att varje investerad krona ska göra så stor samhällsnytta
            som möjligt är det centralt att göra jämförande analyser för att
            välja rätt metod för varje enskilt projekt. Vi anser därför att
            Trafikverket vid beslut om investeringar och upphandlingar i väg
            och järnväg ska göra en bred analys av vilken metod som ger störst
            effektivitet, nytta och produktivitet.
          </p>
          <p xml:id="i-9JRAK7Yq2LwfhzU9Yvxqsa">
            I Sverige har infrastruktur i huvudsak finansierats via statliga
            anslag. Infrastruktursatsningar är ofta omfattande och resurskrävande,
            och det krävs ständiga prioriteringar mellan olika projekt som
            efterfrågas. I många andra länder som t.ex. Norge, Storbritannien
            och Australien är erfarenheterna från när det offentliga och privata
            samverkar vid utbyggnad och drift av infrastruktur större än i
            Sverige. Ett av få svenska exempel på alternativt finansierade
            infrastrukturprojekt är Arlandabanan. För att på allvar kunna
            utvärdera och jämföra ifall exempelvis produktiviteten kan öka
            och livscykelkostnaderna kan sänkas för investeringar med alternativa
            finansieringslösningar i vårt transportsystem behövs större erfarenhet.
            Därför bör Trafikverket få i uppgift att peka ut ett antal infrastrukturprojekt
            som lämpar sig för alternativa finansieringslösningar.
          </p>
          <p xml:id="i-5XdbtvLNziPjeQpo5YzFfH">
            Regelverket för strategisk och ekonomisk planering av vägar och
            järnvägar är komplext och svåröverskådligt, delvis på grund av
            att det tillkommit vid olika tider och tillämpats med olika syften.
            Detta gör det svårt att göra en realistisk planering som kan spänna
            över flera områden såsom hänsyn till miljö och kostnadseffektivitet.
            Det är på många punkter tydligt att planeringen av vägar och järnvägar
            behöver bli effektivare. Alliansregeringen tog 2013 fram en lagstiftning
            som syftar till effektivisering och ökad produktivitet vid planeringen
            av vägar och järnvägar. Förslagen byggde på resultaten från den
            parlamentariska Transportinfrastrukturkommittén. Bland åtgärderna
            i propositionen finns bl.a. en planeringsmodell som ska resultera
            i upp till två år kortare planeringsprocesser för större projekt
            och betydliga tidsvinster för små och medelstora projekt. Lagstiftningen
            ger goda möjligheter till effektivisering och ökad produktivitet.
            Därför är Alliansen fortsatt angelägen om att detta arbete fortgår,
            då det fortfarande finns tidsvinster att göra och pengar att spara.
            Fysiska och marknadsmässiga förutsättningar förändras över tid,
            medan behovet av smart planering av infrastruktur består. Lagstiftningen
            om effektivare planering av vägar och järnvägar bör därför utvärderas
            i syfte att öka effektiviteten och produktiviteten av investeringar.
          </p>
          <p xml:id="i-Rsohauy7eLVFY5uueCzZ38">
            Sveriges stora avstånd gör att vi är helt beroende av ett fungerande
            flyg och en möjlighet för näringslivet att lätt kunna ta sig till
            Stockholm och ut i världen. De regionala flygplatserna binder
            samman Sverige, skapar arbetstillfällen och ökar möjligheterna
            till turism i hela landet. Därför är det viktigt att regeringen
            systematiskt arbetar för att stärka villkoren för svenskt flyg.
            Då EU-kommissionen i dag genomför granskningar av en rad regionala
            flygplatser som erhåller statsstöd råder en osäkerhet kring hur
            framtiden ska bli för dessa. Vi förutsätter att regeringen tar
            i beaktande de problem som de regionala flygplatserna i dag upplever
            i sin kommande flygstrategi. Alliansen menar att regeringen bör
            värna de regionala flygplatserna och deras fortlevnad.
          </p>
        </div>
        <div xml:id="i-J9faWhaUGncrfDj6tkAtqS" type="motSignatures">
          <list xml:id="i-KhWeVr1BCtfckBZLgXAoD5">
            <item xml:id="i-FC5uNEF1rUdRRBYoo5YECY">
              Nina Lundström (L)
            </item>
            <item xml:id="i-Fum2Pwe9znPShSzMrP3JdB">
              Lars Tysklind (L)
            </item>
            <item xml:id="i-NqUuQFopyvfKirnVx9RVvc">
              Christer Nylander (L)
            </item>
            <item xml:id="i-6kAYxqmgPJtx4TZaaoKzTT">
              Tina Acketoft (L)
            </item>
            <item xml:id="i-5UCm9qbnetxfhYta8EyxEh">
              Emma Carlsson Löfdahl (L)
            </item>
            <item xml:id="i-H9AGaxwiXcC22RAbUYPKJH">
              Mats Persson (L)
            </item>
            <item xml:id="i-17Gnu5D1DXzLvSULxyGGNP">
              Maria Weimer (L)
            </item>
          </list>
        </div>
        <div xml:id="i-J88cTDBaup297iPi6aUDyS" type="motNotes">
          <noteGrp xml:id="i-U5pAuFN9FYTeen5UBx7Bi7">
            <note xml:id="i-3RmvfMcUHkRwzRrxiVY2ed">
              [1] Kommittémotion 2016/17:3373 av Nina Lundström (L), Cykling
              och hållbara samhällen.
            </note>
            <note xml:id="i-FAvxKAhHEwx4tT53oRRcGV">
              [2] Kommittémotion 2016/17:3374 av Nina Lundström (L), Kommunikationer.
            </note>
          </noteGrp>
        </div>
      </div>
    </body>
  </text>
</TEI>
