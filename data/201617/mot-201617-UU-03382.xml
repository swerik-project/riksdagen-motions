<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-UU-03382">
  <teiHeader>
    <fileDesc>
      <titleStmt>
        <title>Plan för ett starkare Sverige: Säkerhet och beredskap i en orolig omvärld</title>
        <author corresp="i-CajxChHCyySL6R6AQNT1bF">av Anna Kinberg Batra m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3382 av Anna Kinberg Batra m.fl. (M)</title>
          <idno type="rdwebb">H4023382</idno>
          <rs type="number">3382</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H4023382/text</ref>
          <ref type="dokument_url_html">http://data.riksdagen.se/dokument/H4023382</ref>
          <ref type="dokumentstatus_url_xml">http://data.riksdagen.se/dokumentstatus/H4023382</ref>
          <ref type="docx">http://data.riksdagen.se/fil/F40DE74E-9E27-41A5-A970-7805D9D31D29</ref>
          <ref type="pdf">http://data.riksdagen.se/fil/0DAC7650-52A1-46AA-9659-36ADA29B31DC</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-CajxChHCyySL6R6AQNT1bF</idno>
            <name>Anna Kinberg Batra</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-VdihabCvvgRAFyrwU5mdKf</idno>
            <name>Jessica Polfjärd</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ev13DrJjHbo85jEmQ5EPLM</idno>
            <name>Ewa Thalén Finné</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Ey2xJ5PQcAYBGtnz2AK3qu</idno>
            <name>Anti Avsan</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5BpKZwq8Nrrge7Ep1aDZB9</idno>
            <name>Lotta Finstorp</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Evjo9hsKrPvb3KMyegAipb</idno>
            <name>Cecilia Magnusson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-BZ7PcK8D1efvHXsafGEMKE</idno>
            <name>Andreas Norlén</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-FuJu3fuSyE56tLykzopAFv" type="signed"/>
        <correspContext corresp="i-FuJu3fuSyE56tLykzopAFv">
          <note type="signatory" corresp="i-CajxChHCyySL6R6AQNT1bF"/>
          <note type="signatory" corresp="i-VdihabCvvgRAFyrwU5mdKf"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-Ev13DrJjHbo85jEmQ5EPLM"/>
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-Ey2xJ5PQcAYBGtnz2AK3qu"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-5BpKZwq8Nrrge7Ep1aDZB9"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-Evjo9hsKrPvb3KMyegAipb"/>
          <note type="signatory" corresp="i-84DiaFjYsBoBUQnKJiSte9"/>
          <note type="signatory" corresp="i-BZ7PcK8D1efvHXsafGEMKE"/>
        </correspContext>
        <correspAction xml:id="i-BN9hHZbwdYaLDxSvYAidYd" type="submitted">
          <date when="2016-10-05"/>
          <time when="16:25:17"/>
        </correspAction>
        <correspAction xml:id="i-RLCXYCCUuthtDwpn2Uu5oC" type="reviewed">
          <date when="2016-10-05"/>
          <time when="18:48:34"/>
        </correspAction>
        <correspAction xml:id="i-Hc2QQGDE4xjdUe85GMtJgJ" type="referred">
          <date when="2016-10-14"/>
        </correspAction>
        <correspAction xml:id="i-KNXCYXJSriiaEHEqUwfrem" type="assigned">
          <date when="2018-05-18"/>
          <time when="16:30:13"/>
        </correspAction>
        <correspContext corresp="i-KNXCYXJSriiaEHEqUwfrem">
          <ref type="assignedTo">Utrikesutskottet</ref>
        </correspContext>
        <correspAction xml:id="i-5sEk7W4djZFQZAomgtGg63" type="behandlas_i"/>
        <correspContext corresp="i-5sEk7W4djZFQZAomgtGg63">
          <ref type="uppgift">2016/17:FöU3</ref>
          <ref type="ref_dok_id">H401FöU3</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FöU3</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-M21QTzWSW4ggWEdHUG9AYi" type="behandlas_i"/>
        <correspContext corresp="i-M21QTzWSW4ggWEdHUG9AYi">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">MR</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KMpQuohjUzKW8GTx8tkUtM" type="behandlas_i"/>
        <correspContext corresp="i-KMpQuohjUzKW8GTx8tkUtM">
          <ref type="uppgift">2016/17:UU10</ref>
          <ref type="ref_dok_id">H401UU10</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2016</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-434R69peSRJXu215pxmKAh" type="behandlas_i"/>
        <correspContext corresp="i-434R69peSRJXu215pxmKAh">
          <ref type="uppgift">2016/17:FöU4</ref>
          <ref type="ref_dok_id">H401FöU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FöU4</ref>
          <ref type="ref_dok_titel">Vissa frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PngCFtDzjdXuUa5BwU1XjA" type="behandlas_i"/>
        <correspContext corresp="i-PngCFtDzjdXuUa5BwU1XjA">
          <ref type="uppgift">2016/17:FöU7</ref>
          <ref type="ref_dok_id">H401FöU7</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FöU7</ref>
          <ref type="ref_dok_titel">Samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4jicrLm4txHGLH1GoRtj3A" type="behandlas_i"/>
        <correspContext corresp="i-4jicrLm4txHGLH1GoRtj3A">
          <ref type="uppgift">2017/18:UU11</ref>
          <ref type="ref_dok_id">H501UU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU11</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VaarnDcbBZXYXJdrjoGwz7" type="behandlas_i"/>
        <correspContext corresp="i-VaarnDcbBZXYXJdrjoGwz7">
          <ref type="uppgift">2016/17:UU2</ref>
          <ref type="ref_dok_id">H401UU2</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Hjp5fPnnJn9C7TdneguNQX" type="motHeader">
        <div xml:id="i-WVbt6TuQB6GBNCke9GWFpM" type="motTitle">
          Motion till riksdagen 2016/17:3382 av Anna Kinberg Batra m.fl.
          (M) Plan för ett starkare Sverige: Säkerhet och beredskap i en
          orolig omvärld
        </div>
      </div>
      <div xml:id="i-NdiDSd4UCcWSL8ynuPXdea" type="motBody">
        <div xml:id="i-NWwVVLRM593x7Gs87bymtd" type="motProposal" subtype="förslag">
          <head xml:id="i-RHTKzLRsqYU1wnvzDZZcqZ">
            Förslag till riksdagsbeslut
          </head>
          <list xml:id="i-8R6i5ftiYgMqDJtn2pqU9V" style="ol">
            <item xml:id="i-B7g7zYAM1V1SJEA6S3djso">
              Riksdagen ställer sig bakom det som anförs i motionen om att
              Sverige ska spela en ledande roll inom EU för att utveckla och
              förstärka den gemensamma utrikespolitiken och den europeiska utrikestjänsten
              och tillkännager detta för regeringen.
            </item>
            <item xml:id="i-CbQCTWEUuzxp1g7xWWE2v5">
              Riksdagen ställer sig bakom det som anförs i motionen om att
              Sverige ska verka för implementeringen av en europeisk säkerhetsstrategi
              och tillkännager detta för regeringen.
            </item>
            <item xml:id="i-5JvjSB8JZGUCrpeftwZRFV">
              Riksdagen ställer sig bakom det som anförs i motionen om att
              Sverige ska verka för att FN i högre utsträckning ska kunna utnyttja
              möjligheten till humanitär intervention och tillkännager detta
              för regeringen.
            </item>
            <item xml:id="i-E1uqGD5AYuuqFdckMPUtR4">
              Riksdagen ställer sig bakom det som anförs i motionen om att
              Sverige under sin tid i FN:s säkerhetsråd ska fokusera på konfliktlösning,
              mänskliga rättigheter, FN-resolution 1325, på nödvändiga reformer
              av FN-systemet samt att motverka byråkrati, korruption och ineffektivitet,
              och detta tillkännager riksdagen för regeringen.
            </item>
            <item xml:id="i-2eajkYGLYjzxC2FHXffhXk">
              Riksdagen ställer sig bakom det som anförs i motionen om vikten
              av klimatåtgärder som bidrar till en stärkt säkerhet och tillkännager
              detta för regeringen.
            </item>
            <item xml:id="i-DHQWBYughLQkYdxFLeyA6q">
              Riksdagen ställer sig bakom det som anförs i motionen om att
              i ökad utsträckning använda det svenska biståndet för att stärka
              stater i sönderfall som är i farozonen för att bli baser åt terrorister
              och tillkännager detta för regeringen.
            </item>
            <item xml:id="i-Ntc54kefHFxA5Gjj3ZyiAd">
              Riksdagen ställer sig bakom det som anförs i motionen om att
              Försvarsberedningen bör ges ett nytt, modernt och bredare uppdrag
              som tar ett helhetsgrepp på alla de säkerhetsutmaningar Sverige
              står inför och tillkännager detta för regeringen.
            </item>
            <item xml:id="i-5wE8pdsPPWrG6oNrEmUtDN">
              Riksdagen ställer sig bakom det som anförs i motionen om att
              Natoutredningen är ett viktigt underlag i den kommande Försvarsberedningen
              och ska ligga till grund för beredningens fortsatta arbete och
              tillkännager detta för regeringen.
            </item>
            <item xml:id="i-MYXw47r6R7VBTGbVoSUwm9">
              Riksdagen ställer sig bakom det som anförs i motionen om behovet
              av en färdplan för svenskt Natomedlemskap och tillkännager detta
              för regeringen.
            </item>
            <item xml:id="i-Vz93qW44M6CgynamGooVRw">
              Riksdagen ställer sig bakom det som anförs i motionen om behovet
              av att skapa ett modernt totalförsvar för att också kunna möta
              de nya hot den moderna krigföringen innebär och tillkännager detta
              för regeringen.
            </item>
            <item xml:id="i-Nu6eksVkkaic8SkRAcUNPA">
              Riksdagen ställer sig bakom det som anförs i motionen om att
              Försvarsmaktens behov ska vara styrande för hur försvarets personalförsörjning
              ska utformas och tillkännager detta för regeringen.
            </item>
            <item xml:id="i-XxNv4jRd6A8VFjshYnGrvt">
              Riksdagen ställer sig bakom det som anförs i motionen om förmågan
              att hantera nationella kriser och tillkännager detta för regeringen.
            </item>
            <item xml:id="i-AZDT8p1WPuvfE4ziUHH55J">
              Riksdagen ställer sig bakom det som anförs i motionen om att
              ge Statskontoret ett brett uppdrag att utvärdera den svenska krisberedskapen
              samt de relevanta myndigheternas beslutskedjor och tillkännager
              detta för regeringen.
            </item>
          </list>
        </div>
        <div xml:id="i-GiGk7u65hjhoKY2EmFXDLA" type="motContent">
          <head xml:id="i-X9M1kvLg3PEb3Ly7amUPom" type="h1">
            Inledning
          </head>
          <p xml:id="i-THE1f7MXuqhnnrQ3xX2pWM">
            Med Moderaternas plan för ett starkare Sverige ökar tryggheten
            för alla. Sverige ska ha en trygghet att lita på. Det kräver stärkt
            svensk försvars- och säkerhetsförmåga och att vi bygger säkerhet
            tillsammans med andra.
          </p>
          <p xml:id="i-BXTvRy43vGQbdqamDc26hj">
            Världen är mer orolig och osäker än på länge. Det senaste året
            har vi upplevt fruktansvärda terrordåd i både Europa och runt
            om i världen, sett den fortsatta ryska aggressionen mot Ukraina,
            flyktingströmmarna över Medelhavet och ett stort antal naturkatastrofer.
            Ett allt mer osäkert närområde ställer stora krav på Sveriges
            försvarsförmåga. Samtidigt påverkas vår säkerhet även av det som
            händer längre bort.
          </p>
          <p xml:id="i-Q5n3WsFKL5baT7Gkh6R7LM">
            Globaliseringen knyter samman det som är nära med det som är
            avlägset och förändringarna går allt fortare. Det som en gång
            var separata områden som kunde etiketteras försvar, säkerhet,
            klimat och terror är numera delar av samma helhet. Nya komplexa
            och svårförutsägbara utmaningar ställer krav på nya svar. Omvärlden
            är mitt ibland oss.
          </p>
          <p xml:id="i-keagYEpGHPztc21QonS9N">
            Sverige ska ha förmågan att kunna förebygga och hantera de kriser
            vi ställs inför, men vi ska även samverka tillsammans med andra.
            Det kräver att vi för en aktiv
          </p>
          <p xml:id="i-UuqT9SFUBxB9stDcpX64rK">
            utrikes-, försvars- och säkerhetspolitik. Den ska syfta till
            att försvara det svenska territoriet och värna det öppna samhället
            byggt på grundläggande värderingar som demokrati, frihet, jämställdhet
            och respekten för mänskliga rättigheter. Det ska ske samtidigt
            som vi stödjer länder och människor där dessa värden är ifrågasatta.
          </p>
          <p xml:id="i-PBQCHQKaa29xHB7WDgbMxC">
            Ett svenskt Nato-medlemskap är tillsammans med ett stärkt svenskt
            försvar centrala delar i den framtida säkerhetspolitiken. Försvarsuppgörelsen
            innebär ett första viktigt steg mot en stärkt försvarsförmåga.
            Nu måste Sverige även få en färdplan för ett svenskt Nato-medlemskap.
          </p>
          <head xml:id="i-FseJ7tdifotQmRNgWHr8v9" type="h1">
            Utgångspunkt i det breda säkerhetsbegreppet
          </head>
          <p xml:id="i-UMBRTR4CxRVgr9HUrmvR6H">
            Dagens och morgondagens säkerhetsutmaningar är mångfacetterade
            och komplexa och inbegriper inte bara traditionella militära hot.
            I stället står vi inför en bred hotbild där även faktorer som
            klimat, handel, ekonomi, energi, livsmedelsförsörjning och asymmetriska
            hot som terrorism påverkar. Det gör att svaren på säkerhetsutmaningarna
            också måste vara breda där både militära och civila förmågor samverkar
            för att stärka Sveriges försvarsförmåga och robusthet för att
            kunna möta kris och konflikt.
          </p>
          <head xml:id="i-3sZBVqaAJZKELM9Gv7FdvK" type="h1">
            Ett mer osäkert närområde
          </head>
          <p xml:id="i-FDSHXPvCFomJuFzbLLksaR">
            Sveriges närområde har de senaste åren blivit mer osäkert. Försvarsmakten
            understryker i sin delårsrapport från augusti 2016 att säkerhetsläget
            fortsätter att försämras. Den ryska aggressionen mot Ukraina utgör
            en definitiv vattendelare och utmanar hela den europeiska säkerhetsordningen.
            Den illegala annekteringen av Krim visar att den ryska tröskeln
            för att använda militärt våld har sänkts och att Ryssland inte
            respekterar självständiga staters gränser. Det ryska agerandet
            i Ukraina är också en tydlig markering mot Nato och EU om att
            undvika utvidgning i det Ryssland ser som sin intressesfär.
          </p>
          <p xml:id="i-FCHf8wc3fayUeJP2obv4P7">
            Som ett resultat av det ryska agerandet och de förnyade stormaktsambitionerna
            har Sveriges militärstrategiska läge blivit viktigare. Östersjön
            är av central betydelse både när det gäller handelsvägar till
            och från alla länder i regionen och som arena för att ta emot
            och ge militär hjälp. I Sverige har Gotlands betydelse betonats.
            Även Arktis betydelse blir större i och med klimatförändringarna
            som kan göra det mer ekonomiskt lönsamt att utvinna naturresurser
            i området samt att nya handelsvägar öppnas som ett resultat av
            smältande havsisar.
          </p>
          <p xml:id="i-RogDg4dcrrYDPknDwac7sA">
            Den ökade terrorismen är en ny verklighet vi måste förhålla oss
            till. Vi ser också nya hot i form av starkt ökad propaganda och
            cyberkrigföring. Det ställer nya krav på samarbetet i vårt närområde.
          </p>
          <head xml:id="i-Txz4d423mnwon18rauvvHq" type="h1">
            Ryssland
          </head>
          <p xml:id="i-BDGiJaBKcAh8BwuNo53JxZ">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och mer demokratiskt Ryssland. EU måste
            påtala de oacceptabla övergreppen mot de mänskliga rättigheterna
            inte minst mot hbtq-personer och den ökade repressionen mot det
            civila samhället.
          </p>
          <p xml:id="i-Qg2cbQ4UfoDzGFa3F15fd3">
            Redan Georgienkriget 2008 visade att Ryssland var berett att
            använda militärt våld mot sina grannar. Utifrån de erfarenheter
            som Ryssland drog av operationen mot Georgien sjösattes en omfattande
            reform av den ryska försvarsmakten. 2010 kom den nya ryska militärdoktrinen
            där den nya inriktningen kodifierades, och försvarsreformen syftar
            till att vara genomförd 2020.
          </p>
          <p xml:id="i-Lu2n3gvoMoBnjWZNYboVLM">
            Efter Rysslands olagliga annektering av Krim var Sverige ett
            av de mest pådrivande länderna för att EU skulle införa sanktioner
            mot Ryssland. De infördes sedan i ett antal steg under 2014–2015.
            Sanktionspolitiken mot Ryssland har varit framgångsrik i så måtto
            att EU:s 28 medlemsländer uppträtt gemensamt och koordinerat trots
            att försök gjorts för att rasera enigheten.
          </p>
          <p xml:id="i-9oqJaAc2kPwzoGNvNKNSj3">
            Det ryska övningsmönstret i vårt närområde har i takt med den
            ryska försvarsreformens genomförande förändrats. Ryssland genomför
            fler och mer komplexa övningar. Dessutom på ett mer offensivt
            sätt som leder till konfrontationer med i stort sett alla länder
            runt Östersjön. Trycket är särskilt hårt mot Estland, Lettland
            och Litauen.
          </p>
          <p xml:id="i-WRMQPx23CY7S8fH8nNPJ2W">
            Situationen i Ryssland är problematisk på många sätt med en allt
            mer auktoritär statsledning som ser väst och Nato som det största
            hotet och som inte respekterar FN-stadgan, den europeiska säkerhetsordningen
            eller länders gränser. Detta i kombination med en omfattande militär
            upprustning, cyberhot och stormaktsambitioner gör att Ryssland
            måste betraktas som ett oberäkneligt hot som destabiliserar hela
            Sveriges närområde.
          </p>
          <head xml:id="i-TUT6Pt86AkUBHDYerob6vg" type="h1">
            Norden och grannskapet
          </head>
          <p xml:id="i-D7Zm5pGShU2Q5dQaEdzuf">
            Det nordiska försvarspolitiska samarbetet inom Nordefco, Nordic
            Defence Cooperation, fördjupas allt mer och omfattar numera till
            exempel gemensamma övningar, samarbete i internationella insatser
            och materielsamarbeten. Även bilaterala samarbeten mellan Sverige
            och enskilda länder i Norden utökas. Alliansegeringen tog 2014
            initiativ till den gemensamma handlingsplanen för försvarssamarbete
            med Finland. Resultatet av denna presenterades i februari 2015
            och innehöll bland annat förslag på gemensam planering som inte
            bara gäller i fredstid.
          </p>
          <p xml:id="i-KsQUTHCpFB5CEcJwFm18zS">
            Svårigheten i det nordiska försvars- och säkerhetssamarbetet
            är att de olika länderna också har olika säkerhetsarrangemang.
            Sverige och Finland är med i EU, men inte i Nato. Danmark är med
            i både Nato och EU och Norge är bara medlem av Nato. Det olika
            tillhörigheterna blir gränssättande för hur långt den nordiska
            integrationen kan gå på försvars- och säkerhetsområdet. För Norge
            och Danmark som har säkerhetsgarantier genom sina respektive Natomedlemskap
            kommer inte det nordiska samarbetet och eventuella säkerhetsgarantier
            i det vara primärt. Sverige bör dock fortsatt utveckla samarbetet
            inom Nordefco för att uppnå ytterligare samordningsvinster. I
            det fortsatta nordiska försvarssamarbetet bör man även sträva
            efter att i ökad utsträckning inkludera de baltiska länderna.
          </p>
          <p xml:id="i-VBzAJtgiBmo9w642akxPLv">
            En viktig fråga för säkerheten och stabiliteten i vårt närområde
            är att Sverige redan på kort sikt på olika sätt fortsätter att
            fördjupa samarbetet med Nato och enskilda medlemsländer i organisationen.
            Sverige bör därför ansöka om att få delta i den brittiskledda
            snabbinsatsstyrkan Joint Expeditionary Force (JEF), samöva med
            USA kring luftvärnssystemet Patriot på svenskt territorium samt
            att erbjuda den svensk-finska marina styrkan som en resurs för
            Natos sjöövervakning i vårt närområde.
          </p>
          <p xml:id="i-MqxSFndGUNENcYwZoMyK1P">
            Arktis- och Barentsområdena står inför stora utmaningar. Issmältningen
            hotar att få allvarliga konsekvenser för ekosystemet och för ursprungsbefolkningarnas
            möjlighet att utöva sina traditionella näringar. Samtidigt ökar
            möjligheterna att utvinna naturresurser i området, och kortare
            transportvägar öppnar sig mellan Europa och Asien. Det riskerar
            att skapa säkerhetspolitiska spänningar i Arktis- och Barentsregionerna.
            Arktiska rådet och Barentsrådet kommer vara centrala forum för
            dialog och konfliktlösning. Med tanke på den senaste tidens säkerhetspolitiska
            utveckling finns det idag ett behov av att uppdatera den svenska
            Arktisstrategin.
          </p>
          <head xml:id="i-K8fxr38ac3dXNQsdfPdTay" type="h1">
            EU – vår viktigaste utrikespolitiska plattform
          </head>
          <p xml:id="i-UsKh5CPf4h6E7Vt9cURKRT">
            Vi vill se ett EU som är en stark kraft för demokrati, mänskliga
            rättigheter, frihandel och hållbar utveckling i världen. Men trots
            att EU har många viktiga utrikespolitiska instrument som ger inflytande
            är samarbetet inte tillräckligt starkt, samstämmigt och effektivt
            för att EU ska kunna spela sin fulla roll på den internationella
            arenan. Vi vill se en förstärkt utrikespolitik som tar sin utgångspunkt
            i det gemensamma europeiska intresset. En stärkt gemensam politik
            kräver kompetens, kunnande och ett stärkt förtroende för EU:s
            institutioner. Sverige ska spela en ledande roll inom EU för att
            utveckla och förstärka den gemensamma utrikespolitiken och den
            europeiska utrikestjänsten. Sanktionspolitiken mot Ryssland har
            varit framgångsrik i så motto att EU:s 28 medlemsländer uppträtt
            gemensamt och koordinerat samtidigt som försök har gjorts att
            rasera enigheten.
          </p>
          <p xml:id="i-9suFQx9Xxp9rMeJzMDGnQc">
            EU förenas av en djup värdegemenskap och starka handelspolitiska
            band med USA. Den transatlantiska länken, som binder parterna
            samman, är den viktigaste kraften för demokrati, mänskliga rättigheter
            och marknadsekonomi i den internationella politiken. I ljuset
            av de politiska och ekonomiska förändringarna i världen är det
            viktigare än någonsin att EU och USA fördjupar sitt samarbete
            och agerar tillsammans på den internationella arenan. Ett resursstarkare
            Europa som har förmågan att både ta ett större ansvar för den
            egna säkerheten och kunna vara en stark partner till USA är även
            väsentligt för hållbarheten i det transatlantiska samarbetet.
            EU och USA bör upprätta ett gemensamt frihandelsavtal och arbeta
            för att reformera de internationella institutionerna, verka för
            hållbar energiproduktion samt hindra spridningen av massförstörelsevapen.
            Det finns en viktig säkerhetspolitisk dimension i frihandels-
            och investeringsavtalet Transatlantic Trade and Investment Partnership,
            TTIP.
          </p>
          <p xml:id="i-77E6WC3KCRop1vAfc8gtgf">
            TTIP kommer att skapa världens största regionala frihandelsområde.
            Målet är att få bort handelshinder för den transatlantiska handeln.
            För Sverige är avtalet mycket viktigt. Sveriges utveckling och
            välstånd har under åren var nära sammanlänkade med frihandelns
            landvinningar. Det gäller än i dag och USA är en av våra viktigaste
            handelspartners. Vi vill därför se ett ambitiöst transatlantiskt
            handels- och investeringspartnerskap mellan EU och USA. Att på
            detta sätt sammanlänka världens två största ekonomier är bra för
            hållbar tillväxt och sysselsättning, för styrkan och vitaliteten
            i den så centrala transatlantiska länken, för säkerheten och för
            frihandeln.
          </p>
          <p xml:id="i-XMis57iyMNziYTC64axbyM">
            Vi vill att den europeiska utrikestjänsten ska stärkas, för att
            få starkare genomslag för den gemensamma utrikespolitiska rösten.
            EU:s medlemsländer behöver utveckla en starkare militär och civil
            förmåga att hantera kriser och konflikter. EU:s medlemsländer
            behöver därför fördjupa det försvarspolitiska samarbetet. Europeiska
            försvarsbyrån (Eda) kan stödja medlemsländernas arbete med att
            koordinera och effektivisera arbetet på detta område.
          </p>
          <p xml:id="i-WxM9FdKyb9wE3Q7otgK8Fm">
            Strategin ”En europeisk säkerhetsstrategi – Ett säkert Europa
            i en bättra värld” presenterades i juni. Den europeiska globala
            strategin ska stärka EU:s möjligheter att fullt ut tillvarata
            Lissabon-fördragets potential och vara en kraftfull global aktör
            i en föränderlig omvärld. EU behöver ett samlat strategiskt ramverk
            som ger långsiktig och övergripande vägledning för EU:s internationella
            agerande. Syftet med strategin är att stärka EU som global aktör,
            genom en sammanhållen vision för EU:s utrikesrelationer och en
            effektivare användning av de resurser EU förfogar över. Den europeiska
            globala strategin ska stärka EU:s möjligheter i en föränderlig
            omvärld. Vi välkomnar den strategi som nu presenterats och Sverige
            ska fortsatt vara pådrivande i arbetet för att strategin nu ska
            få effekt och implementeras i praktiken.
          </p>
          <p xml:id="i-HBUMCptmxT9uT4byY2DWsh">
            Det är viktigt att verka för EU-stridsgruppernas användbarhet
            och ett nyttjande av denna förmåga inom EU:s och FN:s ram. Idén
            bakom EU:s stridsgrupper är bra, men de har aldrig använts i ett
            skarpt läge. Sverige ska fortsätta att bidra regelbundet till
            EU:s stridsgrupper samt fortsatt verka för att stärka och utveckla
            EU:s partnersamarbete i säkerhets- och försvarsfrågor, inklusive
            bättre förutsättningar för tredjelandsdeltagande i EU-ledda krishanteringsinsatser.
            Särskild tonvikt ska läggas vid samarbetet med Nato, länderna
            inom östliga partnerskapet samt europeiska Nato-medlemmar som
            inte är medlemmar i EU.
          </p>
          <p xml:id="i-2tVhNBE6MWrbRn9GkU5oJs">
            EU:s medlemsländer har i dag ett alldeles för stort beroende
            av fossila bränslen, vilket utgör cirka två tredjedelar av deras
            energianvändning. Energibehovet inom EU bedöms öka kraftigt under
            de närmaste två till tre decennierna. Detta riskerar att skada
            miljön samt skapa ett ohälsosamt beroendeförhållande till ett
            antal leverantörsländer som begränsar EU:s utrikespolitiska handlingsfrihet.
            Att utveckla en gemensam energimarknad med minskad användning
            av fossila bränslen är därför centralt för EU:s säkerhets-, utrikes-
            och miljöpolitik.
          </p>
          <p xml:id="i-A7VkYqfEpCN8piCyU2RZia">
            Sverige ska vara ledande i det internationella klimatarbetet
            och driva på, särskilt inom EU, för att världens alla länder tar
            sitt ansvar så att den globala uppvärmningen kan hållas under
            två grader. Ett globalt klimatavtal innefattande nationellt bindande
            mål för utsläppsminskningar är centralt i arbetet för att begränsa
            den globala uppvärmningen. Samtidigt krävs ett fördjupat internationellt
            samarbete i FN och andra internationella organisationer, däribland
            EU, kring utmaningen att anpassa oss till klimatförändringarnas
            konsekvenser. Här kan ett svenskt klimatanpassat biståndsarbete
            också spela en viktig roll. Vi behöver ett mer globalt klimatperspektiv
            genom att exempelvis använda kostnadseffektiva klimatåtgärder
            i andra länder. Ett viktigt steg är också att EU snarast avskaffar
            alla tullar på förnybar energi, till exempel tullarna på etanol,
            biodiesel och solceller. EU:s utsläppshandelssystem (EU ETS) måste
            också utvidgas till fler sektorer, successivt skärpas och på sikt
            länkas samman med andra utsläppshandelssystem.
          </p>
          <p xml:id="i-C2HkkHzncwYYVdQpFNLV3h">
            En framgångsrik grannskapspolitik är av avgörande betydelse för
            EU:s trovärdighet och effektivitet som global aktör. Den kan även
            spela en viktig roll för att skapa starkare politiska och ekonomiska
            band till de länder i EU:s närhet som inte vill eller kan bli
            medlemmar av EU. Men då måste den bli ett tydligare stöd för demokrati,
            mänskliga rättigheter och öppna ekonomier. I grunden handlar det
            om att EU ska stå för en värdedriven utrikespolitik för att bättre
            kunna verka för en demokratisk utveckling framförallt i Nordafrika
            och Mellanöstern. Det handlar om att inspirera och stödja länder
            som står vid historiska vägskäl och vars val kommer att ha betydande
            återverkningar på Europas utveckling. Utmaningarna i denna del
            av världen är enorma när det kommer till behovet av ekonomiska
            och politiska reformer och det kommer att krävas stort tålamod
            och uthållighet. Men möjligheterna är ännu större.
          </p>
          <p xml:id="i-Y4SAHN1LQuFWivMMadPsC">
            Aldrig tidigare har det östliga partnerskapet varit viktigare.
            Sverige måste genom EU stötta Ukraina mot Ryssland och bidra till
            att hitta en fredlig lösning samt arbeta för en fortsatt stark
            satsning på länderna i det östliga partnerskapet. Sverige måste
            fortsätta på den väg som Alliansen startade. Det är genom ekonomiskt
            och politiskt stöd samt dialog som vi kan främja en positiv utveckling
            i regionen.
          </p>
          <p xml:id="i-Ddkbtt1dSMoKKKMR26FvhE">
            EU-samarbetets framtida inriktning ställdes på sin spets i och
            med folkomröstningen i juni 2016 om fortsatt brittiskt EU-medlemskap
            där en majoritet av britterna röstade för att lämna EU. Storbritannien
            har tillsammans med Sverige stått upp för frihandel och marknadsekonomi
            och är en viktig EU-partner för Sverige. Storbritannien är också
            en av EU:s starkaste säkerhetspolitiska stater och militära makter.
            Den svenska regeringen bör därför så långt som möjligt eftersträva
            sådana europeiska lösningar som gör att goda förbindelser med
            Storbritannien kan bibehållas under och efter utträdesprocessen.
            Vi beklagar djupt att britterna valde att lämna EU men vi måste
            också komma ihåg att bakom den brittiska kritiken finns problem
            som är värda att ta på allvar, även i Sverige. EU måste prioritera
            rätt saker och minska byråkrati och politisk klåfingrighet.
          </p>
          <head xml:id="i-FQfzqEfqd4WmFkiQBGbkiM" type="h1">
            Solidaritetsförklaringen
          </head>
          <p xml:id="i-43HYYj47cy45ruR4in7W1C">
            Sverige bygger säkerhet tillsammans med andra länder. Vi ska
            vara med och ta ansvar för säkerheten i Europa genom att stödja
            andra EU-länder eller nordiska länder om de utsätts för katastrofer
            eller olika former av angrepp. Ett sådant åtagande är det mest
            grundläggande uttrycket för europeisk solidaritet och därför en
            naturlig vidareutveckling av Sveriges säkerhetspolitiska linje.
            Vi ska också ha förmåga att ta emot militär hjälp av andra länder
            om Sverige hotas. Riksdagens enhälliga beslut om solidaritetsförklaringen
            var ett uttryck för detta. Vår solidaritetsförklaring ställer
            också nya och högre krav på att Sverige med trovärdighet ska kunna
            ge och ta emot militärt stöd.
          </p>
          <p xml:id="i-7KkXjjVJUnReF3YborpqXC">
            Den svenska solidaritetsförklaringen framhåller att Sverige inte
            kommer att förhålla sig passivt om en katastrof eller ett angrepp
            skulle drabba ett annat EU-medlemsland eller nordiskt land. Vi
            förväntar oss att dessa länder agerar på samma sätt om Sverige
            drabbas. Sverige ska därför kunna ge och ta emot civilt och militärt
            stöd. Varken solidaritetsförklaringen eller EU:s solidaritetsklausuler
            ger några bindande garantier och beror också på vilken förmåga
            Sverige har att kunna ge och ta emot hjälp.
          </p>
          <p xml:id="i-CkbfF1ku825TC7utA9xCB7">
            Efter terrordåden i Paris den 13 november 2015 prövades solidaritetsförklaringen
            för första gången när Frankrike begärde hjälp i kampen mot Isil/Daish
            med stöd av EU-fördragets solidaritetsartikel 42.7. Sverige svarade
            och bidrog, men inte tillräckligt. Alliansen föreslog till exempel
            att Sverige skulle kunna ha gjort en flyginsats inom ramen för
            koalitionen mot Isil/Daish. Den hjälp vi förväntar oss av andra
            ska vi också vara beredda att ge.
          </p>
          <head xml:id="i-RYNPWXqcfXmo2RAs1vNGgQ" type="h1">
            Ett reformerat FN
          </head>
          <p xml:id="i-UuCZYoxjkjf535dpx2YPLZ">
            Förenta nationernas (FN) säkerhetsråd har det högsta ansvaret
            för att upprätthålla internationell fred och säkerhet. Genom sin
            världsomspännande medlemskrets har FN unika förutsättningar att
            samla världens länder till hållbara lösningar på många av vår
            tids globala utmaningar. Den normbildning som utvecklats inom
            FN är grundläggande för det internationella systemet.
          </p>
          <p xml:id="i-4XPN6d15KCSRZThsVRUorC">
            Det finns tydliga brister i uppbyggnaden av FN:s råd för mänskliga
            rättigheter, vilket föranleder ett behov av demokratikrav för
            medlemskap. Det är inte rimligt att ett råd som ska granska medlemsländernas
            efterlevnad av de mänskliga rättigheterna delvis består av länder
            som själva konsekvent bryter mot dessa.
          </p>
          <p xml:id="i-8qMWd4ThY54iMQ1q3q6u2E">
            Ytterst avgörs FN:s möjligheter och begränsningar av medlemsländerna.
            Alltför ofta hämmas FN-systemet av politiska motsättningar. Säkerhetsrådets
            sammansättning måste reformeras och bättre spegla världen av i
            dag. Sverige bör också verka för att reformera FN:s fackorgan.
          </p>
          <p xml:id="i-PkbC5MVBPgkRQpzYbnL1Yy">
            Vi behöver ett starkare FN som värnar om principen om skyldigheten
            att skydda. I yttersta fall kan detta även innefatta militära
            insatser. Civilbefolkningen är idag mer utsatt än någonsin i många
            konflikter. Därför behöver möjligheten till humanitär intervention
            utvecklas. Problemet är dock att vetomöjligheten i FN:s säkerhetsråd
            ofta i praktiken kan blockera ett nödvändigt ingripande. Ett exempel
            är när Syrien tillsammans med Ryssland och Kina hindrade ett fördömande
            av våldet i Syrien i FN:s säkerhetsråd. FN får inte heller ingripa
            i ett lands inre angelägenheter, såvida inte säkerhetsrådet beslutar
            att vidta åtgärder för att trygga freden och den internationella
            säkerheten. Den bristande kapaciteten inom FN-systemet att skydda
            befolkningen vid inomstatliga konflikter har synliggjorts då några
            av våra blodigaste konflikter i modern tid har utspelats trots
            FN:s närvaro på plats.
          </p>
          <p xml:id="i-KgYuyERsttabHtX7cABPFP">
            FN behöver ett tydligt fortsatt starkt mandat för att driva fattigdomsbekämpning.
            I år har nya mål tagits fram som gäller alla länder som skrivit
            under. Bland svenska prioriteringar för hållbar utveckling ska
            fattigdomsbekämpning, demokratisk samhällsstyrning, frihet från
            våld, jämställdhet och kvinnors egenmakt, sexuell och reproduktiv
            hälsa och rättigheter, samt klimathänsyn och mänskliga rättigheter
            genomsyra arbetet med målen.
          </p>
          <p xml:id="i-K6wYPd2zSFTbQfmtiW3uTP">
            Sverige tar den 1 januari 2017 för första gången på 20 år en
            plats i säkerhetsrådet. Vi lever i en allt mer orolig omvärld
            och står inför stora utmaningar där FN är en central aktör för
            att hitta gemensamma och långsiktiga lösningar. Sverige kommer
            att vara ordförande två omgångar under sin 24-månadersperiod.
            Här gäller det att vinna momentum, dessutom i en tid där vi då
            har ny generalsekreterare på plats. Det blir ett tillfälle och
            anledning till nystart.
          </p>
          <p xml:id="i-6php4WHghjzCibLGhCykqU">
            Sveriges agenda och prioriteringar i säkerhetsrådet ska fokusera
            på konfliktlösning, mänskliga rättigheter och FN-resolution 1325.
            Parallellt med det ska stort fokus läggas på nödvändiga reformer
            av FN-systemet, att få bukt med byråkrati, korruption och ineffektivitet.
            Det är nu upp till bevis för regeringen om och hur de kommer ställa
            krav och driva frågan om ett reformerat FN. Utan det kommer inte
            FN kunna sköta sitt grundläggande uppdrag.
          </p>
          <p xml:id="i-8YR5oULGCH2Je8LhPEiSHF">
            Regeringen måste även, med tanke på de senaste årens ökande oro
            i vårt närområde, prioritera det så viktiga EU-arbetet. Vi menar
            att det inte finns något motsatsförhållande mellan att driva en
            aktiv EU-politik och arbeta i säkerhetsrådet. Det går att göra
            både och. Arenorna kompletterar varandra.
          </p>
          <p xml:id="i-GerWnozGhQ3WkefJjagbmr">
            Regeringen behöver se till att den svenska linjen i säkerhetsrådet
            förankras parlamentariskt här hemma. Även säkerhetsrådets resolutioner
            är juridiskt bindande rättsakter. I regeringsformen framgår att
            regeringen i alla utrikesärenden av större vikt före avgörandet
            ska överlägga med Utrikesnämnden, om det kan ske. Det är ytterst
            angeläget att regeringen i god tid presenterar förslag på hur
            de tänker sig att samråd och information från säkerhetsrådet ska
            ske och är öppna för en dialog om detta. Sverige står för öppenhet
            och transparens och det även här.
          </p>
          <p xml:id="i-8DjLsvMr34WjpXxdwbhWDF">
            För att klara den utmaning som kommer av en plats i säkerhetsrådet
            och kunna leverera ett bra resultat behöver FN-delegationen i
            New York ökade resurser. Platsen i säkerhetsrådet varar i 24 månader.
            Med andra ord krävs en resurssättning som håller över tid. Regeringen
            måste redogöra för sin finansiering och klargöra sina prioriteringar.
          </p>
          <head xml:id="i-4GB52baVQBVLnCcCdP3hEy" type="h1">
            Klimatförändringarna och kampen om resurserna
          </head>
          <p xml:id="i-5CMdzXKdRYb2Jecz44eBK9">
            Resursfrågor blir i allt större utsträckning säkerhetsfrågor.
            Kampen om resurser kan skapa spänningar och konflikter såväl inom
            som mellan länder. Redan i dag bottnar många av världens konflikter
            i miljörelaterade faktorer och den snabba befolkningstillväxten
            i kombination med klimatförändringar riskerar att leda till ytterligare
            spänningar med nya konflikter och flyktingströmmar som följd.
          </p>
          <p xml:id="i-Mh76PhqShDi79Xwe7KWetV">
            Koncentrationen av växthusgaser i atmosfären stiger. Det är därför
            angeläget att världens länder tillsammans anstränger sig för att
            begränsa utsläppen och temperaturökningen till en så låg nivå
            som möjligt. Särskilt hårt slår klimatförändringarna ofta mot
            fattiga länder som varken har särskilt stor skuld till klimatförändringarna
            eller möjligheter att anpassa sig till kraftigt förändrade livsvillkor.
            Klimatförändringarna påverkar våra ekosystem i grunden och våra
            livsvillkor. Detta innebär bland annat förändrade förutsättningar
            för livsmedelsproduktion och tillgång till färskvatten.
          </p>
          <p xml:id="i-Y3TPZK4ReEmn71s8Kwgz8J">
            Det är mycket positivt att världens länder lyckades enas om ett
            globalt klimatavtal i Paris 2015. Det är ett historiskt klimatavtal
            där länderna har förbundit sig att hålla den globala medeltemperaturen
            väl under två grader och göra ansträngningar för att medeltemperaturen
            inte ska öka mer än 1,5 grader. Det visar på att världens länder
            nu gemensamt är redo att ta ansvar. Dock finns mycket kvar att
            önska av avtalet. De nationella klimatplanerna som länderna lämnade
            in inför mötet i Paris, där de redogör för vilka åtgärder de är
            beredda att genomföra, är långt ifrån tillräckligt ambitiösa för
            att nå det gemensamma målet. I kommande förhandlingar gäller det
            därför att sätta press på länderna att agera och uppdatera sina
            planer för att göra dem realistiska och förenliga med det gemensamma
            målet.
          </p>
          <p xml:id="i-SyGaB1LRoKggQDTKr1fY7m">
            Utifrån ett säkerhetspolitiskt perspektiv är det viktigt med
            bra klimatscenarier. Ett framgångsrikt klimatanpassningsarbete
            är avgörande för att förebygga konflikter och uppkomsten av stora
            ofrivilliga migrationsströmmar. Sambandet mellan klimatförändringar
            och konflikter är starkt. Klimatförändringar riskerar att leda
            till allvarliga bristsituationer. Det riskerar i sin tur att leda
            till konflikter och stora migrationsströmmar. Klimatförändringar
            leder till förändrade livsvillkor vilket i sin tur riskerar att
            leda till, eller förstärka, säkerhetspolitiska risker och konflikter.
          </p>
          <p xml:id="i-YBXiUQ9u5H3fitNHkdb26X">
            Bistånd är, rätt använt, ett betydelsefullt verktyg för att såväl
            begränsa klimatförändringarna som stärka motståndskraften mot
            dess negativa effekter. Arbetet med att ”klimatsäkra” biståndet
            är inte slutfört. Ytterligare biståndsinsatser inom klimatområdet
            kan också göras, samtidigt som det inte får innebära att det övergripande
            målet med biståndet, fattigdomsbekämpning, undergrävs.
          </p>
          <head xml:id="i-PUvVRTmcqPT7aUszztiQ2z" type="h1">
            Energi och säkerhet
          </head>
          <p xml:id="i-Y6nioBXBX6rqprjqevB1gJ">
            Tillgången till energi är starkt kopplad till ett lands suveränitet
            och säkerhet. I Europa är vi i dag starkt beroende av rysk olja
            och gas. Ryssland har vid ett flertal tillfällen använt detta
            beroende som ett maktmedel. Det gör beroendet av rysk energi till
            en mycket viktig energisäkerhetsfråga.
          </p>
          <p xml:id="i-REsacgVKPG9n7cYmQtthuB">
            Den föreslagna utvidgningen av de existerande gasledningarna
            Nord Stream mellan Ryssland och Tyskland utgör ett allvarligt
            problem. Projektet skulle gå emot EU:s energiunion och dess ambition
            att minska beroendet av en leverantör, ge Ryssland möjlighet att
            utöva politiskt tryck mot EU och även vara ett hårt slag mot Ukrainas
            ekonomi. Detta är inte acceptabelt, särskilt mot bakgrund av det
            rådande säkerhetsläget och den ryska aggressionen mot Ukraina.
            Därför bör projektet inte genomföras.
          </p>
          <p xml:id="i-51TKz4cJZpMcQnYrCK8Szf">
            Länder som Ryssland som är ekonomiskt mycket beroende av olja
            och gas har drabbats hårt av det låga oljepriset. Detta gör dem
            på kort sikt mer oberäkneliga och kan leda till ökade konflikter.
            Detta riskerar i sig att öka osäkerheten i vårt närområde. Det
            låga oljepriset innebär även att investeringar i förnybar energi
            och i biobränslen blir mindre lönsamma. Det är inte bara ett hot
            mot miljön utan är även ett långsiktigt hot mot vår energisäkerhet.
          </p>
          <p xml:id="i-EsMia2QUwbtAEznJzVvcQb">
            Sverige behöver arbeta med åtgärder som att öka en marknadsdriven
            energieffektivisering, att genom energiexport stödja länder som
            är beroende av kolkraft och stärka arbetet med att förbättra kärnkraftsäkerheten,
            inte minst i Central- och Östeuropa.
          </p>
          <head xml:id="i-3qvX8f3a7PGPVqn93yQ8nM" type="h1">
            Flyktingströmmar
          </head>
          <p xml:id="i-NWAZ62FaghvWbAQDyuKJAW">
            FN:s flyktingorgan uppskattar att uppemot 65 miljoner människor
            är på flykt i världen år 2016, vilket är fem miljoner fler än
            förra året och det högsta antal som någonsin uppmätts. Syrienkrisen
            som till en början bedömdes vara en del av den arabiska våren
            ser nu ut att ha permanentats och miljoner människor är på flykt.
            Många av de flyktingkatastrofer som härjat i olika delar av Afrika
            har resulterat i permanenta flyktingläger. I Mellanöstern ökar
            de regionala motsättningarna och konflikterna, med ett enormt
            humanitärt lidande som följd. I såväl Irak som i Syrien kontrollerar
            Isil/Daish omfattande landområden, från vilka befolkningen tvingas
            på flykt. I Jemen har gamla konflikter åter blossat upp. Läget
            i Libyen blir allt svårare.
          </p>
          <p xml:id="i-SzQ1thM1MPJLFq5bD7imTY">
            Människor fortsätter att dö på Medelhavet och under andra flyktingrutter.
            Detta är oacceptabelt och måste få ett slut. Moderaterna vill
            ha ett fungerande EU-gemensamt asylsystem. I det ligger att beslut
            efterlevs av alla medlemsländer. Det största problemet över tid
            i den EU-gemensamma asylpolitiken har inte varit svårigheter att
            fatta beslut, utan att få besluten att efterlevas. Vi vill att
            EU:s budget används som ett verktyg för att för att få länder
            att efterleva besluten och ta ett större ansvar.
          </p>
          <p xml:id="i-CFuKDygTjCNeAuFEhqVcvr">
            Asylsystemet som det är utformat i dag drivs i delar av illegala
            verksamheter, såsom en utbredd och i många fall hänsynslös människosmuggling.
            Straffen för människosmuggling måste skärpas och de brottsbekämpande
            insatserna mot människosmuggling måste intensifieras. Den svenska
            regeringen bör driva frågan om skärpta straff på EU-nivå.
          </p>
          <p xml:id="i-UwCoDC1GEdM8HeSqjBceUt">
            FN:s kvotflyktingsystem är det mest rättvisa och effektiva system
            vi har, vilket bygger på att asylrätten prövas på plats i flyktingläger.
            Moderaterna välkomnar en utökning av antalet kvotflyktingar till
            Sverige. Därutöver vill vi att Sverige begär att samtliga EU:s
            medlemsstater deltar i och utökar sitt respektive deltagande i
            FN:s kvotflyktingsystem. Det skulle ge människor skydd och också
            frigöra platser i flyktinglägren.
          </p>
          <p xml:id="i-DeGiYoAYPKwZfZH7LsHbuc">
            De globala miljöutmaningarna och klimatförändringarna utgör ett
            av de allvarligaste hoten mot människors säkerhet och levnadsvillkor
            runt om i världen. Redan i dag bottnar en stor andel av världens
            konflikter i miljörelaterade faktorer och den snabba befolkningstillväxten
            i kombination med klimatförändringar riskerar att leda till ytterligare
            spänningar med nya konflikter och ökade flyktingströmmar som följd.
          </p>
          <p xml:id="i-LB1NGfkrpRBpvnConQfnKV">
            Vi vill också understryka de fortsatta utmaningar som Sverige
            och EU står inför under de kommande åren avseende migrationsströmmar
            orsakade av exempelvis väpnade konflikter, social oro, befolkningstillväxt
            och olika typer av klimatproblem. Det markerar vikten av att EU
            måste hantera migrationspolitiken bättre. Ett fungerande och långsiktigt
            hållbart EU-gemensamt asylsystem måste komma på plats.
          </p>
          <head xml:id="i-F12JAukZanEZrrKwzxNmJJ" type="h1">
            Ett värderingsdrivet bistånd
          </head>
          <p xml:id="i-3zjcBSmyuyMUie2YFN5Kn6">
            Fattigdomen i vissa delar av världen förblir en stor global utmaning.
            Klimatförändringar, befolkningsökning och flyktingströmmar väntas
            ytterligare öka antalet människor som behöver humanitärt stöd.
            Om vi med framgång ska kunna bekämpa fattigdomen måste miljöproblem,
            migration, handels- och säkerhetsfrågor ses som integrerade delar
            av utvecklingsagendan.
          </p>
          <p xml:id="i-3r1Mc83zJoWg2pDaiFxSJi">
            Vi kräver en ansvarsfull hantering av biståndsmedel. Det innebär
            högt ställda krav på ekonomisk styrning och rapportering, kamp
            mot korruption och en beredskap att agera mot missförhållanden.
            Sverige ska vara tydligt och ställa höga krav när det gäller resultatfokus,
            ett aktivt antikorruptionsarbete, en effektiv användning av medel
            och transparenta system för redovisning.
          </p>
          <p xml:id="i-VbXmM98qdAyUyyNhNmKvH8">
            Sverige ska fortsätta att fokusera en stor del av sitt bistånd
            till konfliktdrabbade länder och postkonfliktländer. I de flesta
            av dessa länder krävs det både fredsfrämjande och fredsbevarande
            insatser samt långsiktiga utvecklingsinsatser. Sverige bör också
            på detta område vara ett föregångsland och verka för att civila
            och militära resurser används i koordinerade insatser.
          </p>
          <p xml:id="i-EomFGCZ9n2VApwm2qMxtSs">
            Sverige ska främja lösningar som baseras på medborgarnas intressen
            och existerande lokala förhållanden. Därför krävs demokratiska
            strukturer som möjliggör ansvarsutkrävande. Vi vill utöka Sveriges
            förmåga att genomföra demokratibistånd. Vårt bistånd ska ställa
            krav på respekt för demokrati och mänskliga rättigheter. Med ett
            sådant fokus bidrar vi också till att stävja extremism och förebygga
            terrorism.
          </p>
          <p xml:id="i-HgZzWoYNLGAeBcAahggEsk">
            Svenskt bistånd ska bidra till ett jämställt samhälle. Jämställdhetsperspektiv
            och särskilt fokus på kvinnors och flickors rättigheter ska därför
            prägla utformningen av all utvecklings- och säkerhetspolitik.
            Kultur, religion och tradition kan aldrig motivera avsteg från
            principen alla människors frihet och lika värde. FN:s resolutioner
            om kvinnors ställning, bland annat FN-resolutionerna 1325 och
            1820, ska genomsyra all politik på detta område.
          </p>
          <p xml:id="i-9Eq56NZYsabTr5EQePnC1n">
            Det svenska biståndet ska verka för stärkande av kvinnors politiska
            deltagande och inflytande, utbildning, kvinnors ekonomiska aktörskap
            och arbetsvillkor, sexuell och reproduktiv hälsa och rättigheter
            (SRHR), kvinnors säkerhet inklusive bekämpning av alla former
            av könsrelaterat våld och människohandel.
          </p>
          <p xml:id="i-Dp6MUyYuaYfvdB2cWwJERb">
            För att bekämpa grogrunden för terrorism bör svenska biståndsmedel
            i högre utsträckning användas för att hjälpa de länder som är
            i farozonen att glida ner i sönderfall och instabilitet. Biståndet
            ska riktas till att bygga demokrati, institutioner och rättsstat,
            men även stödja företagande och det civila samhället.
          </p>
          <p xml:id="i-NtMTspCnjpo4Dv5Aa6FhJR">
            Erfarenheter visar att bistånd som riktar sig till kvinnor är
            särskilt effektivt för att sänka våldsnivån i mottagarländerna.
            Att ge kvinnor tillgång till utbildning, möjlighet att driva företag
            och delta i samhällsliv och politik är både en rättighetsfråga
            och en bra investering i en fredligare framtid.
          </p>
          <head xml:id="i-How62TWvSoBT4B5K8qVSLu" type="h1">
            Sönderfallande stater
          </head>
          <p xml:id="i-YNCToMN2jPLa78YfaqcZvu">
            Världen plågas på flera ställen av sönderfallande stater. De
            kännetecknas ofta av omfattande korruption, förtryck och konflikter
            mellan religiösa eller etniska grupper. Dessa spänningar och konflikter
            gör länder instabila och kan skapa plattformar för terrorister
            eller kriminella nätverk att verka ostört.
          </p>
          <p xml:id="i-TuoENy6xezoGDqjaBQYyGZ">
            Den grova organiserade brottsligheten med smuggling över gränserna
            av människor samt narkotika och vapen utgör ett växande problem
            som ofta är kopplat till svaga eller sönderfallande stater. Även
            piratangrepp på sjöfarten, som är ett växande problem och hotar
            globala handelsflöden, har ofta sitt ursprung i sådana områden.
          </p>
          <p xml:id="i-U2JXXjXz57Gj7KHY2xiZy1">
            En av det internationella samfundets största utmaningar utgörs
            av den rådande situationen i Afghanistan, Syrien och Pakistan.
            Ett sönderfall av dessa länder skulle kunna få förödande konsekvenser
            för internationell fred och säkerhet. Det understryker också vikten
            av att Sverige fortsätter ge ett långsiktigt bidrag till stöd
            för fred, säkerhet och utveckling i berörda länder. Aldrig i modern
            tid har arabvärlden genomlevt en sådan spretig och omskakande
            politisk utveckling som idag, med bland annat sönderfallande stater,
            flyktingströmmar, terrorhot samt långdragna och förödande krig.
          </p>
          <p xml:id="i-AWJ7M5d3uZVRmgMVAkK7dS">
            Libyen är en stat som i dag hotas av totalt sönderfall och vars
            säkerhet är tätt förbunden med Europas. En stor del av de flyktingströmmar
            som når Europa i dag kommer från Libyen. Befolkningen gjorde uppror
            under den arabiska våren och världssamfundet ingrep för att skydda
            civilbefolkningen med stöd av principen om Responsibility to Protect.
            Libyen har dessvärre fallit ner i kaos och sönderfall, en situation
            som innebär stora utmaningar internationellt.
          </p>
          <head xml:id="i-K4Z1WMQAdj3S4KD7WF2cRy" type="h1">
            Kalla in Försvarsberedningen med nytt, modernt och bredare uppdrag
          </head>
          <p xml:id="i-NvNcrPA8FHYKFitiSTcgdz">
            Den bredare hotbilden måste på allvar få genomslag i hur vi i
            Sverige ser på säkerhet och arbetar fram nästa försvarsbeslut.
            Försvarsberedningen bör omgående ges ett nytt uppdrag att börja
            förbereda nästa försvarsbeslut. Denna gång bör beredningen ges
            ett bredare och modernare uppdrag som tar hänsyn till den kombination
            av både militära och civila hot och risker som Sverige står inför.
          </p>
          <p xml:id="i-Nx7PDBNhXWfhysTWkzmRgk">
            Det rör sig om hur alla relevanta civila och militära resurser
            bättre kan samverka för att möta till exempel cyberhot, terrorism
            och psykologisk krigföring, men även förbättra hela samhällets
            krisberedskap och analysera frågor som energisäkerhet och flödessäkerhet
            i stort. Utgångspunkten är Sveriges militära förmåga, men i uppdraget
            till beredningen ska samtliga Sveriges säkerhetsskapande förmågor
            beaktas.
          </p>
          <p xml:id="i-XJtVAUkT5UZfsYeAoZQ8Ud">
            Försvarsberedningens roll i svensk försvars- och säkerhetspolitik
            är viktig. Den visar hur vi kan möta framtidens säkerhetsutmaningar
            samt möjliggör en stark och bred politisk förankring. Beredningen
            har en lång tradition och är ett etablerat arbetssätt. En gedigen
            och brett förankrad analys lägger grunden för utvecklingen av
            svensk säkerhetspolitik och för nödvändiga och långsiktiga beslut.
            Det är en styrka i en orolig omvärld.
          </p>
          <p xml:id="i-NE8c2NByM8V3nKkybCsMnR">
            Ambassadör Krister Bringéus utredning om Sveriges försvars- och
            säkerhetspolitiska samarbeten (Nato-utredningen), som presenterades
            i september 2016, var ett resultat av försvarsuppgörelsen. Den
            bör, givet sin grundliga, oberoende analys, ligga till grund för
            den kommande Försvarsberedningens arbete. Med tanke på det osäkra
            omvärldsläget kan Försvarsberedningen inte undvika att också ha
            en fördjupad diskussion vad gäller ett svenskt Nato-medlemskap.
          </p>
          <p xml:id="i-PA3Hev1g2xWDvn5kxES5kZ">
            Detsamma gäller den nationella säkerhetsstrategi som regeringen
            sagt att man ska presentera. Det är viktigt att en nationell säkerhetsstrategi
            och de prioriteringar och problemformuleringar som ligger till
            grund för den diskuteras och förankras i Försvarsberedningen.
            En nationell säkerhetsstrategi bör ha brett stöd för att kunna
            vara vägledande över tid.
          </p>
          <head xml:id="i-P8WbrbSztXc8R4hemmZWWZ" type="h1">
            Färdplan för svenskt medlemskap i Nato
          </head>
          <p xml:id="i-PwMRPaLSz13GYmcBtwzjez">
            Den svenska säkerhetspolitiken vilar i mångt och mycket på säkerhet
            i samverkan. Sveriges solidaritetsförklaring är ett tydligt uttryck
            för denna inriktning. Förmågan att kunna ge och ta emot civil
            och militär hjälp är central vid en eventuell kris eller konflikt.
            Samarbetet med Nato är avgörande för att skapa stabilitet och
            säkerhet i Sveriges närområde. Det är därför positivt att Sveriges
            riksdag under 2016 kunde ta beslut om att slutföra värdlandsavtalet
            med Nato.
          </p>
          <p xml:id="i-WLs3eXZNG4icHpKt39QFNs">
            Det är angeläget att Sverige ytterligare fördjupar samarbetet
            med Nato. Nato utgör grunden för den europeiska säkerhetsstrukturen.
            Inom Nato förenas européer och nordamerikaner från 28 medlemsländer
            varje dag kring en gemensamt antagen säkerhetsagenda och gemensamma
            åtaganden. Av 28 EU-länder är 22 medlemmar av Nato och de flesta
            länderna i Sveriges närområde är Natomedlemmar. Det är ytterst
            också endast Nato som har förmågan att säkra EU:s medlemsländers
            territoriella integritet. Ett svenskt medlemskap i Nato har därför
            aldrig varit så angeläget som det är i dag.
          </p>
          <p xml:id="i-4fwa9Qx2o1mwfejZiu6GEJ">
            Nato är en organisation som har självförsvar och avskräckning
            som syfte. Bara det faktum att ett land är medlem i Nato är en
            konfliktavhållande faktor. Genom ett svenskt medlemskap i Nato
            skulle vi solidariskt dela säkerhetsgarantier med 28 andra stater.
            Garantier som inte bara är begränsade till fredstid. Den senaste
            tidens utveckling har också inneburit ett ökat fokus från Nato
            på den kollektiva säkerheten. Det innebär att skillnaden mellan
            att vara medlem och partner har ökat.
          </p>
          <p xml:id="i-CyYtKxsQAD2m2KhRPu8kyG">
            Rent konkret skulle ett Nato-medlemskap innebära tydlighet kring
            hur Sverige kan tänkas agera vid en eventuell konflikt och den
            militära tröskeleffekten för Sverige höjas betydligt. Vår uthållighet
            vid en kris eller konflikt skulle förlängas och vi skulle även
            få bättre underrättelseinformation som medlem. Ett medlemskap
            skulle också möjliggöra en gemensam försvarsplanering med Nato,
            något som trots ett omfattande samarbete inte finns i dag.
          </p>
          <p xml:id="i-TfwGBy1Zg3cJuUCDvd6v9A">
            Moderaterna vill fördjupa Sveriges samarbete med Nato och verka
            för en svensk anslutning. Vi vill se en färdplan för svenskt medlemskap
            i Nato. Målet är en svensk ansökan under nästa mandatperiod. Ett
            sådant beslut bör även tas i nära dialog och helst tillsammans
            med Finland. Moderaterna kommer därför att föra en dialog med
            finska företrädare kring förutsättningarna för ett svenskt och
            finskt medlemskap. Men ytterst är detta självständiga beslut som
            ska fattas av riksdagen i respektive land.
          </p>
          <p xml:id="i-6RoKUebmgQfxdhBpitxVak">
            Krister Bringéus utredning om Sveriges internationella försvars-
            och säkerhetspolitiska samarbeten (Nato-utredningen) utgör en
            viktig pusselbit i det fortsatta arbetet med att utveckla en färdplan
            för ett svenskt Nato-medlemskap. Den bidrar med ökad kunskap och
            fördjupning. Utredningen bör dels ligga till grund för Försvarsberedningens
            fortsatta arbete, men kan även användas för en fördjupad dialog
            med Finland och ett brett säkerhetspolitiskt samtal i Sverige.
          </p>
          <head xml:id="i-R5rFJceQU6eX6Wjkm7JC97" type="h1">
            Ett starkt svenskt försvar i en orolig omvärld
          </head>
          <p xml:id="i-XQRstvhrwkjnk2xeViAG9w">
            För möta en allt mer orolig omvärld och ta ansvar för Sveriges
            försvar och säkerhet ingick Moderaterna, Centerpartiet och Kristdemokraterna
            i april 2015 försvarsuppgörelsen med Socialdemokraterna och Miljöpartiet.
            Den anger inriktningen för försvaret under perioden 2016–2020
            och innebär ett långsiktigt ansvarstagande för försvarets framtida
            operativa förmåga. Tack vare krav från Moderaterna tillförs försvaret
            10,2 miljarder kronor extra under den aktuella perioden. Riksdagen
            tog i juni 2015 det formella försvarsbeslutet som bekräftar uppgörelsen.
            Från och med den 1 januari 2016 genomförs nu försvarsbeslutet.
          </p>
          <p xml:id="i-2CsVpue7ZKWMxHuLst3zUN">
            Försvarsuppgörelsen ska ses som ett trendbrott och den är en
            viktig signal till omvärlden att Sverige satsar på att stärka
            försvarsförmågan i en osäker tid. Det faktum att drygt 70 procent
            av riksdagen står bakom uppgörelsen borgar för hållbarhet och
            långsiktighet i försvarsbeslutet. Dess genomförande kommer även
            att följas upp av en särskild försvarsgrupp bestående av representanter
            från de partier som ingått uppgörelsen.
          </p>
          <p xml:id="i-Db4DCeBxACPGHjfL7KGSBz">
            Redan nu står det dock klart att försvaret står inför stora utmaningar
            när det gäller att uppnå den ambition som finns i försvarsbeslutet,
            främst på grund av ökade kostnader för olika materielprojekt.
            Det kommer att bli en viktig uppgift för uppföljningsgruppen att
            hantera det uppkomna läget.
          </p>
          <head xml:id="i-DaG7bCDW8e2LDYhjir7DTy" type="h1">
            En förändrad krigföring
          </head>
          <p xml:id="i-7ZEnQKp5hAaEyJsYwx68i6">
            Konflikten i Ukraina har inte bara utgjort en stor utmaning för
            den europeiska säkerhetsordningen. Den har också inneburit en
            provkarta på vilka medel som den moderna krigföringen inbegriper.
            Den ryska taktiken inkluderade ett integrerat användande av specialförband,
            elektronisk krigföring och snabb rörlighet kombinerat med en utstuderad
            informationskrigföring där Ryssland förnekade inblandning.
          </p>
          <p xml:id="i-86mYSNKSQ3E39wzvukPANT">
            En viktig slutsats från händelserna i Ukraina är att de västliga
            underrättelsetjänsterna inte kunde förutsäga den ryska aggressionen.
            Att kunna försvara sig mot den så kallade hybridkrigföringen ställer
            stora krav på både de militära och civila delarna av försvaret
            där dessa i allt större utsträckning måste samverka och integreras.
          </p>
          <p xml:id="i-aJZ6MXudu3rBhGBkWK85E">
            Användandet av militära och civila förmågor på ett integrerat
            sätt är samtidigt inte helt nytt och det betyder inte att till
            exempel större väpnade angrepp inte kvarstår som hot. Det är viktigt
            att ha en förmåga att stå emot alla typer av hot.
          </p>
          <head xml:id="i-7u5Ak4TD3X8cRXoWnYppAY" type="h1">
            Ett nytt totalförsvar som också kan möta framtidens krigföring
          </head>
          <p xml:id="i-8vourMmk9mo9NPeCsetZ7q">
            För att skapa förmågan att möta framtidens krigföring måste flera
            delar av försvaret dels stärkas, dels samverka bättre med varandra.
            Moderaterna föreslår nedan ett antal åtgärder för att uppnå detta.
          </p>
          <p xml:id="i-SpXbQrtfBn98zDZAcGpZ6H">
            För att kunna rusta oss mot den ökande psykologiska krigföringen
            och påverkansoperationerna mot Sverige måste det psykologiska
            försvaret stärkas. I dag fördelas ansvaret på ett antal olika
            aktörer och där MSB endast har ett samordningsansvar. Den psykologiska
            krigföringen riktar sig också mot ett brett spektrum av aktörer,
            både offentliga och privata. Det gäller allt från journalister
            och myndighetsföreträdare till politiker och allmänhet. Därför
            ska Totalförsvarets forskningsinstitut (FOI) ges ett utredningsuppdrag
            att se över möjligheten att återupprätta det psykologiska försvaret
            som en myndighet.
          </p>
          <p xml:id="i-Twyd5tpc6azZX6kXF1UJvF">
            En central aspekt av informationssamhället och den moderna krigföringen
            är ett lands förmåga att försvara it-systemen, men även möjligheten
            att kunna slå mot en eventuell motståndares. I princip alla samhällets
            vitala funktioner och flöden är i dag beroende av it-system vilka
            är uppkopplade mot internet. Det gör att ett svenskt trovärdigt
            cyberförsvar är en grundläggande del i Sveriges försvarsförmåga.
            Därför måste nationella strategier för cybersäkerhet kontinuerligt
            tas fram och utvecklas. Den aktiva cyberförmågan kräver också
            att det tas fram en svensk cyberdoktrin. Utgångspunkten för en
            sådan doktrin ska vara att Sverige har en aktiv cyberförmåga men
            tydligt deklarerar att vi inte kommer att vara först med att använda
            den.
          </p>
          <p xml:id="i-HZc5GNCjyTmiS9UTPbqJye">
            Användandet av specialförband för olika uppgifter i såväl reguljär
            krigföring som i asymmetrisk krigföring blir allt vanligare. I
            Ukrainakonflikten har autonoma specialförband som agerat bakom
            fiendens linjer varit ett viktigt inslag. Det är en viktig förmågehöjande
            faktor att det sker ett intimt kompetens- och erfarenhetsutbyte
            mellan specialförbanden och Nationella insatsstyrkan också i samband
            med skarpa insatser. Dessutom bör det även tas ett större grepp
            om hur Försvarsmakten och polisen kan samordna sina resurser på
            ett bättre sätt.
          </p>
          <p xml:id="i-YSdBMC8pznUofmUXdF5hMV">
            För att Försvarsmakten ska kunna agera med full effekt krävs
            det att såväl det militära som det civila försvaret interagerar
            inom ramen för det som kallas totalförsvaret. Denna uppgift har
            blivit viktigare i den moderna konfliktmiljön. Sedan kalla krigets
            slut har totalförsvaret mer eller mindre avvecklats och planeringen
            för dess verksamhet har legat nere. I och med genomförandet av
            försvarsbeslutet har arbetet med att utveckla och stärka totalförsvaret
            påbörjats genom att Försvarsmakten och MSB har redovisat en översiktlig
            plan för hur detta ska gå till fram till 2020. Det är dock viktigt
            att det också finns resurser för att genomföra arbetet.
          </p>
          <p xml:id="i-TqEDFz77Q65EWssqRQYwzy">
            Förmågan att snabbt kunna få en bild av omvärldsläget, men även
            kunna göra relevanta analyser av förväntade möjligheter, är mycket
            viktig i den moderna konfliktmiljön. Det ger fler handlingsalternativ
            och förmågan att kunna sätta in åtgärder i ett tidigt skede av
            en kris. Därför är det bra att försvarsutskottet under det gångna
            riksdagsåret enades om att det bör ingå i den kommande Försvarsberedningens
            uppdrag att se över Sveriges underrättelsefunktioner.
          </p>
          <head xml:id="i-MiR7KRiuZs6W47jzo6WoY2" type="h1">
            Försvarsmaktens framtida kompetens- och personalförsörjning
          </head>
          <p xml:id="i-B5PFjeaAheeLVW2p3utiZB">
            Personalen är Försvarsmaktens främsta resurs och myndigheten
            är i dag en av landets största ungdomsarbetsgivare. Samtidigt
            är en hållbar personalförsörjning en av de största utmaningarna
            för försvaret. Försvarsmakten ska vara en attraktiv arbetsgivare.
            Det kräver goda villkor för anställningarna och ett bra meritvärde
            vid avslutad anställning, men inte minst en meningsfull vardag
            där fokus ligger på kärnuppgiften.
          </p>
          <p xml:id="i-4Feg6oLXrL5y5c9jA7Zdqg">
            Frivilligheten är grunden i det svenska försvarets personalförsörjning.
            Den möjliggör att vi kan ha välövade och kompetenta soldater och
            sjömän i förband som hålls samman över tid och som kan användas
            såväl för försvaret av Sverige som i internationella insatser.
            Värnplikten är vilande och kan aktiveras vid behov. Utredningen
            om Försvarsmaktens långsiktiga personalförsörjning, inklusive
            blandsystem av frivillighet och värnplikt som i Danmark och Norge,
            tillför viktig kunskap för framtiden. Utredningen presenterades
            den 28 september och kommer att gå ut brett på remiss fram till
            den 30 januari 2017. Försvaret personalförsörjning ska fortsatt
            bygga på frivillighet, men i utredningen föreslås det att frivilligheten
            kompletteras med en mindre del värnpliktig personal. Det är Försvarsmaktens
            behov som ska styra utformningen av försvarets personalförsörjning.
            Från Moderaternas sida har vi en öppenhet inför att använda alla
            de verktyg som står till buds inklusive en delvis återaktiverad
            värnplikt. Detta mot bakgrund av det försämrade omvärldsläget
            men även utifrån de problem som finns i personalförsörjningen
            idag.
          </p>
          <p xml:id="i-6WgTvhaya76fsQ3FxezigM">
            Vid årsskiftet infördes den nya längre militära grundutbildningen
            där även befattningsutbildningen är inkluderad. De som har genomgått
            den längre utbildningen kan dessutom krigsplaceras. Initiala erfarenheter
            visar att ansökningarna till utbildningen varit färre än vad som
            varit målsättningen. Försvarsmakten redovisar i sin delårsrapport
            att myndigheten satt in åtgärder för att förstärka rekryteringen.
          </p>
          <p xml:id="i-Bqy6rWEtmQTb3UVZ3ncb2q">
            Den huvudsakliga utmaningen i den frivilliga personalförsörjningen
            ligger i att de som anställts i försvaret har avslutat sin anställning
            i förtid. Det skapar problem i form av vakanser, ökade kostnader
            och att tiden för att fasa ut samtliga krigsplacerade värnpliktiga
            ur krigsorganisationen skjuts på framtiden. Försvarsmakten måste
            därför fortsatt arbeta med incitament för att skapa attraktivitet
            i att ta en anställning i försvaret. Viktiga aspekter inkluderar
            tillgång till bra bostäder, ekonomiska premier efter viss anställningstid
            och möjligheten till vidareutbildning i anställningen.
          </p>
          <p xml:id="i-W4sBbv3JzzRGgH3fTSGkPd">
            Veteranpolitiken har stärkts under senare år, men fortfarande
            finns många förslag i Veteranutredningen som inte har genomförts,
            däribland inrättandet av ett särskilt veterancenter. Dessutom
            bör veterandagen, den 29 maj, göras till allmän flaggdag för att
            visa uppskattning för de insatser som våra svenska veteraner gjort
            för fred och säkerhet. Slutligen finns en stor potential i att
            bättre utnyttja den kompetens som finns hos hemvärnet och de frivilliga
            försvarsorganisationerna, såväl när det gäller försvaret som i
            krisberedskapen.
          </p>
          <head xml:id="i-G42upXfj14LrE8UmLviCY" type="h1">
            Modern materiel som är relevant i morgondagens konfliktmiljö
          </head>
          <p xml:id="i-7g5oESgHf2QFaaT4vq7xJz">
            Tillgången till modern materiel är en avgörande faktor i moderna
            konflikter. Standarden på den materiel som Sveriges försvar har
            tillgång till håller överlag god internationell nivå. Men den
            tekniska nivån och vapensystemens relevans är en färskvara och
            Sverige står inför ett antal kostnadsdrivande materielanskaffningar,
            särskilt bortom 2020. Det får inte glömmas bort i ett läge när
            fokus ligger på höjd försvarsförmåga här och nu.
          </p>
          <p xml:id="i-Pv6swbs9M7sm4ZB2XuQx9q">
            I ljuset av den ökade oron i Sveriges närområde och det faktum
            att incidenter i Östersjöregionen numera tillhör vardagen behöver
            Sverige öka sin tröskelförmåga. Därför är det viktigt att till
            exempel förslagen att anskaffa fler JAS Gripen E och ytterligare
            en ny ubåt blir verklighet. Förmågan till långräckviddig bekämpning
            är dessutom viktig och skulle även lägga en ny förmåga till försvarets
            existerande verktyg. Riksdagen har också fattat beslut om att
            Sveriges tillgång till långräckviddiga bekämpningssystem ska vara
            en prioriterad materielfråga under kommande mandatperioder.
          </p>
          <p xml:id="i-HGcaoTQyLpsGGs8YVHCdy6">
            Det ger möjligheten att slå mot en eventuell angripares fasta
            anläggningar och på så sätt försvaga anfallskraften mot Sverige.
            Vapensystemen kan användas på flygplan och fartyg och det svenska
            JAS Gripen-systemet har redan testats för att kunna bära så kallade
            kryssningsrobotar. Robotarna kan anskaffas av såväl europeiska
            som amerikanska leverantörer.
          </p>
          <p xml:id="i-MWT9Aj16ffEp9Lf4hpG1ux">
            Behovet tydliggörs också av Försvarsmaktens bedömning att trots
            de satsningar som görs på försvaret så minskar Försvarsmaktens
            operativa förmåga relativt den utveckling vi ser i närområdet,
            den trenden blir än tydligare bortom 2020.
          </p>
          <p xml:id="i-5u6U2TBEPFxWR2Yk1mPUmu">
            För närvarande arbetar en utredning som analyserar hur styrningen
            av materielinvesteringarna kan bli bättre. En viktig del i det
            arbetet är att se över upphandlingskompetensen för att undvika
            de förseningar som drabbat stora svenska upphandlingar som till
            exempel Helikopter 14. I ett andra steg kommer ytterligare en
            materielutredning fokusera på hur försvarets långsiktiga utmaningar
            bortom 2020 ska hanteras.
          </p>
          <head xml:id="i-YKJvmhmzZsU5ETz5qxJpdo" type="h1">
            Internationella insatser
          </head>
          <p xml:id="i-8yBJYrCUMbi8m2Au7ZLuEB">
            Svenska militära internationella insatser kommer fortsatt att
            vara betydelsefulla. Genom dem skapar vi fred och säkerhet på
            plats där de görs, men de är även centrala för Sveriges säkerhet.
            Säkerhet i samverkan med andra är en central del även när det
            gäller internationella insatser.
          </p>
          <p xml:id="i-XnvBseH3NnT9PRnTW3Rwgj">
            Sönderfallet i Mellanöstern och Nordafrika visar på hur vilken
            säkerhetsrisk kollapsade stater utgör för både regionen och som
            bas för terrorister som utför dåd i andra delar av världen. Det
            är därför viktigt att Sverige och andra länder även fortsatt har
            ett starkt internationellt militärt engagemang för fred, säkerhet
            och stabilitet. Vi måste också ha en helhetssyn på insatserna
            där nödvändiga frågor om vad vi vill uppnå och hur vi ser på långsiktigheten
            i insatserna måste ställas.
          </p>
          <p xml:id="i-3hYbjPeP28vgLFJvKxhxST">
            I dag bidrar Sverige till två internationella insatser som syftar
            till att motverka sönderfall, radikalisering i Mellanöstern och
            Nordafrika. Dels det svenska underrättelseförbandet inom ramen
            för FN-insatsen Minusma i Mali, dels den svenska utbildningsinsatsen
            i Irak inom ramen för koalitionen mot Isil/Daish. Sverige borde
            ytterligare kunna prioritera de svenska insatserna i kampen mot
            den globala terrorismen.
          </p>
          <head xml:id="i-DSRC3kF2bm1AurghJkTfce" type="h2">
            Terrorism och radikalisering
          </head>
          <p xml:id="i-Po5YoPzs426NSYPD8JGyXi">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Dagligen
            ser vi fruktansvärda scener från många delar av världen med urskillningslöst
            våld som oftast drabbar oskyldiga civila.
          </p>
          <p xml:id="i-49d7MmpBwUUPvaThyeFuGi">
            Dagens terrorism består i stor utsträckning av internationella,
            våldsfrämjande nätverk där det i allmänhet finns ett bakomliggande
            syfte av religiös eller politisk karaktär. Islamistiska al-Qaida
            har länge varit det främsta exemplet på ett sådant nätverk. I
            dag har dock Isil/Daish etablerat sig som det terrornätverk som
            drar till sig flest anhängare.
          </p>
          <p xml:id="i-895dPFmzR3GU311kyacZ39">
            I samband med de militära framgångarna i Syrien, och även Irak,
            har Isil/Daish kunnat erövra värdefulla resurser som jordbruksmark
            och oljekällor. I de områden som kontrolleras av Isil/Daish har
            strikta sharialagar införts och civilbefolkningen lider svårt
            under det hårda styret. Kvinnorna är särskilt utsatta genom att
            Isil/Daish använder sig av systematiskt sexuellt våld.
          </p>
          <p xml:id="i-KFtEMtYVYRzs3wuz9FqVCE">
            Isil/Daishs framgångar och synliga profil har även gjort att
            andra terrororganisationer som Boko Haram har anslutit sig, och
            Isil/Daish lockar även många så kallade terrorresenärer från andra
            länder. Dagens informationsteknik och sociala medier underlättar
            för terroristorganisationer att sprida sina idéer och sitt budskap
            över hela världen. Den nya tekniken har förstärkt den globala
            effekten av icke-demokratiska och våldsinspirerande budskap.
          </p>
          <head xml:id="i-UrbQcJHM3udKvxPUs4s6jc" type="h1">
            Motverka terrorism
          </head>
          <head xml:id="i-F6JYoKDssv3pYAZFqctfRY" type="h1">
            Under det senaste året har terrorn slagit hårt mot en rad städer
            i Europa och våra grannländer.
          </head>
          <p xml:id="i-SuT6tCJuxtbwZb9kSYNDce">
            Kampen mot den internationella terrorismen är något som angår
            oss alla. På Isil/Daish-kontrollerat område pågår institutionaliserade
            kränkningar av de mänskliga rättigheterna och ett brutalt våld
            av sällan skådat slag. Detta berör även oss här i Sverige av moraliska,
            humanitära och medmänskliga skäl, men också av nationella säkerhetsskäl.
            Det ställer nya krav på åtgärder både här hemma, i EU och i världen
          </p>
          <p xml:id="i-EuqGtWxdBK7vNv9cxWMRmR">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Arbetet
            med att motverka terrorism måste bedrivas både på plats där den
            uppstår och gentemot de medlemmar och sympatisörer som återfinns
            i andra delar av världen.
          </p>
          <p xml:id="i-KBLWrjxD2Cxyq9dWYFtexh">
            Fokus här är att se på vilka instrument som kan användas på den
            utrikespolitiska arenan. Det handlar till exempel om att använda
            biståndsmedel, skapa opinion eller samarbeta med andra stater
            för att motverka uppkomsten av terror.
          </p>
          <p xml:id="i-3SHYtKZag4isjmWuyz1hzc">
            Terrorismen är också en starkt bidragande faktor till den ökade
            flyktingströmmen. De länder där terrorism är mest utbrett är också
            de som har de största flyktingströmmarna. En ökad radikalisering
            bland extrema grupper utmanar tryggheten i vårt samhälle. Exemplen
            på EU-medborgare som reser, utför och deltar i terroristhandlingar
            eller terroristträning i exempelvis Syrien och Irak är flera.
            EU måste reagera med tydlighet och konsekvens mot dem som återvänder.
          </p>
          <p xml:id="i-8dauu7qiHJLtANj6xemvTK">
            FN och EU är centrala aktörer i kampen mot Isil/Daish. Vi måste
            nu accelerera implementeringen av de redan överenskomna strategierna
            och fokusera arbetet på både FN och EU-nivå. Det är viktigt att
            det som görs är samordnat mellan interna och externa dimensioner
            och mellan institutionernas och medlemsstaternas insatser. EU:s
            myndigheter måste arbeta mer aktivt utanför Europas gränser och
            förstärka arbetet med kapacitetshöjande insatser.
          </p>
          <p xml:id="i-EPsRPvPj1Zry54FtEioAUX">
            Det är fundamentalt att stoppa de finansiella flödena till Isil/Daish.
            Mer måste göras för att stoppa inflödet av kapital. Det är därför
            positivt att EU-kommissionen i februari 2016 lade fram en åtgärdsplan
            mot finansiering av terrorism. Mycket ansvar ligger nu också på
            medlemsstaterna själva att ta fram nationell lagstiftning som
            kan stoppa finansiering av terrorism.
          </p>
          <p xml:id="i-3Q9SE2SpQ4R55w2qsptXgf">
            För att bekämpa grogrunden för terrorism bör svenska biståndsmedel
            i högre utsträckning användas för att hjälpa de länder som är
            i farozonen att glida ner i sönderfall och instabilitet. Biståndet
            ska riktas till att bygga demokrati, institutioner och rättsstat,
            men även stödja företagande och det civila samhället.
          </p>
          <p xml:id="i-U41SwVXtJBqVDH6yT7YNXZ">
            Erfarenheter visar att bistånd som riktar sig till kvinnor är
            särskilt effektivt för att sänka våldsnivån i mottagarländerna.
            Att ge kvinnor tillgång till utbildning, möjlighet att driva företag
            och delta i samhällsliv och politik är både en rättighetsfråga
            och en bra investering i en fredligare framtid.
          </p>
          <head xml:id="i-SX1DMQmYTh1ubFvuKBB7Lw" type="h1">
            Krisberedskap
          </head>
          <p xml:id="i-EDMgg6eS8EQphDbSirULeG">
            För att kunna möta risker och hot ska Sverige ha en god krisberedskap.
            Vi ska ha en både bred och uthållig förmåga att kunna hantera
            dagens och framtidens utmaningar. Inte minst det förändrade klimatet
            kommer att ställa höga krav på den svenska krisberedskapen. Det
            är viktigt att vi lär oss av tidigare kriser och använder de lärdomarna
            för att bättre kunna möta nya kriser. Förmågan till nationell
            krishantering vid större kriser kommer att vara central. Krisberedskapen
            i fred utgör också grunden för ett väl fungerande totalförsvar
            i händelse av kris och konflikt.
          </p>
          <p xml:id="i-BB8AuMzc6LNQsDxYw7sGrC">
            Utöver att lära oss av de kriser som drabbat Sverige finns det
            även ett behov av att kunna se på krisberedskapen i ett större
            perspektiv. Det vill säga, att kunna börja med att definiera vad
            vi betraktar som mest skyddsvärt och utforma organisationen utifrån
            detta. En nationell svensk säkerhetsstrategi måste vara tydlig
            när det gäller att prioritera vad som är viktigt. Hårda prioriteringar
            krävs för att de resurser som står till buds i krisberedskapen
            ska kunna användas på bästa sätt. På samma sätt som Försvarsmakten
            och Myndigheten för samhällsskydd och beredskap har utformat en
            plan för att utveckla och stärka totalförsvaret skulle motsvarande
            arbete behöva göras när det gäller krisberedskapen.
          </p>
          <p xml:id="i-H8x3YufmgbQbVfzcpGUgHG">
            Ett första steg bör vara att ge Statskontoret i uppdrag att brett
            utvärdera den svenska krisberedskapen samt de relevanta myndigheternas
            beslutskedjor. Denna utvärdering ska fungera som ett underlag
            i den kommande Försvarsberedningens arbete.
          </p>
          <p xml:id="i-SV2VTRR4ya2VT23iYif1VH">
            I takt med att omvärldsläget har blivit allt mer osäkert de senaste
            åren har allmänheten mer och mer fått upp ögonen för att även
            enskilda medborgare måste ta ansvar för sin egen säkerhet och
            beredskap. När det gäller denna fråga finns mycket arbete att
            göra. Sverige behöver bli bättre på att skapa en krismedvetenhet
            och informera befolkningen hur man som enskild individ förväntas
            förbereda sig om en kris skulle inträffa.
          </p>
          <p xml:id="i-2RatBzTmfkTq7P4ShbqAK6">
            Det finns en stor potential att utveckla samarbetet mellan Försvarsmakten
            och andra myndigheter, inte minst polisen, för att stärka Sveriges
            krisberedskap. Försvarsmakten har värdefulla resurser och kompetenser
            som skulle kunna komma till användning i krisberedskapen. Hemvärnet
            skulle till exempel i högre utsträckning kunna bistå med skydd
            av objekt, trafikreglering och bevakning för att underlätta för
            polisen vid krissituationer. Därför bör det göras en översyn av
            hur Försvarsmakten och polisen kan samordna sina resurser på ett
            bättre sätt. Frågan skulle även kunna behandlas av Försvarsberedningen
            som en del i ett bredare uppdrag.
          </p>
          <p xml:id="i-W71Yu1QV2UtV9yEA2LSKjK">
            Flödessäkerhet är en viktig del i den svenska krisberedskapen.
            Det gäller allt från energi och livsmedel till elektronisk kommunikation
            och drivmedel. Myndigheten för samhällsskydd och beredskap (MSB)
            har ett viktigt ansvar i att analysera hoten mot olika flöden
            och föreslå förbättringar. Den av Försvarsberedningen föreslagna
            utredningen om ambitioner avseende säkerhet för samhällsviktig
            infrastruktur och försörjningssäkerhet vid extraordinära händelser
            måste komma till stånd.
          </p>
        </div>
        <div xml:id="i-TctTgpvR3oGmqV5p5R9VLG" type="motSignatures">
          <list xml:id="i-TjmgaPWLx4mepSnmtPtSMj">
            <item xml:id="i-PPwubFLeuFYLFYAEf2y5Su">
              Anna Kinberg Batra (M)
            </item>
            <item xml:id="i-JZhNZhWpkut86wEzMfzJ7F">
              Jessica Polfjärd (M)
            </item>
            <item xml:id="i-57ADrHgk9sBPcw2eWz4psj">
              Hans Wallmark (M)
            </item>
            <item xml:id="i-ULPGKeNMnwGoKgpF9YCc98">
              Ewa Thalén Finné (M)
            </item>
            <item xml:id="i-QdeVWVMu2EMVZ8bTrSx3ee">
              Ulf Kristersson (M)
            </item>
            <item xml:id="i-4EK67wnaCCh5qDuDYM5eGT">
              Anti Avsan (M)
            </item>
            <item xml:id="i-VdKG17pW3B7JiKYkkoiDGN">
              Tobias Billström (M)
            </item>
            <item xml:id="i-71jdeN29ofkUZQsHJM8mpz">
              Karin Enström (M)
            </item>
            <item xml:id="i-UGFM3cJLTRgEpBFgerKL2v">
              Lotta Finstorp (M)
            </item>
            <item xml:id="i-Kau59RYdmjGzV2toEoBHjF">
              Camilla Waltersson Grönvall (M)
            </item>
            <item xml:id="i-9p7ZDdyYz1AGiw5sJWVQuL">
              Cecilia Magnusson (M)
            </item>
            <item xml:id="i-12C7XJtn31Z8ksz1Aadsjt">
              Elisabeth Svantesson (M)
            </item>
            <item xml:id="i-4bMBMyvUz9PsUcrULpyqJc">
              Andreas Norlén (M)
            </item>
          </list>
        </div>
      </div>
    </body>
  </text>
</TEI>
