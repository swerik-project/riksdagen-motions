<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-UbU-00461">
  <teiHeader>
    <fileDesc>
      <titleStmt>
        <title>Politik för forskning</title>
        <author corresp="i-Spsbo7A5zikEeUY3JEYcNV">av Mikael Damberg m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Politik för forskning</title>
          <idno type="rdwebb">GZ02Ub461</idno>
          <rs type="number">Ub461</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/GZ02Ub461/text</ref>
          <ref type="dokument_url_html">http://data.riksdagen.se/dokument/GZ02Ub461</ref>
          <ref type="dokumentstatus_url_xml">http://data.riksdagen.se/dokumentstatus/GZ02Ub461</ref>
          <ref type="doc">http://data.riksdagen.se/fil/93F538F1-3730-4B42-8984-BC5DBFCAA648</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Spsbo7A5zikEeUY3JEYcNV</idno>
            <name>Mikael Damberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-7AB63eqvrGXGCT1mpkEM3J</idno>
            <name>Louise Malmström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-N5iuULmv8oTkuJcr1C9SFD</idno>
            <name>Håkan Bergman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YG3se2hZeuEdiGKSwKyaKF</idno>
            <name>Caroline Helmersson Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8AtQfc4p9Hm5yajEXEHtE5</idno>
            <name>Thomas Strand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-WjFt6fTSYNFkhwrZDFYPM4</idno>
            <name>Adnan Dibrani</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-41SKwDvYVmMuu5we3ab1B6" type="signed"/>
        <correspContext corresp="i-41SKwDvYVmMuu5we3ab1B6">
          <note type="signatory" corresp="i-Spsbo7A5zikEeUY3JEYcNV"/>
          <note type="signatory" corresp="i-7AB63eqvrGXGCT1mpkEM3J"/>
          <note type="signatory" corresp="i-N5iuULmv8oTkuJcr1C9SFD"/>
          <note type="signatory" corresp="i-YG3se2hZeuEdiGKSwKyaKF"/>
          <note type="signatory" corresp="i-8AtQfc4p9Hm5yajEXEHtE5"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-WjFt6fTSYNFkhwrZDFYPM4"/>
        </correspContext>
        <correspAction type="numbering" xml:id="i-9khtfZqHWnbQKPpwvs1rZC">
          <date when="2011-10-10"/>
        </correspAction>
        <correspAction type="submission" xml:id="i-UsbMxzckW3fYMw4RJrguRx">
          <date when="2011-10-05"/>
        </correspAction>
        <correspAction type="transfer" xml:id="i-CBzHF2XRR9MFeqGQhuDiJg">
          <date when="2011-10-05"/>
        </correspAction>
        <correspAction type="assigned" xml:id="i-7fnuBUtz3KdbjGmvy3CiBa"/>
        <correspContext corresp="i-7fnuBUtz3KdbjGmvy3CiBa">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-2npcW7f4MRiVBZQitqrdS2">
            Förslag till riksdagsbeslut
          </head>
          <list style="ol">
            <item xml:id="i-AmjH8yDLST2rWcDrYpb6Eh">
              Riksdagen tillkännager för regeringen som sin mening vad som
              anförs i motionen om inriktningen på svensk forskningspolitik.
            </item>
            <item xml:id="i-GorA7dqntUDwHzgD9CcADg">
              Riksdagen tillkännager för regeringen som sin mening vad som
              anförs i motionen om vikten av ett resursfördelningssystem som
              gynnar forskningskvaliteten och slår vakt om forskning och forskningsbaserad
              högre utbildning i hela landet.
            </item>
            <item xml:id="i-QUFp2uSRg7B4tNRyR6yD7j">
              Riksdagen tillkännager för regeringen som sin mening vad som
              anförs i motionen om yngre forskares trygghet och möjligheter
              till fortsatt forskning och meritering.
            </item>
            <item xml:id="i-NekMrSjHTi151HWFCVUQ8o">
              Riksdagen tillkännager för regeringen som sin mening vad som
              anförs i motionen om prioriterade strategiska forskningsområden.
            </item>
            <item xml:id="i-EnVAsGFksk8Eh9T1GptM81">
              Riksdagen tillkännager för regeringen som sin mening vad som
              anförs i motionen om vikten av en kraftfull innovationsstrategi.
              1
            </item>
            <item xml:id="i-Kh7GYvdrS4aD2KYkd7QwgG">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till hur rörligheten för forskare kan öka mellan den akademiska
              världen, näringslivet och den offentliga sektorn.
            </item>
            <item xml:id="i-EsRiKoQnDfhjsuHoAGKAu6">
              Riksdagen tillkännager för regeringen som sin mening vad som
              anförs i motionen om industriforskningsinstitut. 1
            </item>
            <item xml:id="i-NSEU7knp8nwHipYaZ5JvRv">
              Riksdagen tillkännager för regeringen som sin mening vad som
              anförs i motionen om forskningens internationalisering.
            </item>
            <item xml:id="i-WAWRBrcDfK7YDEMWNpEhef">
              Riksdagen tillkännager för regeringen som sin mening vad som
              anförs i motionen om långsiktig prioritering och samverkan för
              medicinsk forskning och utveckling.
            </item>
            <item xml:id="i-81BDHme9qY2h5gdmNtfjzt">
              Riksdagen tillkännager för regeringen som sin mening vad som
              anförs i motionen om jämställdhet och genusforskning.
            </item>
            <item xml:id="i-V6e8SDX1jD1qLiPJ8BttRk">
              Riksdagen tillkännager för regeringen som sin mening vad som
              anförs i motionen om miljöforskning.
            </item>
            <item xml:id="i-KfR7mRocmBfQGHXikefP7">
              Riksdagen tillkännager för regeringen som sin mening vad som
              anförs i motionen om en global kemikaliepanel och att regeringen
              ska verka för att en sådan kommer till stånd. 2
            </item>
            <item xml:id="i-2r2xAFjoWMhXy4aT7Kf1UH">
              Riksdagen tillkännager för regeringen som sin mening vad som
              anförs i motionen om arbetslivs- och arbetsmiljöforskning.
            </item>
            <item xml:id="i-GufwQWQPCu9u5Rs3MKeG1S">
              Riksdagen tillkännager för regeringen som sin mening vad som
              anförs i motionen om humaniora och samhällsvetenskap.
            </item>
            <item xml:id="i-RmKvucE9QaD4dBkUXuJLwh">
              Riksdagen tillkännager för regeringen som sin mening vad som
              anförs i motionen om åtgärder för att stärka den skolnära forskningen.
            </item>
          </list>
          <p xml:id="i-FpApc1Cyc5adhyKhSumA4M">
            1 Yrkandena 5 och 7 hänvisade till NU.
          </p>
          <p xml:id="i-DxwduyWKrHEtSb1nVgB77e">
            2 Yrkande 12 hänvisat till MJU.
          </p>
        </div>
        <div type="motContent">
          <head type="h1" xml:id="i-uZEYwwVtGPRf1wZuiS9w7">
            Vår syn på forskning
          </head>
          <p xml:id="i-23b752pvzTSndanBacDcqB">
            Sverige är och ska vara en ledande kunskaps- och forskningsnation.
            Det är en långsiktig forskningsstrategi som bärs upp av flera
            skäl. Forskningen främjar det demokratiska samhället genom att
            stödja tanke- och yttrandefrihet och ett kritiskt ifrågasättande.
            Forskningen bidrar till en ekologiskt hållbar utveckling och stärker
            tillväxten. Forskningen ökar förståelsen och samspelet med människor
            i andra länder och förbättrar medborgarnas möjligheter att leva
            ett gott liv. Genom forskning kan vi bättre förstå den värld vi
            lever i och också göra den bättre. I tider av snabb teknisk utveckling,
            ökad globalisering och omfattande kulturmöten behövs forskning
            för att söka svaret på nya frågor och utmaningar. Forskningen
            fyller också en viktig funktion för att utbilda kompetenta och
            kreativa människor med djupt specialiserad kunskap som kan höja
            kompetensen i samhälle och arbetsliv. Varje samhälle behöver självständiga
            forskare som förutsättningslöst analyserar, ifrågasätter och medverkar
            aktivt i den offentliga debatten. Forskning vidgar tanken och
            perspektiven. Forskning och utveckling ska stå i människans tjänst
            för ett solidariskt och rättvist samhälle. Sverige ska vara en
            kunskapsbaserad ekonomi och vi vill därför investera i kunskap
            och forskning.
          </p>
          <p xml:id="i-XGpA5dfouHcDwueWSeNwD">
            Forskningspolitikens inriktning är av största betydelse. Den
            socialdemokratiska forskningspolitiken vill ge människor och samhälle
            utvecklingsmöjligheter för framtiden. Forskningspolitiken måste
            också ha en bred ansats som knyter an till verkligheten i alla
            delar av samhället. Vi tror att framtiden behöver mer av forskning
            och att kontaktytor mellan olika forskningsfält och forskningsområden
            måste öka. Kunskapsutvecklingen måste innehålla fler, inte färre,
            perspektiv för att rätt kunna tackla både grundforskningens och
            den tillämpade forskningens utmaningar. Mer än någonsin vet vi
            betydelsen av internationella samarbeten och global utveckling.
          </p>
          <p xml:id="i-14BqkT3U4YxBERMj3uS2Yd">
            En god forskningspolitik ska säkerställa excellens, kvalitet
            och långsiktighet. Den ska snabbt uppfatta och pröva samt anamma
            eller förkasta nya utvecklingsperspektiv och frågeställningar.
            Vi är utvecklingsoptimister vi tror på förändring, för i den finns
            fröet till förbättring. Vi tror på politiken och demokratin som
            medel för att driva på förändringen så att den skapar bättre villkor
            för alla människor.
          </p>
          <p xml:id="i-UeZgnu5Ttxna7D3V4CknPj">
            Socialdemokratin har genom medveten politik drivit fram utveckling
            vid universitet och högskolor i Sverige. Det har inneburit bredd,
            djup och specialisering med en utvecklingskraft över hela landet.
            Vi har genom medveten forskningspolitik under decennier utvecklat
            forskningen vid akademin, i nära samarbete med näringsliv, offentlig
            sektor, branschorganisationer och fackliga organisationer. För
            oss har det alltid varit en självklarhet att forskningen angår
            hela samhället, inte bara de som är närmast verksamma i den. Detta
            perspektiv har stärkt förutsättningarna för forskarna och legitimiteten
            för deras arbete och resultat.
          </p>
          <p xml:id="i-MyuHpDJWwWrvc1AfM3Sf3a">
            Den nyfikenhetsdrivna grundforskningen med dess forskares enträgna
            arbete flyttar hela tiden fram de vetenskapliga positionerna.
            Utan förändring löser vi aldrig klimatkrisen. Utan förändring
            kan arbetslösa inte få nya arbeten. Utan förändring kommer inte
            samhället att bli mer rättvist. Samarbete över vetenskaps-, nations-
            och sektorsgränser kommer att vara avgörande. Det gäller att ta
            vara på förändringens möjligheter och använda dem konstruktivt
            i samhällsbygget.
          </p>
          <p xml:id="i-7zstRbVggV3STRNJ4WWtmZ">
            Det är ett grundläggande och obestridligt faktum att en rad framsteg
            som inneburit avgörande förbättringar i människors levnadsstandard
            och livskvalitet möjliggjorts genom tekniska och vetenskapliga
            framsteg. Forskning och tekniska framsteg skapar de genombrott
            som förändrar både arbetslivets villkor och människors vardag.
            Därför är det oerhört viktigt att forskningen och utvecklingen
            står i människans och samhällsintressets tjänst.
          </p>
          <p xml:id="i-NVxyDrhSr75JHfpXPixu5Q">
            För Sverige som nation handlar det om ett vägval. Sverige ska
            vara en kunskapsbaserad ekonomi och konkurrera med kunskap och
            kompetens inte med låga löner. Vi lever i ett kunskapssamhälle
            och vi hävdar oss i den globala konkurrensen just genom att skapa,
            utveckla och använda ny teknik, nya metoder och lösningar, nya
            rön, och därmed bidra till att ytterligare framsteg kan göras.
          </p>
          <p xml:id="i-7YLvs9f9Fi5moj3MWVe652">
            Kunskap är grunden för en gynnsam samhällsutveckling och vårt
            främsta internationella konkurrensmedel. Det kräver fortsatt stora
            insatser av både staten och näringslivet. Investeringar i forskning
            återbetalar sig i form av kunskap och utveckling av samhället
            samt bidrar till tillväxt inom näringslivet. Det är viktigt att
            Sverige som nation satsar på kvalitet och framstående forskningsmiljöer
            oavsett var i landet dessa finns. Det finns ingen motsättning
            mellan att satsa på spets och bredd.
          </p>
          <p xml:id="i-WiTnperDFNS3mFTYQDwr19">
            Samarbete är en förutsättning för att ett litet land som Sverige
            ska klara att hävda sig i den internationella konkurrensen. Vi
            har helt enkelt inte råd att säga nej till någon samhällssektor
            eller någon del av landet som vill och kan bidra till utvecklingen
            av svensk forskning. Vi ser det som avgörande att akademins forskning
            samt arbetslivets forskning och utveckling fortsatt har sina självklara
            uppgifter, men att det är i mötet mellan akademi, näringsliv och
            offentlig sektor som utvecklingen har möjlighet att tillsammans
            ta ytterligare steg. Därför är vi djupt oroade över den nonchalans
            mot näringslivet och den offentliga sektorn som präglar regeringens
            forskningspolitik. Vi vill utveckla det nära samarbetet mellan
            statsmakten, forskningsråd, lärosäten, näringsliv och fackliga
            organisationer som präglade den forskningspolitiska utvecklingen
            under de socialdemokratiska regeringsåren.
          </p>
          <p xml:id="i-Gc48x4ieCse6NMfe1Y3rHh">
            Det är också viktigt att behålla perspektivet att all forskning
            inte vare sig kan eller ska kommersialiseras, exporteras, paketeras
            och säljas. Forskning som vidgar tanken och perspektivet, som
            förklarar samband är oundgänglig och därmed värdefull i sig själv.
          </p>
          <head type="h1" xml:id="i-KKm2KpcnmeHfTgcDAtypng">
            Resurserna till forskning måste öka
          </head>
          <p xml:id="i-GfTLRGNYhBCBnVt6uXRFBf">
            Sverige ska klara målet om minst 1 procent av BNP till forskning
            som den socialdemokratiska regeringen satte upp. Med tanke på
            den finansiella krisen som vi nu upplever och en arbetslöshet
            som biter sig fast och ökar blir satsningar på forskning än viktigare.
            Vår ambition är att satsa offensivt för framtiden.
          </p>
          <p xml:id="i-HrGY2DhefYCve6dPFQtUrv">
            Vi förde i regeringsställning en målmedveten politik genom att
            ge råden i uppdrag att fördela medel i konkurrens. Långsiktiga
            satsningar som Linnéstödet initierades. Kraftsamling skedde inom
            branscher som är av särskild strategisk vikt för Sveriges tillväxt,
            och murar bröts ned både mellan universitet och högskolor och
            mellan akademi och näringsliv. Flera högskolor kunde bygga upp
            den kapacitet som gav en välförtjänt universitetsstatus. Flera
            av de övriga högskolorna byggde upp starka forskningsmiljöer inom
            väl avgränsade områden. Forskarskolor startades och antalet doktorander
            ökade kraftigt. Allt detta befäste vår position som en av de,
            utifrån vår storlek, starkaste forskningsnationerna i världen.
          </p>
          <head type="h1" xml:id="i-RTkZxnAmqBbwTGTXTEs2iS">
            Forskning i hela landet
          </head>
          <p xml:id="i-M5jUmRnWDXfpS3dt9mZkfS">
            Att bedriva forskning vid alla lärosäten har flera fördelar.
            Det stärker en forskningsbaserad grundutbildning och är en förutsättning
            för undervisning på solid vetenskaplig grund. Excellenta och starka
            forskningsmiljöer är fullt förenligt med forskning i hela landet.
            Den socialdemokratiska forskningspolitiken möjliggör spets och
            bredd i hela Sverige. Den underlättar för högskolor att rekrytera
            goda forskare och höja andelen disputerade lärare. Den forskning
            som bedrivs vid högskolorna har ofta ett gott samarbete med det
            lokala och regionala näringslivet, inte minst basnäringarna, och
            har ofta nära till tillämpning och kommersialisering. Att forskning
            ska kunna bedrivas i hela landet bidrar till tillväxt i alla Sveriges
            regioner.
          </p>
          <p xml:id="i-Dnvcueh4FJ2exXn5bJ6Nhs">
            Vi är positiva till att högskolor har fått rätt att ansöka om
            examinationsrätt för forskarutbildning inom smalare ämnesområden
            och inte bara på vetenskapsområden. Högskolorna kan då, inom ett
            eller flera ämnen där man har spetskompetens, själva anta och
            utbilda doktorander. Det är inte minst av kvalitetsskäl viktigt
            att inga lärosäten får konkurrensnackdelar inbyggda i systemet
            på grund av sin storlek. Därför är vi positiva till en särskild
            forskningspeng som baseras på antalet helårsstudenter. Vi vill
            vara tydliga med att forskningspengen ska följa antalet helårsstudenter
            över åren och inte bara tjäna som ett ingångsvärde i det nya systemet.
            Vår grundprincip är att alla lärosäten ska behandlas lika i detta
            avseende.
          </p>
          <p xml:id="i-Ddc2egDc9UjqRnAMPaoreS">
            Grundutbildning, forskarutbildning och forskning kan inte isoleras
            från varandra. Genom en stark satsning på en väl utbyggd grund-
            och forskarutbildning och genom att uppmuntra till ökad samverkan
            mellan akademi och arbetsliv får vi ut mer av våra satsningar.
          </p>
          <p xml:id="i-WCiUMbhcea2FXJRUpaixBz">
            Vi vill göra den svenska forskningskartan mindre statisk och
            vi vill se mer av profilering och samverkan. Vi vill också ha
            bättre uppföljning. Utvärderingssystemen bör vara neutrala mellan
            högskolor och universitet, även de senare måste kunna förlora
            rätt till utbildning på forskarnivå om kvaliteten inte är tillräckligt
            hög.
          </p>
          <head type="h1" xml:id="i-MVDwd9Yw7TsRvXLDrEJmiJ">
            Resursfördelning och kvalitetskriterier för universitet och högskolor
          </head>
          <p xml:id="i-3c4Pm4X5FxJKW6t5iEaA5N">
            Staten ska stå som en garant för en långsiktig forskningsstrategi
            för Sverige. Forskningspolitiken ska ha tydlig fokus på excellent
            forskning där Sverige redan idag ligger i framkant och på områden
            som är avgörande för sysselsättning och en långsiktigt hållbar
            tillväxt.
          </p>
          <p xml:id="i-38o6MaziRy38SKj2yB4B3U">
            Systemet med en offentlig resurstilldelning både genom direkta
            fakultetsmedel och genom anslag via de statliga forskningsråden
            har tjänat Sverige väl. Insynen och konkurrensen har stärkts.
            Stärkta fakultetsanslag ökar den akademiska friheten och ger lärosätena
            styrkan att profilera sig och internt arbeta fram starka forskningsområden
            som kan konkurrera nationellt och internationellt. Möjligheterna
            ökar också avsevärt att forskningsprojekten själva drar till sig
            externa anslag och rådsfinansiering. Varje lärosäte måste ta ansvar
            för att internt fördela direkta anslag efter kvalitet.
          </p>
          <p xml:id="i-9ZZ6NH2bu5RL5x58pYPkkm">
            Vi motsätter oss starkt ett tudelat system för forskningen där
            universitet och högskolor delas upp i någon form av A- och B-lag.
            En sådan uppdelning vore omodern, den skulle inte ta hänsyn till
            de faktiska förhållandena för forskningen i Sverige idag, den
            gynnar inte långsiktig utveckling och den skulle stå i konflikt
            med kvalitetssträvandena. Om forskningen bedrivs i mindre eller
            större skala, eller vid ett universitet eller en högskola, ska
            inte stå i förgrunden. Avgörande är att kvaliteten är hög.
          </p>
          <p xml:id="i-7wDT1g85FRzU2LpXQg9Hcb">
            Vi anser att en del av fakultetsanslagen ska tilldelas efter
            kvalitetskriterier, men det är mycket svårt att överblicka de
            långsiktiga konsekvenserna av regeringens nyss genomförda fördelningsmodell.
            Systemet måste trots allt beskrivas som inte fullt ut transparent.
            Det genomförda resursfördelningssystemet får inte medföra oönskade
            konsekvenser. Det får inte missgynna högskolor och de yngsta universiteten.
            Regeringens beslutade resursfördelningsmodell måste utvärderas
            noggrant för att vi ska kunna försäkra oss om att utformningen
            tillgodoser de uppsatta syftena och premierar kvalitetsstärkande
            åtgärder på ett sätt som inte systematiskt missgynnar vissa typer
            av lärosäten. Inför kommande forskningsproposition bör även ytterligare
            kvalitetsindikatorer prövas.
          </p>
          <p xml:id="i-9LcJsN1d6fuWMYrkPaE99v">
            Externa medel för forskning kan ge en god bild av kvaliteten
            på forskningen vid ett lärosäte. Det gynnar även den forskning
            som leder till innovationer och kommersialisering. Det kan samtidigt
            få oönskade konsekvenser, som att finansieringsansvaret långsamt
            skjuts över till regioner och lokalt näringsliv på ett sätt som
            inte svarar mot de nationella strategiska behoven.
          </p>
          <p xml:id="i-SsqstaS4bVTi9DZFURsYWq">
            I samband med framtagandet av nästa forskningsproposition ska
            kvalitetskriteriernas praktiska tillämpning prövas, samtidigt
            som det sker en analys av om kriterierna på ett systematiskt sätt
            missgynnar vissa typer av lärosäten eller vetenskapsområden. Det
            är viktigt att det resursfördelningssystem som införs är rättvist,
            långsiktigt, transparent och skapar drivkrafter för högre kvalitet
            i all forskning.
          </p>
          <head type="h1" xml:id="i-9wHJyEwmXP9W8ATXVuYdpb">
            Trygghet och karriär för unga forskare
          </head>
          <p xml:id="i-6yH9kCvNCKz3nE45M4fjBa">
            En god forskningspolitik innefattar en strategisk politik för
            forskare. Under de socialdemokratiska regeringarna gjordes flera
            insatser för att förbättra doktorandernas situation. Lärosätena
            tilläts inte anta någon utan att ha klart med ersättning för hela
            tiden som doktorand. Forskningsråden fick särskilda anslag för
            att öka antalet meriteringstjänster. Flera forskarskolor inrättades,
            som gjorde stöd och handledning till doktorander mer professionell
            och kvalitetssäkrad.
          </p>
          <p xml:id="i-3vrsBYU4uqWAzrEpewmWJz">
            En stor skillnad mellan Sverige och många andra länder är att
            forskarstuderande utför drygt 40 procent av den forskning som
            sker vid inhemska lärosäten. De utför alltså kvalificerade arbetsuppgifter
            och är en viktig del av forskningsmiljön. Därtill deltar många
            doktorander i grundutbildningen som lärare. Detsamma gäller för
            industridoktoranderna där är det självklart att uppdragsforskningen
            är betydligt mer än en utbildning. Trots detta saknar ungefär
            en tredjedel av doktoranderna anställning. De är stipendiefinansierade,
            går på utbildningsbidrag eller saknar ordentlig finansiering knuten
            till sitt arbete. Det innebär att en stor andel av doktoranderna
            saknar tillgång till de sociala trygghetssystem och förmåner som
            är norm på arbetsmarknaden.
          </p>
          <p xml:id="i-MaQL8ZePqnqDxXGifXApRt">
            Det finns flera skäl till att stärka doktorandernas situation.
            Det viktigaste är naturligtvis principen om att alla som utför
            ett arbete har rätt till goda trygghetssystem. Den framtida kvaliteten
            inom svensk forskning är också beroende av en god rekrytering
            till forskarutbildningen. Forskarutbildningen måste därför vara
            ett attraktivt alternativ för de bäst lämpade. Högre utbildning
            och forskning står också inför ett generationsskifte i Sverige:
            omkring 45 procent av den undervisande och forskande personalen
            kommer att ha gått i pension före 2020. För att få de mest framgångsrika
            studenterna att söka sig till forskarutbildningen måste villkoren
            vara tryggare, karriärvägarna efter disputation bättre och meritvärdet
            på den övriga arbetsmarknaden större.
          </p>
          <p xml:id="i-Pt8a7StTnrDqV6uGeKyaUb">
            Vi vill stärka doktorandernas sociala situation genom att gå
            vidare med arbetet att göra doktorandtjänster mer lika regelrätta
            anställningar. Ett lärosäte ska inte kunna ge ersättning i form
            av utbildningsbidrag i mer än ett år, och inte heller kunna ersätta
            doktorander genom egeninrättade stipendier. Regeringen bör tillsammans
            med lärosäten och externa finansiärer utarbeta en överenskommelse
            för hur all stipendiefinansiering av forskarutbildning på heltid
            i framtiden ska kanaliseras genom lärosätena och bekosta lön och
            sociala avgifter.
          </p>
          <p xml:id="i-2gJyZ5uhxeWSv6pZVw4aF1">
            Arbetsmarknadskopplingen måste också bli tydligare i forskarutbildningen.
            De som söker forskarutbildning ska få en god bild av hur kunskaperna
            kan användas inom andra delar av samhället, och en form av yrkesvägledning
            för doktorander bör inrättas på lärosätena. Rörligheten mellan
            företag, institut och högskola kan också stimuleras genom ökad
            betoning av erfarenhet från näringslivet och den offentliga sektorn
            vid tillsättning av tjänster inom högskolan. Det ska vara meriterande
            för akademiker att jobba i näringslivet eller offentlig sektor.
            Delade tjänster, industripostdoc, industridoktorander med mera
            bör användas.
          </p>
          <p xml:id="i-V82ZDeS4BXvg9eXHT3659k">
            Det är viktigt att de nydisputerade ges ökade möjligheter till
            fortsatt forskning och meritering. Otrygg finansiering i början
            av forskarkarriären och otydliga karriärvägar där formella anställningsförfaranden
            saknas riskerar att innebära att många, framför allt kvinnor,
            väljer bort en akademisk karriär. Vi ser positivt på ett ökat
            antal anställningar som postdoktor.
          </p>
          <head type="h1" xml:id="i-HPJ4QRaiqQE2x2qVem9fYZ">
            Strategiska områden
          </head>
          <p xml:id="i-7SPLzsW4bQVBAAMGWHrvCH">
            Medicin, teknik och klimat är särskilt strategiska forskningsområden
            under 20092012. De utvalda områdena ligger i linje med Socialdemokraternas
            forskningspolitik under tidigare mandatperioder. Det är viktigt
            att kraftsamla forskningsresurser där Sverige har särskilt goda
            möjligheter att nå eller befästa en position i absolut världsklass,
            och inom områden som har starkast potential att skapa innovationer
            på kort, medellång och lång sikt.
          </p>
          <p xml:id="i-WwdnkDuwQiEhHTc8qHRDGm">
            Däremot har regeringen gått för långt i att detaljstyra vilka
            delområden inom medicin, teknik och klimat som ska omfattas av
            de strategiska satsningarna. Inte mindre än 25 delområden har
            definierats och budgeterats. Vi ifrågasätter både lämpligheten
            i att göra så pass omfattande ingripanden inom de utpekade områdena
            och regeringens kompetens att peka ut så snäva områden. Vi är
            oroliga över att denna komponent kommer att göra forskningspolitiken
            mindre långsiktig och mer sårbar för enskilda intressen som saknar
            förmåga att se till hela landets utveckling. Det ger också ett
            signalvärde som allvarligt riskerar att underminera forskningssamhällets
            integritet och den akademiska friheten. Vi föreslår därför att
            forskningsfinansiärerna i framtiden får ett betydligt större utrymme
            för prioriteringar inom utpekade strategiska huvudområden.
          </p>
          <head type="h1" xml:id="i-9rWXkL9kW6jYxQD2ko1zy4">
            Strategisk samverkan och en ny innovationsstrategi
          </head>
          <p xml:id="i-FnNCJv5wT2pNtznZSKb5Nr">
            Sveriges framskjutna plats i världsekonomin vilar på våra gemensamma
            investeringar i kunskap, forskning och utveckling. Vår konkurrenskraft
            kan inte tas för given, utan måste ständigt tryggas. Därför behövs
            en ny politik för uthållig ekonomisk tillväxt och för att utveckla
            svensk konkurrenskraft. Genom en nära samverkan mellan staten,
            näringslivet, de fackliga organisationerna och forskningen kan
            vi utveckla den kunskapsbaserade delen av ekonomin där Sverige
            har konkurrensfördelar. En framåtsyftande näringspolitik ska främja
            samspelet mellan den konkurrenskraftiga industrin och tjänstesektorn
            i hela landet. Vi är övertygade om att Sverige inte ska möta den
            allt hårdare internationella konkurrensen med lägre löner eller
            försämrade arbetsvillkor. För att stå starka i framtiden måste
            vi ha strategier för att den svenska industrin ska konkurrera
            med hög kompetens och goda arbetsvillkor.
          </p>
          <p xml:id="i-8SYoJ4zop3ESXqFWCG6V8o">
            Innovationskluster och utvecklingsregioner är en viktig del om
            vi vill attrahera internationella forskningsinvesteringar som
            är till gagn för våra industrier och företag. Näringslivets behov
            av framgångsrika forskningsinsatser och tillgången till riskkapital
            måste förbättras. I nära dialog med representanter från exempelvis
            fordonsindustrin, gruvindustrin, läkemedels- och bioteknikbranschen,
            tjänstesektorn och sektorn för förnybar energi vill vi bygga upp
            strategisk samverkan för att möta de behov som finns idag och
            i framtiden. Här fyller nya former för strategisk samverkan en
            viktig del för omställning av industrin så att den förblir konkurrenskraftig.
          </p>
          <p xml:id="i-B2vW8j6Uab4jYLWF7onx9h">
            Ett modernt samhälles utveckling förutsätter en ökad kontakt
            mellan akademi, näringsliv och samhälle. Viktiga erfarenheter
            av hur forskningsresultat nyttjas i praktiken samt insikter om
            samhällets behov av vetenskaplig kunskap finns utanför lärosätena.
            Regeringen bör därför återkomma med förslag till hur rörligheten
            för forskare kan öka mellan akademi, näringsliv och offentlig
            sektor.
          </p>
          <p xml:id="i-2QfvXZ6MS1qcQnCiRtDUWB">
            Vi vill skapa en innovationsstrategi som innehåller kraftfulla
            satsningar på strategiska innovationsområden och att det byggs
            upp effektiva strukturer för kunskapsöverföring och teknikutveckling
            mellan akademin och industrin genom innovationskluster. Om Sverige
            fortsatt ska vara en ledande industrination måste forskning, utbildning
            och innovation bilda ett väl fungerande sammanhang. Detta förutsätter
            samverkan mellan forskning, högre utbildning och innovation som
            är nödvändig för att klara framtida konkurrenskraft.
          </p>
          <head type="h1" xml:id="i-81RAABZNxsrTzeAxHntxcR">
            Industriforskningsinstitut
          </head>
          <p xml:id="i-PehfoQct7Nbx8PEiPw8ZV5">
            Industriforskningsinstituten fyller en allt viktigare roll och
            de behöver stärkas, särskilt i en lågkonjunktur då strategiskt
            viktig kompetens annars riskerar att gå förlorad. En sammanslagning
            av industriforskningsinstituten i en statlig institutkoncern för
            internationell konkurrenskraft och för att attrahera EU-medel
            samt för stärkt samverkan med näringslivet är ett steg i rätt
            riktning. Vi vill särskilt framhålla att industriforskningsinstituten
            stärker högskolans koppling till de mindre företagen. Framväxten
            av fler science parks bör underlättas. Vi anser också att det
            bör inrättas ett särskilt tjänsteforskningsinstitut.
          </p>
          <head type="h1" xml:id="i-UzKWENn6VV6C3qzg5851eH">
            Internationalisering och EU:s forskningsprogram
          </head>
          <p xml:id="i-EzpeSXswPoFn476StznU3g">
            Forskningens betydelse ökar i ett internationellt perspektiv.
            Det behövs dels ökad kunskap för att lösa de globala problemen
            inom hälsa, fattigdom och miljöförstöring, dels en förbättrad
            förståelse av nya internationella maktrelationer, nya internationella
            aktörer och spelregler. Det internationella samarbetet inom forskningen
            är av central betydelse.
          </p>
          <p xml:id="i-4goWMhbBDGtMQmTCvMus5r">
            Regeringens skrivningar om internationell och EU-finansierad
            forskning är anmärkningsvärt svaga i den nu gällande forsknings-
            och innovationspropositionen. Istället för att ta ett samlat grepp
            och erkänna statens uppgift att samordna och möjliggöra deltagande
            uppmanar man de olika forskningsfinansiärerna att själva vara
            mer aktiva. Detta görs trots att Sverige idag långt ifrån utnyttjar
            sin fulla potential när det gäller europeiska samarbeten och att
            söka och erhålla medel ur EU:s olika forskningsprogram.
          </p>
          <p xml:id="i-DPJvJTg9Lmd1dtg9ud9yJj">
            Vi vill etablera ett nationellt centrum för kompetensuppbyggnad
            och rådgivning till svenska forskningsfinansiärer. Målsättningarna
            ska vara att öka antalet svenska forskare som deltar i europeiska
            forskningsprojekt samt att mer av EU:s statliga forskningsmedel
            allokeras till projekt där svenska universitet, högskolor och
            företag deltar. Vi vill också att regeringen utreder former och
            förutsättningar för ett ökat nationellt ansvarstagande för medfinansiering
            inom EU-projekt.
          </p>
          <p xml:id="i-P3LkncaG3s7Sfc93CYqTnm">
            Svenskt forskningsutbyte måste också intensifieras med länder
            utanför Europeiska unionen. Det är önskvärt att Sveriges exportfrämjande
            arbete, kulturfrämjande och globala varumärkesbyggande arbete
            genom utlandsbeskickningar och andra institutioner ges möjlighet
            till ökad kompetens om svensk forskning, i syfte att stödja långsiktigt
            kontaktskapande mellan svenska och utländska forskare. Hinder
            för utländska yngre forskare att etablera sig i Sverige och fortsätta
            verka i Sverige efter disputation ska motverkas, och utländska
            doktorander ska ges samma ersättningar och sociala skyddsnät som
            sina svenska kollegor. Svensk forsknings- och biståndspolitik
            ska samverka i syfte att nå kunskapsöverföring till och från Sverige,
            en ekologiskt hållbar global utveckling, fattigdomsbekämpning
            och en stärkt respekt för mänskliga rättigheter.
          </p>
          <head type="h1" xml:id="i-HuMZCe3UwceaDmaKe3UTTB">
            Långsiktig prioritering och samverkan för medicinsk forskning
            och utveckling
          </head>
          <p xml:id="i-WFNNgUVUA2EgZ7Fqmddchg">
            Vi vill inrätta ett nationellt program för att Sverige åter ska
            bli en världsledande nation inom det medicinska forskningsområdet.
            Detta forskningsområde är ett av de mest kunskapsintensiva och
            viktigaste forskningsområdena. Vi behöver kraftsamla den svenska
            sjukvården i ett samarbete med universitet och industrin till
            nytta för vår hälsa, svensk konkurrenskraft och framtidens jobb.
          </p>
          <p xml:id="i-DYLUMc1MAV1YtYMRNpdT3L">
            Medicinsk forskning och utveckling har central betydelse för
            att svensk hälso- och sjukvård ska kunna hålla högsta kvalitet.
            Nya upptäckter, behandlingsmetoder, vacciner, läkemedel och ny
            teknologi räddar dagligen liv och innebär att vi kan flytta fram
            positionerna när det gäller möjligheterna att bota, lindra och
            förebygga sjukdomar och ohälsa. En hälso- och sjukvård där forskning
            och utveckling är en integrerad del i verksamheten leder också
            till att ny kunskap om medicinska framsteg och effektivare behandlingsmetoder
            snabbt kan tas tillvara och användas i vården.
          </p>
          <p xml:id="i-H8PvucHsg3M1ZcCZdCXZGA">
            Den svenska medicinska forskningen har under lång tid legat väl
            framme i ett internationellt perspektiv. Det har bidragit till
            att Sverige har kunnat utveckla ett hälso- och sjukvårdssystem
            som håller hög kvalitet. Samhällsinvesteringar i forskning och
            högre utbildning och en nära samverkan mellan samhälle och näringsliv
            har också haft stor betydelse för framväxten av en framgångsrik
            läkemedelsindustri, medicinteknisk industri och bioteknikindustri.
            Det är ett resultat av framsynta investeringar under många år,
            utbildning av bra kvalitet och hög andel forskarutbildade. Att
            Sverige haft ett gemensamt hälso- och sjukvårdssystem, lika för
            alla och där hela befolkningen har ingått, har drivit på utvecklingen,
            skapat förtroende bland patienter att medverka i forskning och
            skapat en unik tillgång till information via biobanker och register.
            Grundförutsättningarna är fortfarande goda men ska det vara möjligt
            att erbjuda alla en sjukvård av högsta internationell klass även
            i framtiden krävs tydliga prioriteringar av medicinsk forskning
            och utveckling.
          </p>
          <p xml:id="i-Pirj5jSv4uLUieuADVNZJy">
            Utvecklingen när det gäller kliniska prövningar är mycket oroande.
            De forskande läkemedelsföretagen väljer att lägga allt färre kliniska
            prövningar i Sverige. En kartläggning som Läkemedelsindustriföreningen
            presenterade i april 2011 visade att deras medlemsföretag under
            2010 endast genomfört 143 prövningar jämfört med 262 prövningar
            år 2004. Det är en minskning med 45 procent. Antalet personer
            som deltog i prövningar har också blivit färre. Det främsta skälet
            som anges till minskningen är att det inte finns utrymme i sjukvården
            för forskning. Även om läkemedelsföretagen i Sverige har både
            möjlighet att få hit fler kliniska prövningar och kapacitet att
            genomföra dessa saknas det en fungerande infrastruktur som kan
            ta emot forskningsuppdragen i hälso- och sjukvården.
          </p>
          <p xml:id="i-3w9wmRCyqzVrHZHiBzR4PQ">
            Det har blivit allt svårare att få till stånd samarbeten mellan
            läkemedelsföretagen och sjukvården.
          </p>
          <p xml:id="i-3GQCcWYK9r9c3HuJyY53wT">
            Kartläggningen visar att beställarna inte ser klinisk forskning
            som en del av vårdens uppdrag utan att klinisk forskning är en
            angelägenhet som regleras i separata avtal mellan landstingsledning
            och staten alternativt mellan landstingsledning och akademi. Denna
            brist på beställning gör det svårt för hälso- och sjukvården att
            planera för klinisk forskning och avsätta nödvändiga resurser.
            Ofta är det tiden och inte pengarna som anges som det största
            hindret. Utan ett tydligt politiskt beslut eller uttalad målsättning
            i vårdavtalen finns ingenting att falla tillbaka på när man ute
            i verksamheterna ska fatta beslut om resursfördelning. Dessutom
            saknas förutsättningar för att följa upp, utvärdera och jämföra
            resultat av den kliniska forskningen mellan olika projekt och
            verksamheter.
          </p>
          <p xml:id="i-AbtPfwmMwnuzrt2X7wdbqQ">
            Resultatet av den nuvarande utvecklingen är att Sverige går miste
            om utländska investeringar när forskning och kliniska prövningar
            förläggs utomlands. Det leder också till att personal går miste
            om kompetensutveckling samtidigt som patienters tillgång till
            ny behandling försenas. En av flera bidragande orsaker till det
            svenska tappet är säkerligen att vården under senare år alltför
            ensidigt styrts av produktivitetsmål och mindre av kvalitetsmål.
            Ett sätt att förstärka möjligheterna till forskning är att förtydliga
            att det ingår som en del i hälso- och sjukvårdens arbete.
          </p>
          <head type="h3" xml:id="i-Q4wXZNTvU4zW7MGKtzntaQ">
            Universitetssjukhusen är en unik nationell resurs
          </head>
          <p xml:id="i-KvsNQf5u44H7d5cpKpPjPn">
            Universitetssjukhusen utgör en omistlig del i svensk sjukvård.
            Universitetssjukhusen har en unik kompetens genom samverkan och
            koppling mellan specialistsjukvård, forskning och avancerad utbildning.
            Vi anser att det är ett nationellt samhälleligt ansvar att hålla
            ihop denna helhet. Mer än 90 procent av all klinisk forskning
            utgår från universitetssjukhusen. En närmast total enighet finns
            bland forskare och profession om att en privatisering eller uppsplittring
            av universitetssjukhusen allvarligt skulle hota kvaliteten i svensk
            sjukvård för lång tid framåt. Det skulle drabba forskningen, som
            mister den dagliga nära kontakten med tillämpningen och patienterna
            i den avancerade vården. Det skulle försämra vården och urholka
            utbildningen av läkare, sjuksköterskor och annan personal. Om
            universitetssjukhus säljs ut eller förvandlas till vårdgallerior,
            som Moderaterna vid några tillfällen föreslagit, riskerar man
            att förstöra Sveriges mest avancerade forsknings- och utbildningsmiljöer.
            Universitetssjukhusens uppbyggnad som sammanhållna enheter och
            utvecklingsmiljöer för avancerad sjukvård, forskning och utbildning
            ska värnas, inte säljas ut. Ersättningssystem som ensidigt bygger
            på kvantitet och förenklade styckprismodeller riskerar också utarma
            den avancerade sjukvården. Därför vill vi att staten medverkar
            till att det utvecklas nya metoder att mäta kostnader och produktivitet
            i sjukvård som arbetar integrerat med forskning, utveckling och
            utbildning.
          </p>
          <head type="h3" xml:id="i-VexMjKBLGyDw1GPqcBCcrP">
            Stärk möjligheterna till klinisk forskning och kliniska prövningar
          </head>
          <p xml:id="i-N1HYoDVczb3HuUCWx4cKpZ">
            En stark klinisk forskning är förutsättningen för en kunskapsstyrd
            hälso- och sjukvård med hög kvalitet. Den kliniska forskningen
            är länken mellan laboratoriet och patienten och garantin för att
            ny kunskap snabbt kommer vården till del och att kunskap därifrån
            förs in i forskningen.
          </p>
          <p xml:id="i-HsyBm8B7N2jFhJKRuLLgKw">
            Svensk klinisk forskning och kliniska prövningar har länge varit
            internationellt framstående och spelat en viktig roll för utvecklingen
            av en högkvalitativ vård och för framväxten av en framgångsrik
            läkemedels- och medicinteknikindustri i Sverige. Det finns också
            en stor framtida utvecklingspotential och tillväxtkraft inom detta
            område, i form av såväl utveckling av själva forskningsområdet
            som tillämpningar i form av nya varor och tjänster. Det är därför
            viktigt att en positiv utveckling säkras för att tillförsäkra
            tillgång till vård av högsta kvalitet i Sverige.
          </p>
          <head type="h3" xml:id="i-KNM2TvApbeXWczzZhR8h1c">
            Nationella kvalitetsregister
          </head>
          <p xml:id="i-NhtQJeoyCXyuYGmsF6djzY">
            En förutsättning för att Sverige ska kunna konkurrera med världens
            alla stora länder när det gäller hälso- och sjukvård och klinisk
            forskning är att vi utvecklar och använder de fördelar som vi
            har jämfört med andra länder. Det finns ett område där svensk
            hälso- och sjukvård och medicinsk forskning har unika konkurrensfördelar.
            Personnummer, heltäckande befolknings- och hälsodataregister samt
            nationella kvalitetsregister av hög kvalitet ger oss förutsättningar
            för att följa upp patienterna och därigenom utveckla vården och
            bedriva forskning som de flesta länder utanför Norden saknar.
          </p>
          <p xml:id="i-AfaitFpxh8YnzwNyLRjSA9">
            Sverige är det land i världen som kommit längst med att utveckla
            kvalitetsregister. Alla nationella kvalitetsregister innehåller
            personbundna uppgifter om problem/diagnos, behandling och resultat.
            När ett register är fullt utbyggt blir det möjligt att följa upp
            vad som utförs i sjukvården för alla patienter i landet på det
            område registret omfattar. Det är naturligtvis också möjligt att
            följa upp vad enskilda landsting, sjukhus eller kliniker åstadkommer.
            Kvalitetsregistren möjliggör lärande och ständigt förbättringsarbete.
          </p>
          <p xml:id="i-7wCkq8HUZMzoSuojpcqB8o">
            Kraven på industrin att följa upp effekterna av sina läkemedel
            eller medicin-tekniska produkter ökar och förutsättningarna att
            göra sådana uppföljningsstudier är särskilt goda i Sverige tack
            vare registren. Den nationella översynen av kvalitetsregister
            som kom förra året redovisade att Boston Consulting Group uppskattat
            att investeringar i kvalitetsregistren kan ge tiofalt igen i bland
            annat minskade sjukvårdskostnader, men också att investeringar
            i forskning och utveckling i högre utsträckning förläggs till
            Sverige.
          </p>
          <p xml:id="i-K1WQqoVfyo8cGESr5tcf3Q">
            Hittills har kvalitetsregistren använts i relativt liten grad
            för klinisk forskning, men de forskningsresultat som har tagits
            fram har varit livsviktiga för patienterna. I den översyn av kvalitetsregistren
            som har gjorts bedöms att den vetenskapliga produktionen från
            kvalitetsregistren kan öka med 510 gånger. Här finns också stora
            möjligheter att attrahera internationellt forskningssamarbete.
          </p>
          <p xml:id="i-Ax42FeCz36MMBrpkauFsmW">
            Det behövs nationellt stöd och en organiserad samverkan mellan
            staten, sjukvårdshuvudmännen, forskningen och industrin för att
            alla register ska få tillräcklig finansiering, kvalitet, göras
            öppna och tillgängliga och användas i forskningssammanhang.
          </p>
          <p xml:id="i-Ww3ZSNvKfdTvHjV5r986LA">
            Den översyn av kvalitetsregistren som gjordes 2010 pekar på att
            det behövs bland annat en mer effektiv datainsamling till registren
            och en starkare nationell styrning av infrastrukturen. I dag finns
            problem med att vissa uppgifter dubbelregistreras i journalsystemen
            och kvalitetsregistren, vilket kan lösas genom att integrera strukturerade
            kvalitetsregister och nuvarande journalsystem.
          </p>
          <head type="h3" xml:id="i-YS6vCS1Jhjxhqek5WDwUd9">
            Samverkan hälso- och sjukvård, universitet och industri
          </head>
          <p xml:id="i-8tt1PkEsoRHzNef7Hc7u2C">
            Ska Sverige kunna fortsätta att vara ett attraktivt land för
            forskning inom medicin, medicinteknik och läkemedel krävs mer
            av samordning och långsiktig samverkan mellan sjukvården, universiteten
            och industrin. Den samlade medicinska forskningen har stor betydelse
            för vården. Samverkan mellan grundforskning, tillämpad forskning
            och utveckling av nya produkter bidrar till att nya rön och innovationer
            snabbare når patienterna och att personalen i vården får möjlighet
            till utveckling och förnyelse. Vi är övertygade om att det finns
            stor potential såväl för industrin som för vården för ett nära
            samarbete.
          </p>
          <p xml:id="i-QzNLXsNySh68KgiMNmZ39w">
            Vi vill därför att staten tar initiativ till en bred överenskommelse
            mellan parterna (statenlandstingenindustrin) om forskningens roll
            och villkor i vården samt vilket åtagande och ansvar varje part
            ska ha. Överenskommelsen ska medverka till att det upprättas en
            struktur som möjliggör forskning och klinisk forskning som en
            del av vårdens vardag. Målet bör vara att överenskommelsen ska
            vara långsiktig. Ytterst handlar det om patientnytta, att med
            en långsiktig samverkan skapa förutsättningar för ökad hälsa och
            bättre vård.
          </p>
          <p xml:id="i-SejQzRLsv2R4QuyXf7Kobj">
            Vi vill att forsknings- och innovationsinsatserna ska gå hand
            i hand med en framåtsyftande näringspolitik, som ska främja samspelet
            mellan den konkurrenskraftiga industrin och tjänstesektorn i hela
            landet. Svenska företag möts av en allt hårdare internationell
            konkurrens, i synnerhet växer utmaningarna från de nya tillväxtekonomierna.
            Vi är övertygade om att Sverige inte ska möta denna konkurrens
            med lägre löner eller försämrade arbetsvillkor. För att stå starka
            i framtiden måste vi ha strategier för att det svenska näringslivet
            ska konkurrera med hög kompetens och goda arbetsvillkor. Här fyller
            nya former för strategisk samverkan en viktig roll för omställning
            av industrin så att den förblir konkurrenskraftig.
          </p>
          <p xml:id="i-XY5HpzpGJ8pBoKg8WWeM1f">
            Strategisk samverkan är ett uttryck för näringslivets behov av
            framgångsrika forskningsinsatser och riskkapital. I nära dialog
            med representanter från exempelvis läkemedels- och bioteknikbranschen
            och tjänstesektorn vill vi bygga upp ett program för strategisk
            samverkan för Life Science-området för att möta de behov som finns
            idag och i framtiden. Detta innebär ett nationellt program för
            att Sverige åter ska bli en absolut toppnation inom ett av de
            viktigaste och mest kunskapsintensiva forskningsområden som är
            det medicinska. Länder som Storbritannien har inlett samarbeten
            kring de medicinska områdena genom innovationskluster, och som
            senare lett till samlade åtgärdsprogram för företag inom läkemedels-,
            bioteknik- samt medicinteknikindustrin. Genom att kraftsamla den
            svenska sjukvården i ett samarbete med universiteten och näringslivet
            skapar vi konkurrensfördelar för den framväxande hälsosektorn
            samt stärker den svenska konkurrenskraften för framtidens jobb.
          </p>
          <head type="h1" xml:id="i-RKZ1kJ24qStddHsJNZh8LB">
            Jämställdhet och genusforskning
          </head>
          <p xml:id="i-4RgcuyYodx9TWLVQvhGh1i">
            Det är ett faktum att kvinnor fortfarande har svårare än män
            att göra akademisk karriär och meritera sig till de högsta tjänsterna.
            Kvinnor försvinner gradvis ur akademin efter grundutbildningen
            och upp till utnämning och befordran till professor. Idag är bara
            var femte professor kvinna och inom flera vetenskapsområden står
            utvecklingen still, eller går till och med bakåt. Det är ett brott
            mot de värden forskningssamhället bör bygga på. Högskoleverket
            beräknar att 31 procent av professorerna är kvinnor år 2030, givet
            att andelen kvinnor bland nyanställda professorer ökar i samma
            takt som under åren 19952006. För att nå en jämställd situation
            måste andelen nyutnämnda kvinnor och män vara ungefär lika; där
            är vi långt ifrån i dagsläget. Vi är inte främmande för att införa
            en form av ekonomisk sanktion mot de lärosäten som inte gör tillräckliga
            ansträngningar för att uppnå de mål för andelen professorer av
            underrepresenterat kön som staten angivit. Vi vill också införa
            en jämställdhetsbonus som ska utgå till lärosäten där jämställdheten,
            både kvantitativt och kvalitativt sett, efter systematisk utvärdering
            bedöms vara påtagligt god respektive ha påtagligt förbättrats.
          </p>
          <p xml:id="i-MfqafW4RFugiGUCCFgWuHr">
            Vi socialdemokrater anser att genusforsk­ning är ett strategiskt
            viktigt forskningsområde, eftersom vi anser att de strukturer
            som är kopplade till kön behöver synliggöras. Dessa könsstrukturer
            finns inom alla samhällssektorer och påverkar oss alla. För att
            genusforskningen ska kunna bli fortsatt framgångsrik krävs lång­siktighet.
            Vi anser att den borgerliga regeringen i allt för ringa grad uppmärksammar
            genusforskningens strategiska betydelse.
          </p>
          <p xml:id="i-Buxvu8bwUpXxCRz9AnyUf3">
            Jämställdhet måste inom forskningsfinansieringen beaktas i större
            utsträckning än vad som är fallet idag. Instruktionerna till de
            tre forskningsråden, VR, FAS, Formas samt Vinnova, bör därför
            ses över i syfte att förstärka deras uppdrag avseende jämställdhet.
            De bör alla främja jämställdhet inom sitt verksamhetsområde, sträva
            efter jämn könsfördelning i beredningsorganisationen, säkerställa
            att det i beredningsorganisationen finns kompetens rörande genus-
            och jämställdhetsforskning, verka för att genusperspektiv får
            genomslag i forskning och utveckling samt rapportera i vilken
            utsträckning hänsyn tagits till könsspecifika förhållanden inom
            myndighetens ämnesområde. Forskningsråden och Vinnova bör ges
            ett uppdrag att ur ett jämställdhetsperspektiv se över processen
            för fördelning av medel för excellenssatsningar, satsningar på
            starka forskningsmiljöer och motsvarande.
          </p>
          <head type="h1" xml:id="i-CbFFn2jaLHPURFgyrrBNr7">
            Miljöforskning
          </head>
          <p xml:id="i-Nj66jA9fgevFmN5QYHcW3G">
            Svensk forskning kring miljöproblem är mycket framgångsrik världen
            över. Ett viktigt tecken på det är att flera svenska forskare
            har inbjudits att delta i FN:s forskarpanel för klimatförändringar,
            IPCC. Det är viktigt att framhålla att miljöforskning är tvärvetenskaplig.
            I till exempel klimatfrågan behövs både naturvetenskaplig forskning
            för att fastställa utsläppsscenarier, meteorologiska effekter,
            klimatkänslighet etcetera och samhällsvetenskaplig forskning för
            att diskutera ekonomiska styrmedel, lagstiftningsproblematik,
            interdisciplinära studier av effektiva riskreducerande åtgärder
            och anpassningsåtgärder, flaskhalsforskning, fokus på komplexa
            system etccetera. Men det behövs också konkret teknisk forskning
            och utveckling för att utveckla bland annat nya energisystem,
            ny energisnål teknik och batteriforskning.
          </p>
          <p xml:id="i-TL5Gdweq9V6BxAdSDV1pqF">
            Faktum är att den klimatomställning som nu görs i samhället är
            beroende av en stark forskning kring åtgärder och effekter. Vi
            behöver skynda på utvecklingen av förnybara fordonsbränslen. Utvecklingen
            av effektivare tillverkning av biogas och etanol har gått framåt
            i Sverige och den utvecklingen måste fortsätta liksom utvecklingen
            av elektrifierade fordon och hybridsystem.
          </p>
          <p xml:id="i-QgJiJNhhShAXPjSaqF8CtG">
            Den andra stora miljöfrågan är biologisk mångfald. De ekosystem
            som mänskligheten är beroende av för produktion av mat, vatten
            och ren luft står och faller med artrikedomen. När FN gav ut rapporten
            The Economics of Ecosystem and Biodiversity (TEEB) som visade
            att den biologiska mångfalden även kan ses ur ett nationalekonomiskt
            perspektiv så har forskningen om biologisk mångfald också breddats
            till att blir mer tvärvetenskaplig. Men självklart återstår mycket
            grundläggande naturvetenskaplig och ekologisk forskning för att
            förstå hur ekosystemen påverkar oss när dess motståndskraft minskar
            på grund av utarmning av artrikedomen. Begreppet resiliens får
            en allt starkare innebörd när forskningen om den biologiska mångfalden
            och ekologin kopplas till forskningen om klimatförändringarna.
          </p>
          <p xml:id="i-NRWcZhBB3TrtpqSHyn3Bom">
            Kemikaliespridningen och det mycket stora antal kemikalier som
            vi sprider omkring oss innebär en ökad risk och ställer krav på
            ny forskning kring kemikalier och dess effekter. Idag ökar kunskapen
            ständigt kring de kombinationseffekter av olika kemikalier som
            tidigare var okända. De hormonstörande kemikalierna har också
            uppmärksammats och här behövs ny forskning för att klarlägga riskerna
            och påverkan på den mänskliga reproduktionen. Genom olika produkter
            sprids i dag kemikalier över hela världen trots att kunskapsläget
            ibland brister. Vi vill inrätta en mellanstatlig kemikaliepanel
            i likhet med FN:s klimatpanel. Det behövs för att beslutsfattare
            världen över ska få ett bättre kunskapsunderlag. Panelen ska bestå
            av oberoende forskare som kan arbeta med alla aspekter av kemikalier
            och deras betydelse för människor och miljö.
          </p>
          <p xml:id="i-KLALHtQX6co3XK5EpBu4eT">
            Havsmiljöutredningen, tillsatt av den tidigare socialdemokratiska
            regeringen, föreslog i sitt slutbetänkande en kraftfullt utökad
            forskningsinsats för att komma till rätta med de allvarliga havsmiljöproblemen.
            En havsmiljöforskning kan omfatta en rad olika områden och ge
            betydelsefullt stöd i vår strävan att uppnå de nationella miljökvalitetsmålen
            för havsmiljön.
          </p>
          <head type="h1" xml:id="i-StQVQQ5fhko85JmaNU6Zoj">
            Arbetslivs- och arbetsmiljöforskning
          </head>
          <p xml:id="i-TmQ8Exy3bmANCyenDguKyQ">
            Vi har varit starkt kritiska till regeringens nedläggning av
            Arbetslivsinstitutet (ALI) samt hur regeringen har skött nedläggningen.
            Vid nedläggningen borde regeringen ha analyserat och säkerställt
            hur inledda forskningsprojekt och utbildningar skulle kunna slutföras.
          </p>
          <p xml:id="i-TLr3SwX7nd4zvdxNiYAL6P">
            Arbetslivsinstitutet har bedrivit världsledande forskning inom
            en mängd arbetsrelaterade områden, vilket har spelat en stor roll
            för att få fram modeller för en god arbetsmiljö. ALI har även
            bedrivit forskning om hur ohälsa kopplad till dålig arbetsmiljö
            kan förebyggas. Avvecklingen av ALI innebär att den arbetsrelaterade
            forskningen nu snabbt nedmonteras och ett stort kunskapskapital
            har gått till spillo. Sverige och Portugal är numera de enda EU-länderna
            utan ett arbetslivsinstitut. Regeringens senaste forskningspolitiska
            proposition säkerställde inte forskningen om arbetslivet. Den
            ersätter inte alls de förlorade resurser som försvann vid nedläggningen
            av Arbetslivsinstitutet. Att arbetslivsforskningen inte ges tillräckliga
            anslag kan bli ett kvitto på att den borgerliga regeringens nedskärningar
            i välfärdssystemen kommer att bli svårare att utvärdera.
          </p>
          <p xml:id="i-TTNAVFruVRCgvgA2D4MEDh">
            Konsekvensen blir att vi kommer att sakna en överblick av läget
            och utvecklingen i arbetslivet. Det kommer att drabba människors
            arbetsmiljö när den kunskapsutveckling genom forskning som skulle
            kunna ge dem ett bättre arbetsliv inte kan fortsätta. Vardagens
            tunga problem i arbetslivet kräver en flervetenskaplig forskning
            i nära samverkan med arbetsmarknadens parter. Svensk arbetslivsforskning
            har haft förmågan att skapa värden för samhället, företagen och
            individen. Regeringens förslag till finansiering av arbetslivsforskning
            är otillräckligt. Vi ser enskilda lärosätens möjlighet att prioritera
            tvärvetenskap och arbetslivsforskning som en av de utvägar som
            nu måste till för att återupprätta arbetslivsforskningen. Inom
            ramen för de ökande anslagen till universitet, högskolor och forskningsråd
            bör detta vara möjligt. En översyn av möjliga framtida strukturer
            bör göras.
          </p>
          <head type="h1" xml:id="i-BTVX8Lwkm2mut98peFbrpF">
            Humaniora och samhällsvetenskap
          </head>
          <p xml:id="i-BJUAcmD8WUddwYdbmm4mtK">
            Humanioras och samhällsvetenskapernas insikter och färdigheter
            genomsyrar samhällets alla verksamheter. Därför är satsningar
            på humaniora och samhällsvetenskap fundamentalt för samhällets
            utveckling. Det gäller inte minst demokratin. Statsvetenskaplig
            forskning ger oss kunskap om hur människors preferenser mest rättvisande
            kan omvandlas i politiska beslut och hur alla grupper i samhället
            kan inkluderas. Juridisk forskning, för att ta ett annat exempel,
            utvecklar lagar och rättväsende så att rättssäkerheten kan stärkas.
            Men humaniora och samhällsvetenskap är också avgörande i en modern
            ekonomi. Forskning om människors beteende ger lärdomar som behövs
            för såväl utvecklingen av vården och omsorgen som innovationer
            inom tjänstesektorn och varuproduktionen. Språkforskarnas bidrag
            till kommunikationen och historikernas perspektiv kan användas
            och används inom alla samhällssektorer.
          </p>
          <p xml:id="i-NEoF8zLiRvvUkDkDvjG6E8">
            Människors möjligheter att förstå skeenden, utvecklas tillsammans
            och tillägna sig konsekvenserna av globaliseringen ökar med god
            samhällsvetenskaplig och humanistisk forskning. Konstens betydelse
            och påverkan i samhällsutvecklingen ska inte underskattas och
            om detta ska vi också kunna forska.
          </p>
          <p xml:id="i-M4idHp5WZhBhjwrxbi5B8C">
            Humaniora och samhällsvetenskap drar ofta det kortaste strået
            då dess betydelse för kommersialisering och utveckling av nya
            tjänster och varor underskattas, vilket ger att dessa vetenskapsområden
            inte kan attrahera samma omfattning av externa medel. Staten måste
            alltid ha ett särskilt ansvar att värna och utveckla de forskningsområden
            som inte på samma sätt som andra är kommersialiserbara eller på
            andra sätt kan attrahera externa medel.
          </p>
          <head type="h1" xml:id="i-74JYRTrrLToSkKQtVtzKL5">
            Utbildningsvetenskaplig forskning ska stärka skolans kunskapsuppdrag
          </head>
          <p xml:id="i-Wt6vknvivz36HXHxmqzkdx">
            För att Sverige ska ha en högkvalitativ förskola, skola och vuxenutbildning
            krävs också att undervisningen och de pedagogiska metoderna står
            på solid vetenskaplig grund. En stärkt utbildningsvetenskaplig
            forskning av högsta vetenskapliga kvalitet har därför en stor
            strategisk betydelse. Den utbildningsvetenskapliga forskningen
            ska bedrivas i nära anslutning till lärarutbildningen och svara
            mot behov inom lärarutbildningen och den pedagogiska yrkesverksamheten.
          </p>
          <p xml:id="i-B9xhFC8Uc86Gi2BwNYCb9d">
            Vi kan konstatera att lärarutbildningen jämfört med andra högskoleutbildningar
            fortfarande har alldeles för få disputerade lärare. Vi menar också
            att den praxisnära forskningen med relevans för lärares yrkesverksamhet
            och förskolans, skolans och vuxenutbildningens behov fortfarande
            har för liten omfattning. Det fordras mer forskning som utvecklar
            användbar kunskap för skolans verksamma. Därigenom kan såväl kvaliteten
            som effektiviteten i lärares arbete öka.
          </p>
          <p xml:id="i-GKqgyu4GBqyE7o9ZYj5ETp">
            Vi anser att behovet av utbildningsvetenskaplig grundforskning
            och tillämpad forskning är stort. Därför vill vi att utbildningsvetenskaplig
            forskning ska utvecklas, både i omfång och i kunskapsöverföringen
            från forskning till verksamhet. Ska den politiska nivån och myndigheter
            kunna göra rätt prioriteringar måste problembilden och effektiviteten
            i olika åtgärder vara dokumenterad och styrkt. För att utveckla
            svensk förskola, skola och vuxenutbildning och den pedagogiska
            yrkesverksamheten krävs mer av utbildningsvetenskaplig forskning
            som utvecklar ett mer gediget vetenskapligt förhållningssätt bland
            såväl lärarstuderande och lärarutbildare som lärare och pedagoger.
            Fler yrkesverksamma lärare bör också ges möjlighet till egen forskning
            som en del av eller parallellt med eget arbete.
          </p>
          <p xml:id="i-A7kBpixYG5XmAUrX25hp94">
            En utbildningsvetenskaplig forskning av högsta vetenskapliga
            kvalitet ska ha såväl en tvärvetenskaplig profil som en disciplinär
            profil. Båda riktningarna är nödvändiga för att ta fram ny kunskap.
            Vi anser också att samverkan och forskarutbyte på internationell
            nivå är prioriterat och bör öka.
          </p>
          <p xml:id="i-LFkWh4pucvD5FJDP6Pr4ZU">
            Våren 2011 ställde sig ett enigt utbildningsutskott bakom ett
            yrkande från oss socialdemokrater, ett yrkande som säger att skolforskningen
            behöver utvecklas. Ett enigt utskott anser att regeringen bör
            vidta åtgärder så att de forskningsinstitutioner som bedriver
            skolforskning får en förstärkt och förtydligad samverkansuppgift
            för att garantera att nya forskningsresultat verkligen vidareförmedlas
            till dem som är verksamma i skolan och att kunskaperna omsätts
            i praktiken. Vidare säger utbildningsutskottet att fler yrkesverksamma
            lärare bör ges möjlighet till egen forskning som en del av eller
            parallellt med ett eget arbete (UbU12).
          </p>
        </div>
        <div type="motSignatures">
          <list>
            <item xml:id="i-ESAhrcvNvBq1ZcaH6LeCEn">
              Mikael Damberg (S)
            </item>
            <item xml:id="i-FdBU3S3A3WeLRipBSQFZzb">
              Louise Malmström (S)
            </item>
            <item xml:id="i-LLof4ffiV3Tf1RfQAsYUSd">
              Håkan Bergman (S)
            </item>
            <item xml:id="i-Gt49pEZXMtPtPrEAZuxKeA">
              Caroline Helmersson Olsson (S)
            </item>
            <item xml:id="i-CHstQ6cG4fWrhLrHwZxbDp">
              Thomas Strand (S)
            </item>
            <item xml:id="i-RrsdsYUXJi54MmkrTUDvbW">
              Gunilla Svantorp (S)
            </item>
            <item xml:id="i-LmQeBS29mDcUHQ8CtHiS7P">
              Adnan Dibrani (S)
            </item>
          </list>
        </div>
      </div>
    </body>
  </text>
</TEI>
