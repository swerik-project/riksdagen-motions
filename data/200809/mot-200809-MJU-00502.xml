<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-MJU-00502">
  <teiHeader>
    <fileDesc>
      <titleStmt>
        <title>Åtgärder för biologisk mångfald</title>
        <author corresp="i-UFTZBKNRWWLXUXAtcCcVfH">av Tina Ehn m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Åtgärder för biologisk mångfald</title>
          <idno type="rdwebb">GW02MJ502</idno>
          <rs type="number">MJ502</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/GW02MJ502/text</ref>
          <ref type="dokument_url_html">http://data.riksdagen.se/dokument/GW02MJ502</ref>
          <ref type="dokumentstatus_url_xml">http://data.riksdagen.se/dokumentstatus/GW02MJ502</ref>
          <ref type="doc">http://data.riksdagen.se/fil/C9803CD5-4E09-4D30-B11B-0EE7973D1CF6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-5QNmudGpnjjRJCTYzakn9H</idno>
            <name>Karin Svensson Smith</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-TvL4srHj34wNRofByVgTs9" type="signed"/>
        <correspContext corresp="i-TvL4srHj34wNRofByVgTs9">
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-5QNmudGpnjjRJCTYzakn9H"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-WG11xmCpAW9nyyXv1sJFAK"/>
        </correspContext>
        <correspAction xml:id="i-HT7vkYa5yJK54HVjZtDaWY" type="numbering">
          <date when="2008-10-09"/>
        </correspAction>
        <correspAction xml:id="i-EfureNTwpEQL5S7sjKeQ8J" type="submission">
          <date when="2008-10-07"/>
        </correspAction>
        <correspAction xml:id="i-8tSYgTDVxgb2JyQBycdMYB" type="transfer">
          <date when="2008-10-07"/>
        </correspAction>
        <correspAction xml:id="i-PjrtcQxzMtLexdeZqd7axf" type="assigned"/>
        <correspContext corresp="i-PjrtcQxzMtLexdeZqd7axf">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-QJdf3QzpP3t83pggFvmAeZ">
            Sammanfattning
          </head>
          <p xml:id="i-AGhXAEQi9Yco9VZqzUK9vX">
            Bevarad biologisk mångfald är en förutsättning för ekosystemens
            funktion, som i sin tur är grunden för mänskligt liv och välbefinnande.
            Sverige ser ut att misslyckas med sitt åtagande att hejda förlusten
            av biologisk mångfald till 2010. Det kan få svåröverskådliga och
            irreversibla negativa konsekvenser. Det är angeläget att intensifiera
            arbetet för att hejda förlusten av biologisk mångfald. Miljömålsrådets
            rapport Nu är det bråttom!, och särskilt hushållningsstrategin,
            är en god grund för detta. Strategin och åtgärdsförslagen bör
            omsättas i politiska beslut snarast. Det behövs större hänsyn
            till konsekvenser för biologisk mångfald vid samhällsplaneringen,
            hanteringen av miljögifter, jordbruket, skogsbruket, fisket, skötseln
            av våra vattendrag och rovdjursförvaltningen. Regeringspolitiken
            bör också ta större hänsyn till vår påverkan på biologisk mångfald
            i utlandet.
          </p>
        </div>
        <div type="motProposal" subtype="förslag">
          <head xml:id="i-L4XyCgRYxJZZ5wVHxvJvU3">
            Förslag till riksdagsbeslut
          </head>
          <list style="ol">
            <item xml:id="i-P3hY9mZFXVdww9VcngLxoy">
              Riksdagen tillkännager för regeringen som sin mening vad som
              anförs i motionen om att regeringen skyndsamt ska återkomma med
              en proposition baserad på Miljömålsrådets rapport.
            </item>
            <item xml:id="i-GSMQP4szWCscNXfbD1JniN">
              Riksdagen tillkännager för regeringen som sin mening vad som
              anförs i motionen om att regeringen bör tydliggöra ansvaret för
              miljömålen i de statliga bolagens ägardirektiv. 1
            </item>
            <item xml:id="i-RLEAWXv115e4Z3b2j1fmMv">
              Riksdagen tillkännager för regeringen som sin mening vad som
              anförs i motionen om att regeringen i berörda myndigheters regleringsbrev
              bör införa krav på återrapportering om miljömålen.
            </item>
            <item xml:id="i-4djG7etRXRBQiavuBhok3V">
              Riksdagen tillkännager för regeringen som sin mening vad som
              anförs i motionen om att regeringen bör komplettera 15 § kommittéförordningen
              med krav på en beskrivning av konsekvenserna för miljömålsuppfyllelsen.
            </item>
            <item xml:id="i-MyuyRVPkZYTiavWrSM9ZXr">
              Riksdagen tillkännager för regeringen som sin mening vad som
              anförs i motionen om att regeringen bör utreda en ändring av miljöbalken
              och andra relevanta regelverk för att komplettera med krav på
              redovisning av konsekvenser för miljömålen.
            </item>
            <item xml:id="i-9gXUNAqf3w8MVLzfJWyaHp">
              Riksdagen tillkännager för regeringen som sin mening vad som
              anförs i motionen om att regeringen bör verka för ökad spridning
              av kunskap om biologisk mångfald och dess betydelse, både i och
              utanför skolan.
            </item>
            <item xml:id="i-K68gjiTnfHvjFrah2yyLjm">
              Riksdagen tillkännager för regeringen som sin mening vad som
              anförs i motionen om att regeringen bör ta fram och genomföra
              en utvecklingsplan för att öka hänsynen till miljömålen i samhällsplaneringen,
              i enlighet med Miljömålsrådets förslag.
            </item>
            <item xml:id="i-EqdauZwWkX9WHP9vANwFx2">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag åt verk som
              arbetar med infrastrukturfrågor att ge hänsyn till biologisk mångfald
              ökad tyngd i sin verksamhet. 2
            </item>
            <item xml:id="i-Kx2oPQC91CzfY6Pu8gVubL">
              Riksdagen tillkännager för regeringen som sin mening vad som
              anförs i motionen om att regeringen bör genomföra åtgärder för
              att ge kommunerna ökade möjligheter att ställa krav på hänsyn
              till biologisk mångfald vid marköverlåtelser. 3
            </item>
            <item xml:id="i-Ukovrqgb3vNxpu4okc2zYD">
              Riksdagen tillkännager för regeringen som sin mening vad som
              anförs i motionen om att regeringen bör ge länsstyrelserna ett
              tydligare ansvar för att arbeta med ökad hänsyn till biologisk
              mångfald och andra miljöfrågor vid samhällsplaneringen. 3
            </item>
            <item xml:id="i-ELiN4H3fWTdvqXzLMj8BhD">
              Riksdagen tillkännager för regeringen som sin mening vad som
              anförs i motionen om att regeringen bör ge länsstyrelserna i uppdrag
              att förbättra samrådet med kommunerna i samband med PBL. 3
            </item>
            <item xml:id="i-7p5B3vKnyZdvuvhbaYTzj7">
              Riksdagen tillkännager för regeringen som sin mening vad som
              anförs i motionen om att regeringen bör utreda hur miljöbalken
              och andra berörda regelverk kan kompletteras med krav på att sökanden/anmälaren
              ska redovisa hur ett planerat projekt eller plan förhåller sig
              till de nationella miljömålen.
            </item>
            <item xml:id="i-BPuBJ4sWjGcCVLeKbLRb7P">
              Riksdagen tillkännager för regeringen som sin mening vad som
              anförs i motionen om att regeringen bör utreda möjligheterna för
              kommunerna att få ersättning för merkostnader orsakade av kemikalier
              från textilier, enligt principen att förorenaren betalar.
            </item>
            <item xml:id="i-PNrsRyEvxZTqUjPoFDdx4A">
              Riksdagen tillkännager för regeringen som sin mening vad som
              anförs i motionen om att regelverk bör ses över för att stimulera
              alternativ till trakthyggesbruk samt att existerande kontinuitetsskogar
              inte bör brukas med trakthyggesbruk efter 2010.
            </item>
            <item xml:id="i-XSP486sVjZe5KHXMC5so6R">
              Riksdagen tillkännager för regeringen som sin mening vad som
              anförs i motionen om att regeringen bör genomföra en översyn av
              FSC.
            </item>
            <item xml:id="i-Nd7zFe1WiVwTmQco8HvhRW">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till Skogsstyrelsen
              att precisera kraven på generell natur- och kulturhänsyn vid skogsbruk.
            </item>
            <item xml:id="i-8mnAzbT9wMNrVqfZgqpCZ3">
              Riksdagen tillkännager för regeringen som sin mening vad som
              anförs i motionen om att regeringen bör ge Jordbruksverket i uppdrag
              att se över behovet av precisering av miljöbalkens allmänna hänsynsregler
              för jordbruket.
            </item>
            <item xml:id="i-6EEHBKHzxbvZLQKPbWdGv4">
              Riksdagen tillkännager för regeringen som sin mening vad som
              anförs i motionen om att regeringen bör ha förbättringar för miljön
              som biologisk mångfald som en överordnad princip vid förhandlingar
              om förändringar av EU:s jordbrukspolitik.
            </item>
            <item xml:id="i-3VcwamBgKYsaoiHbTGfbbX">
              Riksdagen tillkännager för regeringen som sin mening vad som
              anförs i motionen om att regeringen bör verka för bevarad mångfald
              inom kulturväxter och husdjur.
            </item>
            <item xml:id="i-4iekVv2zMMVmaGAw6AUKPW">
              Riksdagen tillkännager för regeringen som sin mening vad som
              anförs i motionen om att regeringen av hänsyn till konsekvenserna
              för biologisk mångfald bör motsätta sig godkännande av nya genmodifierande
              organismer att släppa ut i ekosystemen.
            </item>
            <item xml:id="i-GD8DDorDTf8tX6TGJjV86n">
              Riksdagen begär att regeringen nationellt och inom EU verkar
              för en uttrycklig rätt för kommuner och regioner att bli GMO-fria
              zoner.
            </item>
            <item xml:id="i-15cCPFcZ2WYxJW1hdWquQ6">
              Riksdagen tillkännager för regeringen som sin mening vad som
              anförs i motionen om att man vid den förestående omfördelningen
              av pengarna inom landsbygdsprogrammet påtagligt bör öka stödet
              till åtgärder för att bevara biologisk mångfald i jordbruket.
            </item>
            <item xml:id="i-HUXBS6siqUhwCr32Q4hzT7">
              Riksdagen tillkännager för regeringen som sin mening vad som
              anförs i motionen om att regeringen bör ha ekosystemansatsen och
              förbättringar för den biologiska mångfalden i havet som den överordnade
              principen vid förhandlingar om förändringar av EU:s fiskepolitik.
            </item>
            <item xml:id="i-HfWMMDKnW86y4fusgpupzQ">
              Riksdagen tillkännager för regeringen som sin mening vad som
              anförs i motionen om att Sveriges linje i de internationella förhandlingarna
              angående fiskekvoter ska vara i enlighet med den biologiska rådgivningen
              från Ices.
            </item>
            <item xml:id="i-7Q8Pu7yM6UXKWDbc9xAuh3">
              Riksdagen tillkännager för regeringen som sin mening vad som
              anförs i motionen om att regeringen bör införa ett förbud mot
              utkast i svenskt fiske och verka för ett sådant förbud i hela
              EU.
            </item>
            <item xml:id="i-KZdkvRBNs7bgYg7DLBh5SB">
              Riksdagen tillkännager för regeringen som sin mening vad som
              anförs i motionen om att fiskare som använder för biologisk mångfald
              skonsammare fiskemetoder bör prioriteras vid fördelning av fiskekvoter.
            </item>
            <item xml:id="i-MMb4uom8mRvdyiMxKqMXdA">
              Riksdagen tillkännager för regeringen som sin mening vad som
              anförs i motionen om att reglerna för elcertifikatssystem ändras
              så att ny utbyggnad av vattenkraft inte ska få certifikatsstöd.
              1
            </item>
            <item xml:id="i-ASc33rNj6tnUCepu9KUK3B">
              Riksdagen tillkännager för regeringen som sin mening vad som
              anförs i motionen om att regeringen bör säkerställa att det tas
              fram planer för att ta bort vandringshinder för fisk i vattendrag.
              3
            </item>
            <item xml:id="i-7a4a4MnTaKFXH4CXetrKN4">
              Riksdagen tillkännager för regeringen som sin mening vad som
              anförs i motionen om att regeringen bör ge rovdjurens roll i ekosystemet
              ökad vikt i rovdjursförvaltningen.
            </item>
            <item xml:id="i-H6SzTUjQhcLpFkvhoo6qWX">
              Riksdagen tillkännager för regeringen som sin mening vad som
              anförs i motionen om att regeringen inom EU bör verka för att
              hållbarhetskriterier som beaktar biologisk mångfald tas fram för
              fossila drivmedel. 2
            </item>
            <item xml:id="i-2Txi166dRzWZZKyXhsymTi">
              Riksdagen tillkännager för regeringen som sin mening vad som
              anförs i motionen om att Sverige behöver en strategi för att minska
              bidraget från våra konsumtions- och produktionsmönster till förlusten
              av biologisk mångfald utanför landet.
            </item>
            <item xml:id="i-J3Kdq5yyVgMTMKNdY8kB4y">
              Riksdagen tillkännager för regeringen som sin mening vad som
              anförs i motionen om att regeringen bör verka för att hänsyn till
              konsekvenser för biologisk mångfald får ökad tyngd i biståndet.
              4
            </item>
          </list>
          <p xml:id="i-X96VNpkYYadrQW88Qy3hS8">
            1 Yrkandena 2 och 27 hänvisade till NU.
          </p>
          <p xml:id="i-9fHjvcrexjDpr2D8SyVx47">
            2 Yrkandena 8 och 30 hänvisade till TU.
          </p>
          <p xml:id="i-5wUFmBkkXtJNF3HaeXvQYT">
            3 Yrkandena 911 och 28 hänvisade till CU.
          </p>
          <p xml:id="i-5YqDtJzfHNqzMi1CsX2iiW">
            4 Yrkande 32 hänvisat till UU.
          </p>
        </div>
        <div type="motContent">
          <head xml:id="i-Qhxu5cf4V7Za8sQyBBmM3P" type="h1">
            Inledning
          </head>
          <p xml:id="i-TszSzf4HjCSzNekk7wBbcE">
            I en tidigare motion har vi utvecklat vår syn på biologisk mångfald
            mer generellt, motion 2007/08:MJ414 Biologisk mångfald. Bevarad
            biologisk mångfald är en förutsättning för ekosystemens funktion,
            som i sin tur är grunden för mänskligt liv och välbefinnande.
            FN:s Global Environment Outlook 4 från oktober 2007 slår fast
            att nedgången i biologisk mångfald och ekosystemtjänster fortsätter
            att vara ett av de stora hoten mot den framtida utvecklingen.
            FN skriver att förlusten av biologisk mångfald fortsätter för
            att nuvarande politiska och ekonomiska system inte lyckats effektivt
            integrera ekosystemvärden.
          </p>
          <p xml:id="i-BrpQLPUWnEUHRQh4JUxNfJ">
            Det globala värdet av ekosystemens tjänster har enligt Miljömålsrådet
            uppskattats till nära nog det dubbla värdet av den globala bruttonationalinkomsten.
            FN:s Millennium Ecosystem Assessment noterar att negativ påverkan
            på den biologiska mångfalden och ekosystemen ofta kan kosta samhället
            mer än den eventuella kortsiktiga nytta som enskilda kan vinna.
            Konsekvenserna kan yttra sig som högre risk för människors hälsa
            eller irreversibla förändringar på ekosystem.
          </p>
          <p xml:id="i-HqB3hyFPBRqFVCKfQPq68J">
            I en opinionsundersökning från Eurobarometer ansåg en överväldigande
            majoritet av EU:s invånare att det är viktigt att bevara den biologiska
            mångfalden. Men det räcker inte för att övertyga beslutsfattare
            att vidta tillräckliga åtgärder för att effektivt hejda förlusten.
          </p>
          <p xml:id="i-976zsTgrRPPinHeVufXUYA">
            Den s.k. Sternrapporten om klimatförändringen och kostnaderna
            för att inte göra något har fått enormt stort genomslag och bidragit
            till en kraftigt ökad vilja hos politiska beslutsfattare att vidta
            åtgärder för att minska utsläpp av växthusgaser.
          </p>
          <p xml:id="i-4h7VFvSi72wFw1mgbujpvV">
            Vid ett möte mellan miljöminstrar från G 8-länderna och fem viktiga
            utvecklingsländer i Tyskland 2007 togs ett initiativ för en studie
            om den biologiska mångfaldens och ekosystemtjänsternas ekonomi
            (The Economics of Ecosystems and Biodiversity, TEEB). Den preliminära
            rapporten, som presenterades i maj 2008, slår fast att ekosystem
            och biologisk mångfald är av enorm betydelse för samhället och
            att det blir allvarliga konsekvenser för människors välbefinnande
            om inte ytterligare åtgärder vidtas för att vända den nuvarande
            tendensen till utarmning av dessa. Rapporten beskriver att de
            senaste årens ökade tryck på matproduktion och matpriser illustrerar
            konsekvensen för samhället av denna förlust av biologisk mångfald
            och ekosystemtjänster.
          </p>
          <p xml:id="i-XHiDzai88njH5vdw9sSwwq">
            I Europeiska miljöbyråns (EEA) årsrapport för 2007 konstateras
            att förlust av biologisk mångfald är direkt kopplat till utarmningen
            av ekosystemtjänster som beskrivs av FN:s Millennium Ecosystem
            Assessment. Hoten mot biologisk mångfald i Europa fortsätter att
            komma från den bebyggda miljöns utvidgning, utbyggnad av infrastruktur,
            försurning, övergödning, ökenspridning, överexploatering, intensifiering
            av jordbruket och igenväxning, utöver klimatförändring.
          </p>
          <p xml:id="i-VF322TvNC3c44SR2qxYmR4">
            Alla tillgängliga rapporter slår fast att det blir svårt för
            Sverige och EU att klara åtagandet att hejda förlusten av biologisk
            mångfald till 2010. Man kan, som nuvarande regering, dra ned tempot
            i skyddsarbetet. Man kan också, som EU-kommissionen, dra slutsatsen
            att arbetet för att nå målen måste intensifieras. Miljöpartiet
            delar EU-kommissionens inställning i detta fall.
          </p>
          <p xml:id="i-Pht8U7MssDXXGoBt6T7MQB">
            På ett principiellt plan finns en stor enighet om att brukande
            av naturen bör ta stora miljöhänsyn och bidra till uppfyllandet
            av miljömålen. I praktiken prioriteras ofta kortsiktig ekonomisk
            vinning av både privata och offentliga aktörer. Det gör att det
            blir svårt att klara vårt åtagande att hejda förlusten av biologisk
            mångfald till år 2010. Eftersom det är ett mål antaget av EU efter
            stora ansträngningar från inte minst svensk sida är det angeläget
            att vi nu åtminstone demonstrerar att vi tar målet på allvar genom
            att intensifiera ansträngningarna att nå målet. Annars undergrävs
            Sveriges trovärdighet på miljöplanet inför det svenska ordförandeskapet
            andra halvåret 2009. Det kan få negativa återverkningar inte bara
            för EU:s arbete för biologisk mångfald utan också för Sveriges
            möjligheter att flytta fram positioner i andra miljöfrågor som
            klimatförändringen.
          </p>
          <p xml:id="i-B1ArJgzwgtXUcHXpGg2sH8">
            Klimatförändringen kommer att utsätta den biologiska mångfalden
            för ökad stress. Vid det informella miljöministermötet i Slovenien
            i april 2008 förklarade t.ex. en inbjuden expert att klimatförändringarna
            sätter i gång en dominoeffekt när arternas förmåga att flytta
            är lägre än takten i klimatförändringen. Samtidigt som klimatförändringen
            ökar behovet av åtgärder för att skydda biologisk mångfald finns
            en risk för att åtgärder för att få fram mer energi från jord-
            och skogsbruket kan ytterligare utarma den biologiska mångfalden.
          </p>
          <head xml:id="i-4m6si95PcYCszRdaJBKuMQ" type="h1">
            Miljömålen
          </head>
          <p xml:id="i-7P7zHVDia4gDDuaJcMCzJc">
            Riksdagen har i full enighet satt som mål att lämna över ett
            samhälle till nästa generation där våra stora miljöproblem är
            omhändertagna. Miljömålssystemet har skapats som motorn i genomförandet.
            För att operationalisera systemet har det övergripande målet delats
            upp i 16 miljökvalitetsmål, som i sin tur har brutits ned i ett
            sjuttiotal del- och etappmål. Målen och delmålen har i sin tur
            brutits ned i regionala och kommunala mål. Miljömålssystemet utgör
            därmed en grund för miljöpolitiken i både centrala myndigheter,
            länsstyrelser och kommuner. Målen kontrolleras årligen och vart
            fjärde år görs en fördjupad utvärdering. Där föreslås justeringar
            av mål och etappmål som kan behövas för att nå det övergripande
            målet samt åtgärder för att nå målen. Miljömålssystemet svarar
            således för strukturen, långsiktigheten, målstyrningen och den
            nödvändiga helhetssynen i svensk miljöpolitik.
          </p>
          <p xml:id="i-Yc2qhaBSJKoyHMJHzAHhvM">
            Flera av de 16 miljökvalitetsmålen som riksdagen har beslutat
            om har kopplingar till biologisk mångfald. Levande sjöar och vattendrag,
            Hav i balans samt levande kust och skärgård, Myllrande våtmarker,
            Levande skogar, Ett rikt odlingslandskap, Ett rikt växt- och djurliv
            alla berör den biologiska mångfalden direkt. Den biologiska mångfalden
            påverkas även av utvecklingen av de andra målen, som Begränsad
            klimatpåverkan, Bara naturlig försurning, Giftfri miljö, Skyddande
            ozonskikt med flera.
          </p>
          <p xml:id="i-MmmPSDCamB2eS8yCnENTT4">
            Miljömålssystemet är centralt för möjligheten att hejda förlusten
            av biologisk mångfald. Målåtgärderna är samlade i tre sammanhållna
            strategier, vilket ger möjlighet att utnyttja synergier för att
            på ett effektivt sätt klara miljömålen. I mars 2008 presenterade
            Miljömålsrådet sin fördjupade utvärdering Nu är det bråttom!.
            I ett omfattande arbete har rådet bantat ned och prioriterat bland
            ett tusental åtgärdsförslag och med god systematik lagt fram det
            som Naturskyddsföreningen beskrivit som ett fullt hanterbart och
            rimligt underlag för en miljöpolitisk proposition. Regeringen
            har dock valt att tillsätta ytterligare en utredning om miljömålen.
            Mycket talar för att regeringen kommer att invänta den nya utredningen
            innan den presenterar en miljömålsproposition för riksdagen, en
            hantering som kommer att leda till en onödig tempoförlust i det
            breda miljöarbetet och riskerar att förskjuta hela cykeln med
            miljömålsarbetet på ett synnerligen olyckligt sätt. Detta skulle
            allvarligt försvåra arbetet med att hejda förlusten av den biologiska
            mångfalden.
          </p>
          <head xml:id="i-S7sgWoGsXErwUrfd3NUDdh" type="h1">
            Hushållningsstrategin
          </head>
          <p xml:id="i-JfNtRaMUxs8qvvbfYrcper">
            Miljömålsrådet betonar att nyttjandet av mark, vatten och naturresurser
            måste ske med hänsyn till ekosystemen och anpassas till landskapets
            natur- och kulturmiljövärden. Annars kan inte miljömålen nås,
            och då riskeras även de ekosystemtjänster som vårt samhälle är
            beroende av. I Nu är det bråttom! samlas förslag till åtgärder
            för att direkt stärka och bevara biologisk mångfald inom framför
            allt Strategin för hushållning med mark, vatten och bebyggd miljö.
            Rådet påpekar också att olika naturtyper, med sina resurser och
            värden, inte kan ses som isolerade företeelser utan utgör delar
            i den mosaik som är landskapet, inklusive den bebyggda miljön.
            Det krävs en helhetssyn, målen hänger ihop.
          </p>
          <p xml:id="i-5Km6UXYd5TzHs8hUFVewng">
            Strategin bygger i huvudsak på tre inriktningar: planering, hänsyn
            och skydd. Därutöver behövs även restaurering och återskapande
            av miljöer och naturvärden för att säkra naturens funktioner och
            anpassningsförmåga.
          </p>
          <p xml:id="i-MM24B76jEEZuX8t83oZXpx">
            Rådet framhåller att det finns dynamiska samband mellan dessa
            inriktningar. Med ökad hänsyn och mer långsiktig planering minskar
            behovet av skydd och på sikt även särskilda insatser för restaurering
            och återskapande.
          </p>
          <p xml:id="i-D6A9hZYGGrYQGPLNueNoH9">
            Rådet påpekar att det behövs en stärkt miljöanpassning av all
            berörd verksamhet, återhållsammare och effektivare resursanvändning
            samt substitution av ändliga resurser mot förnybara resurser.
            För att nå dit måste man enligt rådet höja blicken och angripa
            frågorna i ett miljömålsövergripande perspektiv, såsom produktions-
            och konsumtionsmönster. Det är en stor utmaning att styra nyttjande,
            produktion och konsumtion med metoder som kan vinna bred acceptans.
            Åtgärder bör vara både kostnadseffektiva och måleffektiva.
          </p>
          <p xml:id="i-9QGby6sWmLoXDzsANNM2j1">
            Också inom statens egen verksamhet behövs större genomslag för
            hänsyn till miljömålen.
          </p>
          <p xml:id="i-S66ZUrvYdwv1pMuNAnFu3">
            Inom strategin lägger Miljömålsrådet fram en rad förslag till
            åtgärder rörande miljöanpassad fysisk planering , samhällsbyggande
            och regional utveckling. Rådet betonar att den regionala planeringen
            måste stärkas och utvecklas för att hushållningsperspektivet tydligare
            ska genomsyra samhällsbyggandet. Samspelet mellan fysisk planering
            och andra processer som arbetet för att minska sårbarhet vid klimatförändringar,
            utglesningen av stadsbebyggelsen, landsbygdsutvecklingen, regionförstoring
            och infrastrukturutbyggnad måste bli bättre.
          </p>
          <p xml:id="i-FXosmackVrSPcgX3Jz3ypL">
            Merparten av den biologiska mångfalden finns i eller påverkas
            av vardagsmiljön, dvs. miljön utanför de formellt skyddade områdena.
            Rådet lägger fram förslag på hänsynsåtgärder inom jordbruket och
            skogsbruket samt för fisket och vattenmiljöer. Det innebär anpassning
            av verksamheter och åtgärder i syfte att förebygga negativa effekter
            på miljön. Miljöbalkens allmänna hänsynsregler gäller formellt
            sett för alla verksamheter men har inte fått tillräckligt stort
            genomslag i praktiken.
          </p>
          <p xml:id="i-FZGFgANBR6QWUg674PqqJQ">
            Rådet lägger också fram en rad förslag angående skydd och bevarande
            samt restaurering inom respektive närings områden. Skydd och bevarande
            behövs när inte mer generella hänsyn räcker för att säkra den
            biologiska mångfalden och ekosystemens funktion. Restaurering
            och återskapande behövs när tidigare verksamhet skadat naturliga
            funktioner.
          </p>
          <p xml:id="i-5WPcxH1gnPTKeSjP27ciKb">
            Miljöpartiet anser att Miljömålsrådets strategi och förslag i
            det stora hela är väl avvägda och angelägna att genomföra, även
            om vi vill gå längre på flera punkter. Också Miljömålsrådet anger
            för övrigt att arbetet med att utveckla åtgärder måste fortsätta
            för att nå det övergripande målet. Rådets rapport ger en bra grund
            för brådskande beslut som behövs för att hejda förlusten av biologisk
            mångfald.
          </p>
          <p xml:id="i-KeKt1kTLrdUcuajG41yLDx">
            Riksdagen bör begära att regeringen skyndsamt återkommer med
            en proposition baserad på Miljömålsrådets rapport Nu är det bråttom!.
          </p>
          <p xml:id="i-JABFcfsQsvfBsHLH2rpdwK">
            Nedan föreslår Miljöpartiet några av många åtgärder som bör genomföras
            för att stärka den biologiska mångfalden.
          </p>
          <head xml:id="i-P4WQCLHjbPcSTJjY5Zj9Ry" type="h1">
            Övergripande
          </head>
          <p xml:id="i-Vs53pTwnFfZV4qeq9ipXWo">
            Miljömålsrådet konstaterar att ett av de viktiga skälen till
            att målen inte nås är ett genomförandeunderskott. Inom hushållsstrategin
            pekar rådet på att begränsade resurser gör att uppsatta mål inte
            nås trots att mycket av åtgärdsarbetet har kommit i gång. I vår
            budgetmotion föreslår vi kraftigt utökade resurser till satsningar
            av vikt för den biologiska mångfalden.
          </p>
          <p xml:id="i-QcYLKvwfA8BYqmPh3sjLCY">
            Ett återkommande klagomål, som också Miljömålsrådet noterat,
            är att även statlig verksamhet ofta brister med att integrera
            miljöhänsyn. Regeringen bör tydliggöra ansvaret för miljömålen
            i de statliga bolagens ägardirektiv. Berörda myndigheters regleringsbrev
            bör innehålla krav på återrapportering om hur deras verksamheter
            påverkar miljökvalitetsmålen och deras bidrag till arbetet med
            att nå målen. 15 § kommittéförordningen bör kompletteras med krav
            på en beskrivning av konsekvenserna för miljömålsuppfyllelsen
            rörande förslag i ett betänkande med betydelse för uppfyllelse
            av miljömålen.
          </p>
          <p xml:id="i-4FBiWv4Ch2iDbZS2ig3kM5">
            Även om vissa framsteg gjorts när det gäller skydd och restaurering
            av våtmarker finns också alltför många negativa trender. Naturskyddsföreningen
            pekar t.ex. på bristen på skydd av de objekt som finns med i myrskyddsplanen,
            byggande av skogsbilvägar genom våtmarker samt signaler om kraftigt
            ökande dikesrensningar. I samband med föreningens juridiska och
            praktiska naturvårdsarbete har de kunnat konstatera att lagtexterna
            i miljöbalken gällande dikesrensning och markavvattning å ena
            sidan och kraven på miljö- och naturvårdshänsyn å andra sidan
            på väsentliga punkter är direkt motstående i sina syften. Det
            finns risk för att en intensifiering av jord- och skogsbruket
            kommer att leda till kontinuerlig dikesrensning av avsevärda arealer.
            Det kommer att få stora konsekvenser för naturvärden i många områden.
            Miljöbalkens bestämmelser om krav på underhåll av vattenanläggning
            kan stå i strid med artskydds- och biotopskyddsbestämmelserna.
            Regeringen bör därför se över och vid behov klargöra regelverket
            i syftet att förtydliga en stark hänsyn till biologisk mångfald.
            Fram till dess översynen är genomförd bör samrådsplikt mellan
            utföraren, länsstyrelsen och Skogsstyrelsen införas för dikesrensning
            i jordbruks- och skogsmark för att säkra den biologiska mångfalden.
          </p>
          <p xml:id="i-4GzyHhAUGJeWdhmX2Dg2bB">
            Den ovan nämnda rapporten från Eurobarometer visade att EU:s
            invånare har en snäv syn på biologisk mångfald: man tror att det
            handlar om att bevara arter. Kunskapen om vikten av att bevara
            genetisk variation inom arter behöver förbättras. Regeringen bör
            förbättra informationen och kunskapen om vad den biologiska mångfalden
            är och varför den är viktig både i skolor och i samhället. På
            så sätt kan acceptansen för åtgärder för att bevara biologisk
            mångfald ökas.
          </p>
          <head xml:id="i-2umajQfTvJFyMgWLcerAE7" type="h1">
            Samhällsplanering
          </head>
          <p xml:id="i-3hqYox617ca88ujYtEBnJP">
            Ändringar av mark- och vattenanvändning får konsekvenser för
            biotoper, dvs. miljöer där olika arter lever. Ändrad markanvändning
            är en starkt bidragande faktor till förlusten av biologisk mångfald.
            Denna påverkan har inte beaktats tillräckligt vid planering och
            beslut om markanvändning.
          </p>
          <p xml:id="i-Snmtx53NcvdRATuyE7EKfx">
            Alltför ofta baseras beslut om markanvändning på kortsiktiga
            hänsyn. Ett beslut om att bara nagga i kanten av ett viktigt område
            kanske får en marginell effekt i sig, men kan användas sedan för
            att motivera eller berättiga ännu ett beslut att ytterligare nagga
            i kanten på området. Även om de flesta enskilda beslut var och
            en för sig har en högst marginell effekt, blir den sammantagna
            effekten stor. Miljömålsrådet har angett att ökad hänsyn till
            miljömålen vid planering är en viktig åtgärd i hushållningsstrategin.
          </p>
          <p xml:id="i-7G9zgXorWpftu5ZekRPrCy">
            Miljöpartiet anser att regeringen bör ta fram och genomföra en
            utvecklingsplan för att öka hänsynen till miljömålen i samhällsplaneringen,
            i enlighet med Miljömålsrådets förslag.
          </p>
          <p xml:id="i-F8riCw26uoG4eusza32JyY">
            Utbyggnad av infrastruktur har identifierats som en faktor som
            bidrar till förlust av biologisk mångfald. Miljöpartiet anser
            att regeringen bör ge i uppdrag åt verk som arbetar med infrastrukturfrågor
            att ge hänsyn till biologisk mångfald ökad tyngd i sin verksamhet.
            Fragmentering av naturen är ett särskilt problem och bör där det
            är möjligt undvikas. Om myndigheterna genomför åtgärder som innebär
            fragmentering bör de t.ex. se till att forma viltpassager eller
            spridningskorridorer.
          </p>
          <p xml:id="i-EvuFz4MYC7XRUMXnZLFGmu">
            Kommuner har ibland hävdat att de inte kunnat ställa tillräckligt
            preciserade miljökrav i samband med marköverlåtelser. Det är möjligt
            att det räcker med en vägledning. Det statliga bolaget Sveaskog
            har nyligen fått ett uppdrag att bl.a. säkra värdekärnor vid överlåtelser
            av mark till annan ägare. Miljöpartiet föreslår att regeringen
            ger Naturvårdsverket i uppdrag att i samarbete med Boverket ta
            fram en vägledning om krav på hänsyn till biologisk mångfald vid
            marköverlåtelser och vid behov återkomma med lagförslag om att
            ge kommunerna ökade möjligheter att ställa krav på hänsyn till
            biologisk mångfald vid marköverlåtelser.
          </p>
          <p xml:id="i-T9v2TYMqDAN5q21FCbbwoQ">
            Miljöpartiet anser att regeringen bör ge länsstyrelserna ett
            tydligare ansvar för att arbeta med ökad hänsyn till biologisk
            mångfald och andra miljöfrågor vid samhällsplaneringen. I annat
            sammanhang har vi motionerat om mer medel till länsstyrelserna
            för arbete med miljömålen och samhällsplanering.
          </p>
          <p xml:id="i-A2QFpCxxsXQ5FSvL67nUU3">
            Regeringen bör även ge länsstyrelserna i uppdrag att förbättra
            samrådet med kommunerna i samband med plan- och bygglagen.
          </p>
          <p xml:id="i-QBcHUCpKsMDSNaBQ2ARMJV">
            Naturskyddsföreningen har föreslagit att miljöbalken och vissa
            andra regelverk kompletteras med krav på att sökanden/anmälaren
            ska redovisa hur ett planerat projekt eller plan förhåller sig
            till de nationella miljömålen. Miljöpartiet anser att förslaget
            är intressant. Regeringen bör utreda förslaget.
          </p>
          <head xml:id="i-Uc66k4d9dvuzYSdjD2DbFP" type="h1">
            Miljögifter
          </head>
          <p xml:id="i-VMddEyhczD9FC5jLoor3XV">
            Miljögifter bidrar också till utarmning av biologisk mångfald.
            I annat sammanhang tar vi upp problematiken kring Triclosan, polyfluorerade
            föreningar och behovet av en motsvarighet till RoHS-direktivet
            för textilier.
          </p>
          <p xml:id="i-YYTdQjFGfSoqWLVruCnZq5">
            Flera giftiga ämnen löses från textilier genom tvätt. De hamnar
            sedan i reningsverken. Kommuner som Stockholm utvecklar sätt att
            där ta hand om ämnena, men det medför merkostnader. Samtidigt
            är det viktigt för att undvika skador på den lokala miljön. Det
            är rimligt att kommuner som får merkostnader för att hantera kemikalier
            som tvättats ur textilier kan få ersättning för att täcka dessa
            kostnader enligt principen förorenaren betalar. Ett sätt skulle
            vara att debitera en avgift avseende försäljning av kläder som
            inte genom tredjepartscertifiering visat att de klarar kraven
            för miljömärkning. Regeringen bör utreda möjligheterna för kommunerna
            att få ersättning för merkostnader orsakad av kemikalier från
            textilier, enligt principen att förorenaren betalar.
          </p>
          <head xml:id="i-V1XK4XMn9MWTJ7geu3pMdY" type="h1">
            Skogsbruk
          </head>
          <p xml:id="i-6j7PDiNmT7wcV8VkD54tD5">
            Det finns ett ökande intresse för trakthyggesfria skogsbruksmetoder
            för att dels bättre förvalta sociala och vissa biologiska värden
            knutna till gammal skog, dels möjliggöra en större variation i
            skogsbruksmetoder. Världsnaturfonden WWF har föreslagit att staten
            aktivt bör stödja trakthyggesfria skogsbruksmetoder via forskning
            och utveckling, ekonomisk stimulans samt aktiv rådgivning. Värdefulla
            kontinuitetsskogar bör i stor omfattning bevaras och utvecklas.
            Nuvarande lagstiftning kan innebära ett hinder för det. Krav på
            t.ex. återväxt bör ses över för att ge markägare större valfrihet
            vad gäller skogsbruksmetoder, samtidigt som krav på adekvat föryngring
            inte släpps. Naturskyddsföreningen föreslår att kontinuitetsskogar
            efter 2010 inte ska möta något hinder att bruka dessa med hyggesfria
            metoder och att samhället aktivt understöder detta i syfte att
            komplettera och förbättra förvaltningen av skogens biologiska
            och sociala värden. Existerande kontinuitetsskogar bör inte brukas
            med trakthyggesbruk efter 2010. Miljöpartiet anser att regeringen
            bör utreda och om så bedöms lämpligt återkomma till riksdagen
            med förslag till ett sådant beslut.
          </p>
          <p xml:id="i-2k5kXBbFfZKYm14fd4mQcK">
            För att minska förlusten av biologisk mångfald behövs både en
            ökad hänsyn vid brukande av mark och vatten och större skyddade
            områden. Det frivilliga regelverket i Forest Stewardship Council
            (FSC) har ansetts vara ett viktigt bidrag till ökad hänsyn vid
            skogsbruk. På senare tid har dock kritiken mot systemet tilltagit.
            Miljörörelsen har gång på gång slagit larm om brott mot FSC:s
            regelverk. Uppenbara brott har inte lett till några sanktioner.
            SNF har länge pekat ut en rad områden där svenska FSC behöver
            skärpas. Det gäller exempelvis otillräckliga naturvårdskrav, certifierarnas
            relationer till skogsbolagen, svaga sanktionsmöjligheter och lokalbefolkningars
            inflytande. Kritiken har gått så långt att SNF har lämnat styrelsen
            för FSC och Fältbiologerna lämnat FSC. Det är viktigt att värna
            om de frivilliga systemens integritet. Samtidigt har förekomsten
            av frivilliga system påverkat utformningen av samhällets krav.
            Det behövs en översyn av FSC vad gäller både regelverk, tillämpning
            och kontrollfunktioner. I översynen bör också ingå en redogörelse
            för FSC:s roll, hur verkligheten motsvarar förväntningarna, om
            och i så fall hur FSC behöver ändras för att bättre motsvara förväntningarna.
          </p>
          <p xml:id="i-XEXwJrrYY1S6Rvg9KMspkC">
            Upprepade undersökningar visar att kraven på allmänna hänsyn
            vid skogsbruk inte efterlevs i erforderlig utsträckning. Ändå
            har ingen fällts för den paragraf i skogsvårdslagen som handlar
            om naturhänsyn. Ett skäl anges vara att kraven är för otydliga.
            Världsnaturfonden WWF har föreslagit att regelverket förtydligas.
            Bland annat bör det föras fram krav på hänsyn till vatten i skogslandskapet
            genom t.ex. krav på kantzoner och undvikande av körskador. Naturskyddsföreningen
            föreslår att åtgärder inom skogsbruket inte ska få medföra ökad
            uttransport av organiskt eller oorganiskt material till vattendrag.
            Vid överfart av vattendrag bör den naturliga botten bibehållas,
            och vandringshinder bör inte skapas. Körning bör inte ske inom
            20 meter från sjö eller vattendrag. Minst 90 procent av sträckan
            vattendrag och sjökant som berörs av skogliga åtgärder bör ha
            kantzoner vars ekologiska funktioner bibehålls eller utvecklas.
            Också dikesrensning kan ge skador i både skog och våtmarker och
            bör minskas.
          </p>
          <p xml:id="i-CDJ3i49xj9MD5LsRMKw2fq">
            Det har också framförts krav på barmarksplanering före avverkning
            och markberedning där natur- och kulturhänsyn dels snitslas ut
            i fält, dels märks ut på karta, dels skrivs ut i klartext på papper.
            På så sätt kan maskinföraren även i vinter, snö och mörker ha
            en chans att ta vederbörlig hänsyn.
          </p>
          <p xml:id="i-2Y3vQhg63ATA9NwuWNNemp">
            Utan att direkt ta ställning till dessa förslag anser Miljöpartiet
            att regeringen bör ge i uppdrag till Skogsstyrelsen att precisera
            allmänna krav på natur- och kulturhänsyn vid skogsbruk för att
            målen för bevarad biologisk mångfald vid skogsbruk ska nås. I
            annat sammanhang har vi motionerat om ökade medel till Skogsstyrelsen
            att precisera och följa upp kraven i enskilda fall.
          </p>
          <head xml:id="i-7kzGWxYNd9fmF6bUsaQtD8" type="h1">
            Jordbruk
          </head>
          <p xml:id="i-64gGJKFyGsYTAcBK4Vw6gn">
            Det kan finnas anledning att på motsvarande sätt utveckla och
            precisera miljöbalkens allmänna hänsynsregler för jordbruket.
            EU-kommissionen har fört diskussioner med Sverige om t.ex. behov
            av skyddszoner där åkrar inte gödslas för att minska utsläpp av
            näringsämnen till vattendrag. Den europeiska miljöorganisationen
            EEB har föreslagit krav på EU-nivå på kantzoner vid vattendrag,
            i syfte att värna om den biologiska mångfalden. Regeringen bör
            ge Jordbruksverket i uppdrag att se över behovet av precisering
            av miljöbalkens allmänna hänsynsregler för jordbruket.
          </p>
          <p xml:id="i-5KJi6bgJ1TTJgPz54rBzha">
            EU ger mycket stöd till lantbruket utan tillräckliga krav på
            miljöhänsyn. Därmed stöds också ohållbara brukningsmetoder. Bland
            andra Världsnaturfonden WWF har därför dragit slutsatsen att EU:s
            jordbrukspolitik är en av de viktigaste faktorerna bakom jordbrukets
            bidrag till miljöproblemen. EU:s jordbrukspolitik håller nu på
            att revideras, bland annat mot bakgrund av kraftigt ändrade förhållanden
            på den globala livsmedelsmarknaden. Regeringen bör ha förbättringar
            för miljön som biologisk mångfald som en överordnad princip vid
            förhandlingar om förändringar av EU:s jordbrukspolitik.
          </p>
          <p xml:id="i-FwPrdLdhdfmidfpV27K522">
            Mycket talar för att ökad genetisk mångfald i jordbruket blir
            viktigt för att klara klimatförändringens utmaningar. Därför är
            det viktigt att motverka monokulturer och värna om våra många
            växtsorter och husdjursraser. De kan behövas en stor genetisk
            variation för att klara klimatanpassningen. Miljöpartiet anser
            i likhet med Miljömålsrådet att det behövs satsningar på ett program
            för den odlade mångfalden och för att bevara husdjursgenetiska
            resurser i Sverige och har motionerat om medel till detta arbete.
            Regeringen bör öka satsningar för att bevara mångfalden bland
            kulturväxter och husdjur.
          </p>
          <p xml:id="i-Xud1VP79gVYaVEBeuhuir6">
            Utsättning av genetiskt modifierade organismer i stor skala kan
            däremot få omfattande och allvarliga konsekvenser för den biologiska
            mångfalden. Dels kan ökad odling av genmodifierade grödor och
            skogsprodukter medföra mindre variation i den odlade jord- och
            skogsbruket. Dels kan genmodifierade arter påverka förekomsten
            av och den genetiska variationen av andra arter i den omgivande
            naturen direkt eller indirekt genom olika påverkanskedjor. Försöksodlingar
            i Storbritannien har t.ex. resulterat i minskade vildblommor,
            vilket i sin tur får konsekvenser för fåglar, fjärilar och andra
            insekter. Försöksodlingar i Brandenburg i Tyskland har visat på
            negativa konsekvenser för fjärilar som får i sig pollen från pesticidproducerande
            s.k. Bt-majs. Ökad hänsyn till konsekvenserna för biologisk mångfald
            skulle medföra en betydligt mer restriktiv svensk syn på acceptansen
            av kommersiell utsättning av GMO. Regeringen bör därför av hänsyn
            till konsekvenserna för biologisk mångfald vara betydligt mer
            restriktiv mot godkännande av genmodifierande organismer i ekosystemen.
          </p>
          <p xml:id="i-FXn1dsJ3RvELrtermsKYda">
            EU saknar fortfarande regler om så kallad samexistens mellan
            GMO-grödor och konventionella grödor som effektivt skulle förhindra
            genetisk förorening av konventionella och organiska odlingar.
            Ett hinder mot inrättandet av ett sådant regelverk är att det
            är svårt att praktiskt hindra sådan genetisk förorening, när väl
            GMO-produktion tillåtits. I stället för att dra konsekvensen att
            GMO-produktion därför inte bör tillåtas har man låtit bli att
            försöka reglera. Den 1 september har Sverige fått ett regelverk
            runt detta som förmodligen är ett av de svagaste i Europa. Odlare
            av genmodifierade grödor har bara skyldighet att ha en skyddszon
            mellan andra näringsidkare på jordbruksmark, fritidsodlare är
            helt utan skydd.
          </p>
          <p xml:id="i-pM5WVti3eSGyp3QKBtXzk">
            Avstånd till majs är bara 50 meter, till potatis 3 meter. Det
            finns också en skyldighet att lämna information till grannar,
            som är näringsidkare på jordbruksmark, inom 100 meter.
          </p>
          <p xml:id="i-7VN5PaU5Jvr3rdXVT9PSsH">
            I praktiken innebär detta att konventionella och ekologiska producenter
            missgynnas till förmån för producenter som använder genmodifierade
            organismer. Den europeiska miljörörelsen (t.ex. EEB) har därav
            dragit slutsatsen att den enda möjligheten att förhindra sådan
            förorening givet dagens regler är en uttrycklig rätt för lokala
            och regionala myndigheter att besluta om ifall GMO-produktion
            ska tillåtas i den egna regionen. Riksdagen bör ge regeringen
            i uppdrag att nationellt och inom EU verka för en uttrycklig rätt
            för kommuner och regioner att bli GMO-fria zoner.
          </p>
          <p xml:id="i-4LTcqXAHE2FJDjo6MPFPbG">
            EU håller på att ta fram regler för GMO-förorening av utsäde.
            Enligt den europeiska miljörörelsen EEB är GMO-fritt utsäde den
            enskilt viktigaste faktorn som kommer att avgöra om det blir möjligt
            för jordbrukare och konsumenter att kunna välja GMO-fria produkter
            eller inte. Det är i sin tur viktigt för att undvika GMO-grödornas
            negativa konsekvenser för den biologiska mångfalden. Det finns
            nu förslag om att tillåta upp till 0,5 % kontaminering med GMO-utsäde.
            Miljörörelsen anser att detta är för mycket, och det kommer att
            medföra problem för konventionella och ekologiska producenter.
            En lämpligare tröskel skulle vara 0,1 % eller (om den är lägre)
            den lägsta tekniskt mätbara nivån för genmodifierade organismer
            i utsäde.
          </p>
          <p xml:id="i-EFfPULFXCrPZ46Kux1LR8Z">
            Det ekologiska lantbruket har flera fördelar ur biologisk mångfaldssynpunkt.
            Miljöpartiet har i annat sammanhang föreslagit åtgärder och medel
            för att främja det certifierade ekologiska lantbruket. Skötsel
            och hävd av ängs- och betesmarker är viktiga för att bevara den
            biologiska mångfalden i jordbrukslandskapet. Den förestående omfördelningen
            av pengarna inom landsbygdsprogrammet bör påtagligt öka stödet
            till åtgärder för att bevara biologisk mångfald i jordbruket.
          </p>
          <head xml:id="i-S3cRnHS89SbKQfKqW3TpCS" type="h1">
            Fiske
          </head>
          <p xml:id="i-JJBfXV5XQTjwqeyUKrVuKb">
            Överfiske är ett hot mot den biologiska mångfalden i havet. FN:s
            miljöprogram Unep skriver t.ex. i Global Environment Outlook 4
            (oktober 2007) som en av huvudslutsatserna att aquatic ecosystems
            continue to be heavily exploited, putting at risk sustainability
            of food supplies and biodiversity. Global marine and freshwater
            fish catches show large-scale declines, caused mostly by persistent
            overfishing. Det är inte bara fisketrycket som sådant som är av
            betydelse, fiskemetoder kan också variera i deras effekter på
            biologisk mångfald.
          </p>
          <p xml:id="i-Ew4UQooZS7FUBxpo27vkMQ">
            Regeringen bör verka för att ekosystemansatsen får större genomslag
            i EU:s fiskeripolitik vid t.ex. beslut om en övergripande reformering
            av fiskeripolitiken, beslut om förvaltnings- eller återhämtningsplaner
            för hotade bestånd samt enskilda beslut om fiskekvoter. Regeringen
            bör ha ekosystemansatsen och förbättringar för den biologiska
            mångfalden i havet som den överordnade principen vid förhandlingar
            om förändringar av EU:s fiskepolitik.
          </p>
          <p xml:id="i-W52Cqwr7dZKN9ddJfaZhvG">
            I ett brev till kollegerna inom EU-kommissionen nyligen har EU:s
            fiskerikommissionär Joe Borg gått till hårt utfall mot EU:s fiskeripolitik
            och dess konsekvenser. Borg kräver en rejäl kursändring. Borg
            skriver i sitt brev hur ministerrådet systematiskt avvikit från
            forskarnas rekommendationer och vilka förödande effekter det har
            fått för Europas fiskebestånd. I årets budgetproposition har den
            tidigare tydliga skrivningen om den roll forskarnas rekommendationer
            ska spela vid formuleringen av den svenska förhandlingslinjen
            mjukats upp. I stället för att stödja den linje som kommissionär
            Borg nu uttrycker vill jordbruksministern och regeringen nu få
            ännu friare händer att förhandla fram fiskeriavtal som bryter
            mot forskarnas råd. Riksdagen bör tillkännage för regeringen som
            sin mening att Sveriges linje i de internationella förhandlingarna
            angående fiskekvoter ska vara i enlighet med den biologiska rådgivningen
            från Ices .
          </p>
          <p xml:id="i-Bbdmf7xZffmWEQrWz1pcHb">
            Utkast från fisket där fisk som fångats vid yrkesfiske slängs
            i havet, oftast död har blivit mer uppmärksammad de senaste åren.
            Omfattande utkast är ett uttryck för ohållbara fiskemetoder som
            ställer till stor skada i miljön. I sitt brev till EU-kommissionen
            pläderar fiskerikommissionär Borg för en annan inställning till
            fiskets roll i samhället. Bland annat vill han kasta om bevisbördan.
            För att få rätten till förmånen att få ta för sig av fiskeresurserna
            inom EU bör näringen visa att den klarar ett hållbart fiske. Utkast
            bör förbjudas, både i Sveriges och i EU:s fiskevatten. Det bör
            regeringen verka för. Videoövervakning av fiskefartyg möjliggör
            att förbudet kan kontrolleras.
          </p>
          <p xml:id="i-SHdqhbA3XpgVNnAJwDVBLZ">
            Också i övrigt kan olika fiskemetoder vara mer eller mindre skadliga
            för den biologiska mångfalden. Inom EU:s gemensamma fiskeripolitik
            är det medlemsstater som fördelar de kvoter landet fått i förhandlingar
            mellan olika fiskare. Miljöpartiet har tidigare drivit synen att
            småskaliga och kustnära fiskare ska få företräde vid fördelning
            av fiskekvoter, på bekostnad av det mer storskaliga och långväga
            fisket. Det småskaliga och kustnära fisket använder normalt mindre
            bränsle och genererar mer sysselsättning per given mängd fisk
            än det mer storskaliga och långväga fisket. En andrahandsprioritering
            är att fiskare som i övrigt använder metoder som är mer skonsamma
            för biologisk mångfald bör prioriteras framför fiskare som använder
            mer skadliga metoder vid fördelning av fiskekvoter inom svenskt
            fiske.
          </p>
          <p xml:id="i-5MyuogH8KBo6aP7KG72nZH">
            Sverige behöver flera skyddade marina områden för att säkra den
            biologiska mångfalden i havet. Reservaten och andra skyddade områden
            bör utgå ifrån vad som behövs för att säkra ett nätverk av representativa
            områden, inte bara sådana där det förekommer minst konflikter
            med andra intressen. Miljöpartiet har motionerat om mer medel
            till reservatsbildning i annat sammanhang.
          </p>
          <head xml:id="i-SY97BCME4DiqU5yPYBNah1" type="h1">
            Vattendrag
          </head>
          <p xml:id="i-KbGsmbjA944HDK4EUPps9x">
            Våra vattendrag är hårt påverkade av olika aktiviteter, inklusive
            vattenkraft. Många gamla vattendomar skulle behöva ses över och
            revideras, en process som är mycket trög.
          </p>
          <p xml:id="i-NpBtDMRELMisuW4nN2rjqk">
            Vidare utbyggnad av vattenkraft kan enbart ge marginellt ökad
            elproduktion. Denna produktion står inte i proportion till utarmningen
            av den biologiska mångfalden i våra vattenmiljöer. Kvarvarande
            strömmande vattendrag är väsentliga för flora och fauna, förutom
            för rörligt friluftsliv inklusive sportfisket. Flera miljöorganisationer
            har påpekat att förnyat stöd till utbyggnad av vattenkraft genom
            elcertifikatssystemet är negativt. Ett aktuellt och kontroversiellt
            exempel är Vattenfalls planer på att bygga en tre mil lång tunnel
            under ett naturreservat och leda över vatten från Vojmsjön till
            kraftverket vid Malgomajsjön. Det är enligt uppgift förväntade
            intäkter från certifikaten som gör att projektet framstår som
            ekonomiskt lönsamt. Projekt som Vojmån kan undergräva stödet för
            certifikatssystemet som sådant. Reglerna för elcertifikatssystemet
            bör ändras så att nybyggnad av vattenkraft inte längre får certifikatsstöd.
          </p>
          <p xml:id="i-TJY87X9MiVYSNuS6X3QVHz">
            Det är också viktigt att utöka kravet på fisktrappor vid existerande
            kraftverk. I ett aktuellt fall slapp företaget bygga en fisktrappa
            eftersom det fanns hinder för fisken på andra ställen i vattendraget.
            Med ett sådant förhållningssätt kommer förbättringar alltför långsamt,
            om ens alls. Det behövs proaktiva planer för att successivt ta
            bort vandringshinder för fisk i vattendrag, genom att t.ex. ställa
            krav på utbyggnad av trappor. Regeringen bör bevaka de åtgärdsprogram
            som vattenmyndigheterna nu tar fram och säkra att planer tas fram
            på annat sätt om så inte sker inom ramen för åtgärdsprogrammen.
          </p>
          <p xml:id="i-GMxaNc5vZsn2SkVg81AvLd">
            Fiskevården är kraftigt eftersatt. Miljöpartiet har i sin budgetmotion
            föreslagit ökade medel till fiskevård.
          </p>
          <head xml:id="i-Rnb6ugiWJUFa9YWzDRnYFC" type="h1">
            Rovdjur
          </head>
          <p xml:id="i-GmUnR1Hp7A635komYayHaa">
            De stora rovdjuren är i sig en viktig del av våra ekosystem.
            Långsiktigt livskraftiga populationer, i enlighet med tidigare
            riksdagsbeslut och åtagandet inom ramen för art- och habitatdirektivet,
            inbegriper såväl kortsiktig demografisk livskraft som långsiktig
            genetisk livskraft, men även ekologisk livskraft.
          </p>
          <p xml:id="i-FEefqZnQYmE8fRHLfGFmKK">
            Rovdjuren tillhör naturligt den svenska faunan och har, tills
            relativt nyligen, ingått som funktionella enheter i de ekologiska
            processer som formar de svenska ekosystemen. Som toppredator,
            högst i näringskedjan, har rovdjuren en reglerande effekt i hela
            ekosystemet, och det finns allt starkare stöd för att det behövs
            toppredatorer för att ekosystem ska kunna betraktas som funktionellt
            intakta. Hittills har vilt- och rovdjursförvaltningen tagit för
            lite hänsyn till rovdjurens reglerande roll i ekosystemet eftersom
            fokus legat på att förhindra att populationerna utrotas. Vartefter
            de stora rovdjuren återetableras krävs dock större fokus på att
            bevara dem inom ramen för en bredare ekosystemansats.
          </p>
          <p xml:id="i-9mJB4EPo24fYmhH3tnb59H">
            Ekologisk livskraft handlar om interaktionen mellan en art och
            dess omgivning. Vikten av att upprätthålla samspelet mellan arter
            har uppmärksammats alltmer inom den moderna viltforskningen och
            slutsatsen är att det behövs långt större djurpopulationer för
            att upprätthålla ekologisk livskraft än att de enbart uppfyller
            kriterier för minsta livskraftiga population. För att en rovdjursart
            ska kunna återfå sin ekologiska funktion måste den även ha en
            så stor geografisk spridning som möjligt, varför små, fragmenterade
            populationer utspridda över stora områden är otillräckligt.
          </p>
          <p xml:id="i-HYEa8nWBTczsH9YgqxjJzR">
            Långsiktiga empiriska studier visar att samspelet mellan toppredatorer
            och deras bytesdjur påverkar en rad processer och andra arter
            på lägre nivåer i näringskedjan i ekosystemet. Predationen som
            ekologisk process kan bidra till att upprätthålla viktiga ekosystemprocesser
            och artdiversitet främst genom rovdjurens påverkan på bytesdjuren.
            I Sverige har t.ex. ökningen av rovfåglar i de svenska kustområdena
            bidragit till att minska ökningen av skarv.
          </p>
          <p xml:id="i-RAmaGvHcwQNSpStXu9CCq2">
            Flera empiriska studier från främst USA visar att stora rovdjur
            har en nyckelfunktion i ekosystemen genom att ge upphov till s.k.
            kaskadeffekter. I områden där toppredatorer försvunnit finns exempel
            på att bytesdjuren ökat starkt och haft negativ påverkan på växtsamhällenas
            struktur under de perioder rovdjuren varit borta, vilket i nästa
            steg inverkat negativt på förekomsten av en rad andra däggdjur,
            fåglar och insekter. Förutom genom direkt predation, kan stora
            rovdjur också påverka bytesdjurens dynamik genom att ändra deras
            beteendemönster, vilket även det leder till positiva kaskadeffekter
            i områden som befrias från ett tidigare hårt betestryck.
          </p>
          <p xml:id="i-GqgxCdAGEUzrWhjt8Bmg7o">
            Rovdjur påverkar också varandra genom konkurrens och predation.
            En konkurrenssituation mellan olika rovdjursarter kan innebära
            att täthet och/eller förekomst av en rovdjursart i vissa fall
            främst regleras av en annan rovdjursart snarare än av tillgång
            på bytesdjur. En minskning av toppredatorer i ett område kan leda
            till att förekomsten av mellanstora rovdjur ökar så markant att
            de senare tar över rollen som toppredatorer i området. Detta har
            betydelse för förvaltningen eftersom det får konsekvenser för
            de olika rovdjursstammarnas relativa storlek och utbredning, vilket
            i sin tur påverkar bytespopulationerna.
          </p>
          <p xml:id="i-42V1pr8iBQYGT56mEprqt2">
            I Sverige prederar till exempel lodjur på räv, och sannolikt
            råder födokonkurrens mellan räv och lodjur om gemensamma bytesdjur
            som rådjur, hare och skogshöns. Lodjurspredation på räv skulle
            på sikt kunna gynna de gemensamma bytesdjur dessa arter utnyttjar.
          </p>
          <p xml:id="i-AyfGS3ohFaAh7rxBdrua9c">
            Olika rovdjursarter kan också ha positiva effekter på varandra
            genom att tillgängliggöra kadaver från slagna byten för asätande
            arter. Större rovdjursarter kan underlätta överlevnad och reproduktion
            för mindre rovdjursarter och även för andra artgrupper. Flera
            rovfågelarter som kungs- och havsörn efterlämnar kadaver som utgör
            en säkrare födoreserv för andra arter. Studier från Yellowstone
            visar att vargen har blivit den mest betydelsefulla faktorn för
            hur mycket biomassa i form av kadaver som finns tillgängligt för
            asätare. Innan vargen återkom reglerades tillgången på kadaver
            i området främst av klimatet och årstiderna. Vargen har gjort
            kadaver tillgängliga hela året i ett jämnt flöde för de omkring
            30 arter av asätare, både fåglar och däggdjur, som finns i parken.
          </p>
          <p xml:id="i-MieUBGNSD1vt23Ct2YUdeE">
            I Sverige är till exempel två hotade rovdjursarter i fjällmiljö,
            järv och fjällräv, beroende av kadaver för att få tillräckligt
            med föda. Båda arterna har problem med begränsad födotillgång
            och fjällräven till och med stödutfordras. Järvens diet utgörs
            till en betydande del av kadaver och artens reproduktionsframgång
            är beroende av födotillgången.
          </p>
          <p xml:id="i-7s2vXLJQsYYThxfgSgY7Wc">
            Även om kunskapen om rovdjurens roll i de ekologiska processerna
            än så länge är begränsad är osäkerhet ett starkt argument för
            att tillämpa försiktighetsprincipen. I Riokonventionen slås fast
            att förvaltningen av ekosystemprocesser måste utföras, trots den
            bristfälliga kunskapen om deras funktion.
          </p>
          <p xml:id="i-7DRNPz1CGkdqMEh8jMgDWH">
            Miljöpartiet anser att rovdjurens roll i ekosystemet ska beaktas
            i rovdjursförvaltningen så att stammarna kan återfå något av sin
            forna ekologiska funktion samt att hänsyn ska tas till rovdjurens
            interaktioner med såväl bytesdjuren som andra rovdjursarter.
          </p>
          <head xml:id="i-2T6qPYxmFLvLWsrW8SbdZ1" type="h1">
            Biologisk mångfald i andra länder
          </head>
          <p xml:id="i-BXCtseYNpZg2Hjgxxfi2eF">
            Enligt ett framtidsscenario framtagen av OECD kommer den biologiska
            mångfalden i världen att kraftigt försämras om inte ytterligare
            åtgärder vidtas för att hejda förlusten. Den kanske viktigaste
            orsaken är konvertering av naturområden till jordbruksmark till
            följd av ökande befolkning och ökande konsumtion, särskilt av
            animalier. Enligt scenariot kommer den totala jordbruksmarken
            i världen att öka med 10 procent, även om inte åtgärder vidtas
            för att öka produktionen av biodrivmedel. Ökningen kommer att
            ske i tropiska och subtropiska regioner.
          </p>
          <p xml:id="i-X6aAUyRPNjW5os4RSAJYRc">
            EU håller nu på att ta fram kriterier för biodrivmedel. Detta
            är välkommet. Det behövs dock hållbarhetskriterier också för andra
            drivmedel. Dessa kan tas fram inom ramen för EU:s klimat- och
            energipaket eller som en ändring av direktivet om drivmedel. Regeringen
            bör verka för att hållbarhetskriterier som också inbegriper påverkan
            på biologisk mångfald tas fram för fossila drivmedel.
          </p>
          <p xml:id="i-GE3HngmiUDQqTWZ3d2g1Yq">
            En undersökning från den nederländska miljöbedömningsmyndigheten
            (Netherlands Environmental Assessment Agency) diskuterar tre huvudalternativ
            för att minska trycket på markanvändningen och förlusten av biologisk
            mångfald: tekniska förbättringar för att öka matproduktionen per
            hektar, ändrade konsumtionsvanor med minskad animaliekonsumtion
            och mer naturreservat. Vissa tekniska åtgärder kan i sig hota
            den biologiska mångfalden och/eller vara negativa ur klimatsynpunkt.
            Minskad animaliekonsumtion i i-länder och omvandlingsländer som
            Kina, Indien och Ryssland har enligt den nederländska studien
            stor potential att hejda omvandlingen av naturområden och den
            därpå följande förlusten av biologisk mångfald. Detta skulle för
            övrigt också få positiva konsekvenser ur klimatsynpunkt. Detta
            kräver dock kraftfulla insatser.
          </p>
          <p xml:id="i-FKGGQqWEySmEFGASpanHLq">
            Miljövårdsberedningen skrev i sin promemoria Tillväxt och miljö
            i globalt perspektiv (2007:1) följande:
          </p>
          <p xml:id="i-S4vFtuFJFp1GTXEi5eoFFw">
            Det svenska miljömålsarbetet bör ta hänsyn också till miljöpåverkan
            i andra länder orsakad av svensk konsumtion, och därmed skapa
            ett föredöme för hur globala frågor kan integreras i nationellt
            arbete.
          </p>
          <p xml:id="i-N8Qr63x6UtcvefcVfDttLq">
            Sverige behöver en strategi för att minska bidraget från våra
            konsumtions- och produktionsmönster till förlusten av biologisk
            mångfald utanför landet. Regeringen bör ge i uppdrag åt Naturvårdsverket
            och SCB att ta fram underlag om vårt bidrag till förlusten av
            biologisk mångfald i andra länder. Ett led i ett sådant underlag
            är beräkning av fotavtrycket, dvs. mått på vår import av markanvändning
            i andra länder genom vår import av produkter. En rapport som publicerats
            av Världsnaturfonden WWF tyder på att Sveriges totala fotavtryck
            är ca 6 hektar per person, eller tre gånger det globala genomsnittet
            och mer än tre gånger det globalt hållbara.
          </p>
          <p xml:id="i-MfzLqtTCMTqKz4i59QwJK5">
            Ett annat led i en sådan strategi är ökad kunskapsbildning om
            betydelsen av biologisk mångfald. En del av detta är en internationell
            motsvarighet om den biologiska mångfalden till forskarpanelen
            IPCC för klimatfrågan. En annan del är en utbildnings- och informationssatsning
            om konsekvenserna av våra konsumtionsmönster för utvecklingen
            av biologisk mångfald i världen. Skolan, högskolor, Naturvårdsverket
            och Konsumentverket samt folkrörelser är lämpliga aktörer i en
            sådan satsning.
          </p>
          <p xml:id="i-LQFqg4KSDH5KbVfxvm3PL6">
            Ett tredje led i en sådan strategi är att ta fram förslag på
            åtgärder för att minska vår konsumtion av animalier utan att detta
            går ut över sådan animalieproduktion i Sverige som är av vikt
            för att behålla den biologiska mångfalden här. Behov av ändringen
            av regler på EU- och WTO-nivåerna för att underlätta sådana åtgärder
            bör analyseras och vid behov preciseras.
          </p>
          <p xml:id="i-CR7RHxEVen9EePfWUDBhG">
            Biståndsprojekt som rör infrastruktur, markanvändning m.m. kan
            också få konsekvenser för den biologiska mångfalden i mottagarländerna.
            Alltför ofta tas för lite hänsyn till dessa konsekvenser. Detta
            gäller det bilaterala biståndet, men särskilt det multilaterala
            biståndet i vid mening (inklusive bl.a. Världsbanken, Europeiska
            investeringsbanken och EU:s strukturfonder). Sverige bör verka
            för att hänsyn till konsekvenser för biologisk mångfald får ökad
            tyngd i biståndet.
          </p>
        </div>
        <div type="motSignatures">
          <list>
            <item xml:id="i-CuErSDaqpARvKEp1vVp6Uu" who="i-UFTZBKNRWWLXUXAtcCcVfH">
              Tina Ehn (mp)
            </item>
            <item xml:id="i-SeUyBChyriSgePBoaZbLZx" who="i-5QNmudGpnjjRJCTYzakn9H">
              Karin Svensson Smith (mp)
            </item>
            <item xml:id="i-EnXvLdQ9cMVgaE5M53BPvm" who="i-VRHymVx7EsX48sg7b5qmpS">
              Jan Lindholm (mp)
            </item>
            <item xml:id="i-8nu3C5ioXgbgpgGRGM8AQ2" who="i-WG11xmCpAW9nyyXv1sJFAK">
              Helena Leander (mp)
            </item>
          </list>
        </div>
      </div>
    </body>
  </text>
</TEI>
