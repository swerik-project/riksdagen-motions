<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SoU-00463">
  <teiHeader>
    <fileDesc>
      <titleStmt>
        <title>En rättvis och jämställd hälso- och sjukvård</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En rättvis och jämställd hälso- och sjukvård</title>
          <idno type="rdwebb">GX02So463</idno>
          <rs type="number">So463</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GX02So463/text</ref>
          <ref type="dokument_url_html">http://data.riksdagen.se/dokument/GX02So463</ref>
          <ref type="dokumentstatus_url_xml">http://data.riksdagen.se/dokumentstatus/GX02So463</ref>
          <ref type="doc">http://data.riksdagen.se/fil/37692BEF-6074-4CE1-BE2B-43934F95B68A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-8o9FFCbYysZYireJtbfyMk" type="signed"/>
        <correspContext corresp="i-8o9FFCbYysZYireJtbfyMk">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-WTCYyz27itjvuvffL1vZLi"/>
        </correspContext>
        <correspAction xml:id="i-SsRCarypbDAwSVZLFjMnrR" type="numbering">
          <date when="2009-10-06"/>
        </correspAction>
        <correspAction xml:id="i-8FW9QqacrvuNqeQ5rrRXUp" type="submission">
          <date when="2009-10-05"/>
        </correspAction>
        <correspAction xml:id="i-L8Y4FgpVytSPyM2pzAKsjd" type="transfer">
          <date when="2009-10-04"/>
        </correspAction>
        <correspAction xml:id="i-HLYj4pH5GiRzsbHubr8EBS" type="assigned"/>
        <correspContext corresp="i-HLYj4pH5GiRzsbHubr8EBS">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-3Uuqn4t13ZSzaWoRtxnyZ1" type="TOC">
          <head xml:id="i-Bg5UJZxeP2xqVEwnDkZzQ1">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 8
            </item>
            <item>
              4 Sjukvård, samhälle och folkhälsa 8
            </item>
            <item>
              4.1 Gränsen för sjukvårdens område 9
            </item>
            <item>
              4.2 Skärpta krav runt försäljning av tobak 10
            </item>
            <item>
              5 Behoven ska styra inte vinsten 11
            </item>
            <item>
              6 Demokratisk och jämlik sjukvård 14
            </item>
            <item>
              7 Sjukvårdens svåra prioriteringar 15
            </item>
            <item>
              8 Jämställd vård 16
            </item>
            <item>
              9 Hbt-personer i vården 17
            </item>
            <item>
              10 Rätt till vård för alla 18
            </item>
            <item>
              11 Äldre i hälso- och sjukvården 19
            </item>
            <item>
              12 Primärvården 20
            </item>
            <item>
              12.1 En utvecklad primärvård 21
            </item>
            <item>
              13 Hyrläkare 22
            </item>
            <item>
              14 Psykiatrisk hälso- och sjukvård 23
            </item>
            <item>
              14.1 Personalrekrytering 24
            </item>
            <item>
              14.2 Patientsäkerheten inom psykiatrin 25
            </item>
            <item>
              14.3 Tvång kontra frivillig vård 25
            </item>
            <item>
              14.4 Psykiatrisk vård på modersmålet 26
            </item>
            <item>
              14.5 Prevention 27
            </item>
            <item>
              14.6 Nationella hjälplinjen 28
            </item>
            <item>
              14.7 Personligt ombud 28
            </item>
            <item>
              15 Palliativ vård 29
            </item>
            <item>
              16 En tandvårdsreform värd namnet 30
            </item>
            <item>
              16.1 För svagt stöd och dyr administration i dagens system 31
            </item>
            <item>
              16.2 Vänsterpartiets tandvårdsreform 32
            </item>
            <item>
              16.3 Förbättra innehållet och kvaliteten i tandvården 33
            </item>
            <item>
              17 Läkemedel 33
            </item>
            <item>
              17.1 Läkemedelsgenomgångar och rättvis förskrivning 34
            </item>
            <item>
              17.2 Statligt företag för läkemedelstillverkning 35
            </item>
            <item>
              17.3 Insatser mot ökad antibiotikaresistens 36
            </item>
            <item>
              18 Högspecialiserad vård 37
            </item>
            <item>
              19 Svensk hivpolitik både ineffektiv och omänsklig 39
            </item>
            <item>
              20 Omskärelse av pojkar 42
            </item>
            <item>
              21 Mödravård i glesbygd 42
            </item>
            <item>
              22 Medicinska aborter 43
            </item>
            <item>
              23 Vård av blodsmittade missbrukare 44
            </item>
            <item>
              24 Organdonation 44
            </item>
          </list>
        </div>
        <div type="motProposal" subtype="förslag">
          <head xml:id="i-8tX9u5y1vTABo7xBuHCfSt">
            2 Förslag till riksdagsbeslut
          </head>
          <list style="ol">
            <item xml:id="i-MC6bso8povpSmCchaCyc1y">
              Riksdagen tillkännager för regeringen som sin mening vad som
              anförs i motionen om att tillsätta en kommission för att beskriva
              hälsans sociala bestämningsfaktorer och hur hälsan kan göras jämlik.
            </item>
            <item xml:id="i-VHgf7HsgUtSQQ19XYx8Wzb">
              Riksdagen tillkännager för regeringen som sin mening vad som
              anförs i motionen om att tillsätta en utredning som ser över konsekvenserna
              av sjuknärvaron i arbetslivet. 1
            </item>
            <item xml:id="i-U5gmzLc52gR6JQVXhSQrn">
              Riksdagen tillkännager för regeringen som sin mening vad som
              anförs i motionen om att tobaksförsäljning och försäljning av
              nikotinläkemedel ska vara licenspliktigt.
            </item>
            <item xml:id="i-Efkxonz2UmxxtBFx6ZTfTQ">
              Riksdagen tillkännager för regeringen som sin mening vad som
              anförs i motionen om s.k. dold försäljning.
            </item>
            <item xml:id="i-2dNuuaRJsxvSSH3WF3zMsu">
              Riksdagen tillkännager för regeringen som sin mening vad som
              anförs i motionen om bildinformation kring risker med tobaksbruk
              på konsumentförpackningarna.
            </item>
            <item xml:id="i-9BbAJ65Ls2jTWedCxgvBf3">
              Riksdagen tillkännager för regeringen som sin mening vad som
              anförs i motionen om att konsekvenserna av den genomförda konkurrensutsättningen
              bör utvärderas ur ett ekonomiskt och kvalitativt perspektiv.
            </item>
            <item xml:id="i-8gBN6BiQuXsWLg4fUzEdk8">
              Riksdagen tillkännager för regeringen som sin mening vad som
              anförs i motionen om att återinföra regleringen av vinst i sjukhusvården.
            </item>
            <item xml:id="i-BHgd3p6k3sz9XPmohEUVhH">
              Riksdagen tillkännager för regeringen som sin mening vad som
              anförs i motionen om att en ny reglering i hälso- och sjukvårdslagen
              bör införas så att större enheter inom primärvården skyddas från
              vinstintresse.
            </item>
            <item xml:id="i-4zK3VMSter4xpmeK5d3NFW">
              Riksdagen tillkännager för regeringen som sin mening vad som
              anförs i motionen om att lagen om valfrihetssystem bör avskaffas.
            </item>
            <item xml:id="i-95y1HPsA7GvuG6Rp4Zitfk">
              Riksdagen tillkännager för regeringen som sin mening vad som
              anförs i motionen om att arbetet med att ge patienter möjlighet
              att elektroniskt ta del av sin journal bör skyndas på.
            </item>
            <item xml:id="i-39kTMH1NWZXZP31FbmuEsV">
              Riksdagen tillkännager för regeringen som sin mening vad som
              anförs i motionen om att hälso- och sjukvården bör omfattas av
              minoritetsspråkslagarna på samma sätt som barn- och äldreomsorgen.
              2
            </item>
            <item xml:id="i-34QNb42XnjKZqBqypPNAnT">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              undersöka skillnader i hälso- och sjukvårdens tillgänglighet och
              kvalitet för invandrade och för de nationella minoriteterna samt
              lämna förslag på åtgärder för att garantera en jämlik vård även
              för dessa grupper.
            </item>
            <item xml:id="i-5WUfy3jea8KpdB1MioSUWX">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              ta fram en strategi för hur tillämpningen av riksdagens prioriteringsordning
              kan genomföras på politisk, administrativ och klinisk nivå.
            </item>
            <item xml:id="i-Y7RTCcGAiR4pjrXFjskD1o">
              Riksdagen tillkännager för regeringen som sin mening vad som
              anförs i motionen om att prioriteringar av enskilda patienter
              aldrig ska ske enligt i förväg fastställda mallar och kriterier.
            </item>
            <item xml:id="i-KnUAvAy5rZ67XUqS7ydgk2">
              Riksdagen tillkännager för regeringen som sin mening vad som
              anförs i motionen om en nationell handlingsplan för jämställdhet
              i vård och omsorg.
            </item>
            <item xml:id="i-FDZruU3R9P23UAhPFmz8Sf">
              Riksdagen tillkännager för regeringen som sin mening vad som
              anförs i motionen om att införa en jämställdhetsenhet på Socialstyrelsen.
            </item>
            <item xml:id="i-9aZ4Zn1oARpbxSHjyKQ92b">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              analysera tillämpning och tolkning av patienträttighetslagstiftningen
              ur ett genusperspektiv.
            </item>
            <item xml:id="i-UQLQXYDvWSVVCkjGpo5CFz">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              se över vilka åtgärder som krävs för att höja hbt-kompetensen
              inom hälso- och sjukvårdsområdet.
            </item>
            <item xml:id="i-RN2gqaWPSzLVYrLXz1z1mP">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till hur hbt-perspektivet kan stärkas i folkhälsomålen.
            </item>
            <item xml:id="i-VXP5Zox7PUmgRPDJh3r3x">
              Riksdagen tillkännager för regeringen som sin mening vad som
              anförs i motionen om att ge Statens folkhälsoinstitut och Socialstyrelsen
              i uppdrag att utreda hur samhällets fördomar och heteronormativiteten
              påverkar självmordsfrekvensen för hbt-personer samt komma med
              förslag till verktyg som kan förebygga självmord inom denna grupp.
            </item>
            <item xml:id="i-AbMjHdNp8XrKiieBb5b3D1">
              Riksdagen tillkännager för regeringen som sin mening vad som
              anförs i motionen om en analys av psykiatrin ur ett hbt-perspektiv.
            </item>
            <item xml:id="i-QVyZJtCezpnPUSeyQHGrEt">
              Riksdagen begär att regeringen lägger fram förslag till ändring
              om att asylsökande, personer som undanhåller sig avvisningsbeslut
              samt papperslösa som befinner sig varaktigt i Sverige ska erhålla
              full hälso- och sjukvård inom ramen för befintligt hälso- och
              sjukvårdssystem och tandvårdssystem på samma villkor som övriga
              bosatta i Sverige. 3
            </item>
            <item xml:id="i-XuX6d4B1rbyeLHKRWCeAXc">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              särskilt analysera akutsjukvården och den nationella vårdgarantins
              påverkan när det gäller patienter över 65 år.
            </item>
            <item xml:id="i-MCTmegfRpyMSVvYdBG732R">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              särskilt följa upp och analysera hur prioriteringsordningen efterlevs
              när det gäller äldre patienter och i de fall brister förekommer
              lägga fram förslag till åtgärder.
            </item>
            <item xml:id="i-NVXYPUo6BQ3tQBbdpuHMUC">
              Riksdagen tillkännager för regeringen som sin mening vad som
              anförs i motionen om att varje landsting bör få utforma modeller
              för primärvården utifrån medborgarnas behov och de lokala förutsättningarna
              utan att obligatoriskt behöva använda fri etablering.
            </item>
            <item xml:id="i-C2K7qLTsfgxMZBtZRrKfUJ">
              Riksdagen tillkännager för regeringen som sin mening vad som
              anförs i motionen om att målsättningen om en utvecklad och utvidgad
              vård nära medborgarna med teamet i centrum bör vara vägledande
              för primärvården.
            </item>
            <item xml:id="i-PgKjKzfUXa1usZSfr2QDUS">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              utreda hur avgifter på besök hos distriktssköterskan påverkar
              besöksfrekvensen och efterfrågan på den förebyggande vården.
            </item>
            <item xml:id="i-TXv6bdMbc6DYQ3xR8SWGK8">
              Riksdagen tillkännager för regeringen som sin mening vad som
              anförs i motionen om att se över möjligheten att införa gratis
              sjukvård för alla barn i hela landet.
            </item>
            <item xml:id="i-USV3WZKHbfTgheA45Hcfmm">
              Riksdagen tillkännager för regeringen som sin mening vad som
              anförs i motionen om att Sverige inom ramen för samarbetet i Nordiska
              rådet bör ta initiativ till ett nordiskt telemedicinskt nätverk.
            </item>
            <item xml:id="i-FNzBWWDZxBCqRjD81a9Sdg">
              Riksdagen tillkännager för regeringen som sin mening vad som
              anförs i motionen om att kommunerna bör kunna anställa läkare.
            </item>
            <item xml:id="i-JYy3ngrEx85eEMLcEXk9Uq">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få ett samordnande
              ansvar för landstingens specialistutbildningar av läkare.
            </item>
            <item xml:id="i-Y5pDbeJtiD6i5gTJmJXwK9">
              Riksdagen tillkännager för regeringen som sin mening vad som
              anförs i motionen om en långsiktig nationell handlingsplan för
              psykiatrin.
            </item>
            <item xml:id="i-Xsrr7KJJhmqgEcC7xsggcT">
              Riksdagen tillkännager för regeringen som sin mening vad som
              anförs i motionen om en överenskommelse med Sveriges Kommuner
              och Landsting (SKL) om att initiera ett programarbete kring personalrekrytering
              för verksamheter som gör insatser för personer med psykisk sjukdom
              och psykisk funktionsnedsättning.
            </item>
            <item xml:id="i-BMYwXFu5JnRyLiJnnPkbDn">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              utvärdera konsekvenserna av privatiseringen inom den psykiatriska
              vården utifrån ett patienträttighetsperspektiv.
            </item>
            <item xml:id="i-W3w3CNGFMF9bMijku7Gg82">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              utvärdera om lagen om tvång i öppen vård har gagnat personer som
              blivit föremål för tvånget.
            </item>
            <item xml:id="i-FSmzCTibJcF5jWFRxn8mmE">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              kartlägga behov och resurser av psykiatrisk hälso- och sjukvård
              för människor med annat modersmål än svenska och teckenspråkiga
              döva.
            </item>
            <item xml:id="i-De87GaYUJF4WHBMJmrhDcu">
              Riksdagen tillkännager för regeringen som sin mening vad som
              anförs i motionen om att införa ett folkhälsomål avseende psykisk
              ohälsa.
            </item>
            <item xml:id="i-AakgkDwuwTUQ1gxgJrKs3x">
              Riksdagen tillkännager för regeringen som sin mening vad som
              anförs i motionen om en permanent finansiering av Nationella hjälplinjen.
            </item>
            <item xml:id="i-PCxt91xT8ajTWRTYPRdjZF">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              ta fram nationella riktlinjer för den palliativa vården.
            </item>
            <item xml:id="i-GGoDWARmGuXaQWErN6bsjy">
              Riksdagen tillkännager för regeringen som sin mening vad som
              anförs i motionen om en tandvårdsreform.
            </item>
            <item xml:id="i-XYiwiWWKZsYvniHrckFWAJ">
              Riksdagen tillkännager för regeringen som sin mening vad som
              anförs i motionen om att sträva efter att tandvården i högre utsträckning
              bör finnas i anslutning till primärvården.
            </item>
            <item xml:id="i-AgW2BSE9qz2H6Wtyi7Zvgb">
              Riksdagen tillkännager för regeringen som sin mening vad som
              anförs i motionen om en obligatorisk garanti för utförda arbeten
              inom tandvården.
            </item>
            <item xml:id="i-WGeQhdf3tn6cdKx8DwBvYC">
              Riksdagen tillkännager för regeringen som sin mening vad som
              anförs i motionen om att tandvården bör utvärderas ur ett genusperspektiv.
            </item>
            <item xml:id="i-8gGdyDkHCtLCaaSXHqx8jv">
              Riksdagen tillkännager för regeringen som sin mening vad som
              anförs i motionen om att alla äldre med många läkemedel bör få
              en personlig läkare med helhetsansvar och regelbundna läkemedelsgenomgångar.
            </item>
            <item xml:id="i-CD7BNMiVPVgPwjd4ZyR2RR">
              Riksdagen tillkännager för regeringen som sin mening vad som
              anförs i motionen om att orsaken till kvalitets- och mängdskillnader
              i läkemedel kopplade till utbildning bör utredas.
            </item>
            <item xml:id="i-7ubyNHBgEf4bqLmjT7TLvM">
              Riksdagen tillkännager för regeringen som sin mening vad som
              anförs i motionen om att utreda möjligheterna att etablera ett
              statligt företag för läkemedelstillverkning.
            </item>
            <item xml:id="i-8215AST8nLMT9cx49qMSLk">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              ta fram riktlinjer för systematisk uppföljning och skärpt kontroll
              av antibiotikaförskrivningen till personer över 75 år.
            </item>
            <item xml:id="i-8QBi3dExCDpKnrLothyDYC">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              undersöka hur olika ersättningssystem för vårdval i primärvården
              påverkar antibiotikaförskrivningen.
            </item>
            <item xml:id="i-DQe9ugbyp64Ry5frEmZHDY">
              Riksdagen tillkännager för regeringen som sin mening vad som
              anförs i motionen om att de grundläggande bestämmelserna om en
              nämnd för rikssjukvården bör lagregleras.
            </item>
            <item xml:id="i-Skm2ny4ZzKvXgx8wmjaGTb">
              Riksdagen tillkännager för regeringen som sin mening vad som
              anförs i motionen om att staten bör ta ett kostnadsansvar för
              stora investeringar i avancerad teknologi som kommer hela landet
              till godo.
            </item>
            <item xml:id="i-HQktVCJ5iaFg7VdJPdGWiL">
              Riksdagen tillkännager för regeringen som sin mening vad som
              anförs i motionen om att samarbetet med nordiska grannländer i
              framtiden bör fördjupas och även omfatta viss högspecialiserad
              vård.
            </item>
            <item xml:id="i-VREVmkttkqMfoWoNv1cN8s">
              Riksdagen tillkännager för regeringen som sin mening vad som
              anförs i motionen om att tillsätta en utredning om vården av patienter
              med sällsynta diagnoser.
            </item>
            <item xml:id="i-WViSvj2s5oJWacATitTHck">
              Riksdagen tillkännager för regeringen som sin mening vad som
              anförs i motionen om att Rett Center bör ha en långsiktig finansiering.
            </item>
            <item xml:id="i-AfvEvtP6HuwtmSAYFQ1sdo">
              Riksdagen tillkännager för regeringen som sin mening vad som
              anförs i motionen om att smittskyddslagens informationsplikt bör
              avskaffas.
            </item>
            <item xml:id="i-GJXVwnZp6oMu99Szqm8Wzs">
              Riksdagen tillkännager för regeringen som sin mening vad som
              anförs i motionen om att den möjliga tidslängden för tvångsisolering
              enligt smittskyddslagen bör begränsas.
            </item>
            <item xml:id="i-StAk5hJwZ9VrkQTvBm9Hm7">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              initiera en kompetenshöjning inom äldreomsorgen angående äldre
              hivpositiva.
            </item>
            <item xml:id="i-RDaytWD9P1Y3nWUkvb9t1u">
              Riksdagen tillkännager för regeringen som sin mening vad som
              anförs i motionen om att Socialstyrelsen bör ges i uppdrag att
              tillsammans med ideella organisationer genomföra en tydlig och
              målgruppsinriktad informationskampanj om hiv och säkert sex.
            </item>
            <item xml:id="i-SD84xDYGBcunYQjRfTvVVE">
              Riksdagen tillkännager för regeringen som sin mening vad som
              anförs i motionen om en åldersgräns på 18 år för ej medicinskt
              motiverad manlig omskärelse.
            </item>
            <item xml:id="i-4PrxpaMFzMkdTmR8ixyjkq">
              Riksdagen tillkännager för regeringen som sin mening vad som
              anförs i motionen om att inleda utvecklingsprojekt för förlossnings-
              och mödravård i glesbygd.
            </item>
            <item xml:id="i-2LuQzTqnJAZ2HYPjMZYB4b">
              Riksdagen beslutar om ändring i abortlagstiftningen så att barnmorskor
              ges en uttrycklig rätt att utföra medicinska aborter.
            </item>
            <item xml:id="i-NhyjEDfhp29Q3twZY6mSjQ">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att följa
              upp och utvärdera vården av blodsmittade missbrukare.
            </item>
            <item xml:id="i-MwvWVSFPxEp4p3MZ3a5jvE">
              Riksdagen tillkännager för regeringen som sin mening vad som
              anförs i motionen om att utreda ett nytt system för donationsregistret
              samt riktlinjer för intensivvård i samband med organdonation.
            </item>
          </list>
          <p xml:id="i-JX4BrEsYfZaFJBcY4KwTsC">
            1 Yrkande 2 hänvisat till AU.
          </p>
          <p xml:id="i-CPs2JhsjdTV1A9hVGmLorT">
            2 Yrkande 11 hänvisat till KU.
          </p>
          <p xml:id="i-CdvbsgjxDEy1qffy7Cg9Fn">
            3 Yrkande 22 hänvisat till SfU.
          </p>
        </div>
        <div type="motContent">
          <head xml:id="i-WzxQFXtppuBY63ZG5zoRt9" type="h1">
            3 Inledning
          </head>
          <p xml:id="i-KbwpUZhxenziBSvdzxDCXf">
            Sjukvårdens viktigaste uppgift är att bidra till att invånarna
            har en god hälsa. Men en god hälsa får vi inte bara genom sjukvårdens
            försorg utan också genom många andra faktorer, såsom den grundläggande
            sociala välfärden, en hälsosam yttre miljö, kontroll av hälsofarliga
            varor liksom genom den egna livsstilen. Ett jämlikt och jämställt
            samhälle med mindre klyftor ger en bättre hälsa.
          </p>
          <p xml:id="i-QjRyB4VKZ3WBCEPStyXLPc">
            Var står svensk sjukvård i dag? Man kan konstatera att det förekommer
            en hel del överdrifter. Det finns t.ex. inget som helst belägg
            för att mer konkurrens och privat ägande skulle utveckla sjukvården.
            Tvärtom visar all forskning att den offentligt drivna och styrda
            vården är effektiv. Svensk sjukvård låter sig inte tecknas i de
            svartvita termer som en del vill göra gällande, utan rymmer såväl
            stora fördelar som problem.
          </p>
          <p xml:id="i-PFKHD15ULBYxJxSpRKaWfr">
            Vänsterpartiet presenterar i den här motionen förslag för en
            rättvis, jämställd och kostnadseffektiv hälso- och sjukvård av
            högre kvalitet. Centralt är naturligtvis vilka resurser landstingen
            har. För att i dagens ekonomiska situation upprätthålla och förbättra
            kvaliteten inom hälso- och sjukvården krävs det stora satsningar
            på antalet anställda inom området. För Vänsterpartiet är detta
            en kärnfråga och vi anslår därför i form av generella statsbidrag
            drygt 3 miljarder kronor mer än vad regeringen gör till landstingen
            för 2010. För år 2011 och 2012 anslår vi 6 respektive 5 miljarder
            kronor utöver regeringen. I en personalintensiv verksamhet som
            hälso- och sjukvården är personaltätheten mycket avgörande för
            kvaliteten. 3 miljarder kronor motsvarar hela 7 000 heltidsanställda
            inom hälso- och sjukvården. Våra satsningar innebär bättre vårdkvalitet
            och dessutom fler jobb. Det är en politik som möjliggör förändring.
          </p>
          <head xml:id="i-o6dSoN6TcaAhvd6shNQ5w" type="h1">
            4 Sjukvård, samhälle och folkhälsa
          </head>
          <p xml:id="i-7p1WVewnEpxjrmHMCNxvF1">
            Sjukvården kan inte lösa alla hälsoproblem. Det krävs ett rättvisare
            och mer jämställt samhälle för att minska skillnaderna i hälsa
            och förbättra hälsan överlag. Grunden för en god hälsa är en ekonomisk
            politik som motverkar klyftor. Genomgångar av all befintlig forskning
            om ojämlikhet och hälsa visar tydligt att stora inkomstklyftor
            försämrar människors hälsa. I ett någorlunda rikt land är det
            inte i första hand den absoluta inkomstnivån som har betydelse,
            utan istället är det själva klyftorna och deras konsekvenser som
            ger negativa effekter på hälsan. Detta samband är starkast för
            dem som har de lägre inkomsterna i varje samhälle, men även i
            högre inkomstgrupper finns ett negativt samband mellan hälsa och
            ekonomisk ojämlikhet.
          </p>
          <p xml:id="i-MsucqXSCdNZcMNuwxxUAYT">
            En persons livsvillkor och socioekonomiska position påverkar
            livsstilen och därigenom hälsa och livslängd. Men även när vi
            kontrollerar för skillnader i t.ex. rökning, alkohol och mat så
            kvarstår att socioekonomisk position är knutet till hälsa. Inom
            forskningen brukar detta förklaras med att status och grad av
            kontroll över sitt eget liv påverkar människors grundnivå av stress.
            Stressnivån i sin tur har mycket stor betydelse för psykisk och
            fysisk hälsa och immunförsvar. Orättvisor är en fara för hälsan.
          </p>
          <p xml:id="i-14GbNj253oTBeDtr1unRan">
            De elva folkhälsomålen som infördes 2002 och omformulerades 2008
            har det övergripande målet att skapa samhälleliga förutsättningar
            för en god hälsa på lika villkor för hela befolkningen. Arbetet
            för att nå dessa mål är i behov av utvärdering och uppföljning.
            De viktigaste områdena för folkhälsa är inte alltid de som brukar
            benämnas folkhälsopolitik utan snarare de som rör trygghetssystemen
            och den gemensamma välfärden. Här har den borgerliga regeringens
            politik fört oss allt längre bort från målen.
          </p>
          <p xml:id="i-EvqXSeFviHY3Evf2QZ3c54">
            Genom att individualisera hälsofrågorna så att det kommer att
            handla om enskilda människors livsstilar har regeringen frånsagt
            sig både det politiska ansvaret för folkhälsan och de verktyg
            som vetenskapen visar är de enda som i grunden kan förbättra den.
            Individer bär naturligtvis ett ansvar för sin livsstils hälsokonsekvenser,
            men politiken har ett ansvar för de samhälleliga villkor som individer
            har att leva utifrån.
          </p>
          <p xml:id="i-8Jy2nuFrBgvd4VGKxrVVQ5">
            För att få mer kunskap på dessa områden bör det tillsättas en
            kommission för att studera hälsans sociala bestämningsfaktorer.
            2005 tillsattes en sådan av WHO för att studera den globala situationen
            och för att ge rekommendationer för hur ojämlikheten i hälsa skulle
            kunna utjämnas inom loppet av en generation. Det bör nu tillsättas
            en kommission motsvarande WHO:s Marmotkommission för att beskriva
            hälsans sociala bestämningsfaktorer i en svensk kontext och hur
            hälsan kan göras jämlik. Detta bör riksdagen som sin mening ge
            regeringen till känna.
          </p>
          <p xml:id="i-R4ypgmJzYZJYEAC2Wposea">
            Förebyggande insatser riktade mot enskilda sjukdomar är viktiga,
            men det effektivaste sättet att främja folkhälsan är att förändra
            hälsans sociala bestämningsfaktorer. Hälsoskillnader är inget
            naturligt tillstånd. De handlar om hur vi ordnar våra samhällen
            och hur de är möjliga att påverka.
          </p>
          <head xml:id="i-XfW4XUChfCqfhxoZ1yBggA" type="h2">
            4.1 Gränsen för sjukvårdens område
          </head>
          <p xml:id="i-39hWcQpxkUmZ7Kbbhryrzh">
            I arbetet med att utveckla sjukvården måste vi vara försiktiga
            med att utvidga sjukvårdens sjukdomsbegrepp alltför mycket. Risken
            är att sjukvården medikaliserar samhällsproblem. Användandet av
            antidepressiva mediciner är ett exempel på det. De gör stor nytta
            vid depressioner men skrivs inte sällan ut för symptom som t.ex.
            beror på dålig arbetsmiljö. Framför allt finns det en ibland slentrianmässig
            överförskrivning av antidepressiv medicin till kvinnor, även då
            de söker för helt andra besvär och depressiva symptom inte kan
            konstateras.
          </p>
          <p xml:id="i-CuwVCRoQbinJjNxboHESvz">
            Sjukvården och sjukvårdspersonalen ska inte behöva ta på sig
            ansvaret för att lösa problemet med sjukskrivningar. Vår politik
            på sjukförsäkringsområdet utvecklar vi i motionen 2009/10:Sf322
            En sjukförsäkring för alla. Av vikt i ett hälso- och sjukvårdssammanhang
            är emellertid att läkarna inte kan förväntas klara de dubbla kraven
            att både företräda sina patienters intressen och tillfredsställa
            samhällets begäran om att minska antalet sjukskrivna.
          </p>
          <p xml:id="i-YVDNA43ErGyJ4WeueohLiV">
            Det är inte folkhälsoarbete att försvåra för sjuka människor
            att bli sjukskrivna. Förtroendet mellan patient och läkare kan
            vara avgörande för en god behandling men riskerar att urholkas
            när den relationen alltmer kommer att handla om sjukpenningsfrågor.
            Alltför hårda bedömningar riskerar även att leda till en stor
            sjuknärvaro i arbetslivet vilket ger allvarligare ohälsa på sikt.
            Regeringen bör därför tillsätta en utredning som ser över konsekvenserna
            av sjuknärvaron i arbetslivet. Detta bör riksdagen som sin mening
            ge regeringen till känna.
          </p>
          <head xml:id="i-5dFhcZJw1KDf9kFUjLKuPB" type="h2">
            4.2 Skärpta krav runt försäljning av tobak
          </head>
          <p xml:id="i-T6J56nmMBFzzJdHks3Kh6X">
            Tobaken är den vanligaste yttre orsaken till sjukdomar och för
            tidig död. Trots att de flesta känner till åtminstone en del av
            riskerna fortsätter människor att röka. Den främsta orsaken till
            det är förstås nikotinberoendet, men också att det dröjer så länge
            innan skadorna märks mellan 10 och 30 år. Särskilt angeläget är
            det att få ned antalet unga som börjar röka. Vi anser att man
            bör överväga striktare reglering för att sälja tobak och nikotinläkemedel.
            I dagsläget gäller det att man ska göra en anmälan till kommunen.
            Både när det gäller tobak och nikotinläkemedel är man skyldig
            att utöva så kallad egenkontroll och upprätta egenkontrollprogram
            för verksamheten.
          </p>
          <p xml:id="i-VjDPM4TjPUcp6kG1tX7fBp">
            Läkemedelsverket har tillsyn över försäljningen av nikotinläkemedel,
            medan ett spretigt system med såväl kommun, länsstyrelse och Statens
            folkhälsoinstitut har det när det gäller tobak. Om man säljer
            tobak eller nikotinläkemedel till personer under 18 riskerar man
            böter eller fängelse upp till 6 månader. Det är bra att lagen
            är tydlig på den punkten, men vi vill skärpa regleringen runt
            försäljningen. Det är svårt att göra kontroller och det är alldeles
            säkert så att en hel del försäljning trots allt sker till minderåriga.
            Regeringen har tillsatt en utredning (dir. 2008:29) för att se
            över tobakslagen i syfte att skydda minderåriga, vilket är bra.
            Vi hoppas att utredningen kommer fram till konkreta förslag som
            förbättrar läget. Från Vänsterpartiets sida tror vi dock att om
            man i stället för att anmäla fick ansöka om en licens, och det
            ställdes vissa krav för att få en sådan, skulle det medverka såväl
            till minskad försäljning till minderåriga som till minskad rökning.
            För att få en sådan licens skulle vissa krav finnas bland annat
            kunskap om tobakens skadeverkningar. Kriterier för när licensen
            kan återtas är också viktiga.
          </p>
          <p xml:id="i-PVgJHXAuVToM8SKjpfCnCC">
            Det finns goda skäl att införa ett licensförfarande utformat
            för både tobaksförsäljning och försäljning av nikotinläkemedel
            och att det görs tydligt vilka regler som gäller, t.ex. vikten
            av att inte sälja till minderåriga, möjlig egenkontroll av rutiner
            för personalen men också kunskapskrav om nikotinets och tobakens
            skadeverkningar. Socialutskottet har inte tidigare ställt sig
            bakom denna tanke, men vi vidhåller behovet med tanke på tobaksbrukets
            stora skador på folkhälsan. Det bör därför införas ett licensförfarande
            för tobaksförsäljning och försäljning av nikotinläkemedel. Detta
            bör riksdagen som sin mening ge regeringen till känna.
          </p>
          <p xml:id="i-JAf8dBs62U88D9o65SidzH">
            En annan åtgärd vi förordar när det gäller försäljning av tobaksprodukter
            är så kallad dold försäljning som innebär att produkterna inte
            får exponeras på försäljningsstället. Det innebär att kunden aktivt
            måste efterfråga tobaksprodukter från personalen. Vi vet att några
            större affärskedjor är positivt inställda till en sådan lagstiftning
            och vi anser att det är något som bör bidra till att minska nyrekryteringen
            av tobaksbrukare. Det bör därför lagstiftas om dold försäljning.
            Detta bör riksdagen som sin mening ge regeringen till känna.
          </p>
          <p xml:id="i-TcHLGrHheZVh7cPFaNSbvi">
            När det gäller information på förpackningarna om produktens risker
            så menar vi att text inte räcker. Sverige bör verka för att EU
            inför krav på en bildinformation på varje enskild förpackning
            om riskerna. En bild säger mer än tusen ord är ett gammalt talesätt
            som vi anser att det ligger mycket sanning i, varför vi menar
            att ett genomarbetat bildbudskap kan ha stor betydelse. I en allt
            mer globaliserad värld där både konsumenter och varor rör sig
            tämligen fritt och produkter förpackas för stora språkområden
            är det svårt att informera begripligt med texter på små förpackningar.
            Regeringen borde därför ta upp denna fråga på EU-nivå liksom inom
            WHO. Detta bör riksdagen som sin mening ge regeringen till känna.
          </p>
          <head xml:id="i-YEUeqfmym4C33pGk9TJZ2b" type="h1">
            5 Behoven ska styra inte vinsten
          </head>
          <p xml:id="i-BouqahwgyFzMsKgZn8ge9f">
            Vårdens resurser bör fördelas så att mest vård ges till dem som
            har de största vårdbehoven. Det kan tyckas självklart men är en
            princip som den svenska vården i dag flyttas allt längre bort
            ifrån. I stället för att behoven får styra blir det i allt högre
            grad vinstmöjligheterna som bestämmer vem som ska ges vilken vård.
            Vänsterpartiet vill begränsa vinsten som drivkraft inom vården
            och därigenom skapa en mer rättvis, demokratisk och kostnadseffektiv
            hälso- och sjukvård av högre kvalitet.
          </p>
          <p xml:id="i-VnaE7RSeqAzLeb8xaaZwqe">
            Genom att släppa in vinsten som drivkraft i vården försvåras
            möjligheten att styra vården till de med de största behoven. I
            stället satsar vårdgivarna på att styra vården till de personer
            som är mest lönsamma att ge vård och att ge dem det på det mest
            lönsamma sättet. Att fördela vård med marknadsmekanismer fungerar
            mycket dåligt och alltför ofta blir resultatet att det är de som
            har det minsta behovet av vård som får mest vård. Skälet består
            bl.a. i att rika och välutbildade grupper är friskare än andra
            och har de minsta behoven av vård, samtidigt som de är mer benägna
            än andra grupper att söka vård. Om vården finansieras privat är
            det ju också personer med hög inkomst som är beredda att betala
            mest för vården helt enkelt eftersom de har mest pengar. Grupperna
            med de största vårdbehoven är mindre lönsamma.
          </p>
          <p xml:id="i-GKtHcXBEa5bouAfxFjcnsm">
            Vänsterpartiet anser att det är mycket viktigt att svensk sjukvård
            inte går i riktning mot en ökad privat finansiering. Men även
            med en offentligt finansierad vård kan vinsten som drivkraft få
            stora konsekvenser. När privata vårdföretag drivs genom att ta
            del av offentliga medel skapas en lång rad problem och även här
            tenderar vårdens resurser att styras så att de som behöver minst
            vård får mer och tvärtom. Ersättningssystemen är svåra att konstruera
            så att de gör det lönsammast att behandla de med de största vårdbehoven
            och ibland finns knappt alls någon sådan ambition med ersättningssystemen.
            Så är t.ex. fallet i vårdvalssystemet i Stockholm.
          </p>
          <p xml:id="i-UqgUqJJ1r5xFLrbQwKJppa">
            När en vårdcentral får en stor del av sin ersättning beräknat
            på antalet läkarbesök försöker de naturligtvis få så många läkarbesök
            som möjligt. Patienter som tar lång tid, det vill säga de som
            har de största behoven men även patienter som behöver tolk, är
            inte lönsamma att satsa på. Vinstjakten driver i stället vårdcentralerna
            till att försöka få lättbehandlade patienter och på så sätt hinna
            med så många och billiga läkarbesök som möjligt.
          </p>
          <p xml:id="i-8A31PGJz9N8cGncZsHgF3r">
            Vårdcentraler väljer då att etablera sig i socioekonomiskt starka
            områden där vårdbehoven är som minst. Systemet skapar alltså en
            direkt drivkraft att behandla nästan friska personer istället
            för sjuka. Personal på sådana mottagningar har berättat om hur
            personer med enkla besvär när de ringer för rådgivning uppmanas
            att komma på ett besök trots att det egentliga behovet är mycket
            litet. Vinstintresset leder här till att vården inte lever upp
            till hälso- och sjukvårdslagens portalparagraf om att den som
            har det största behovet skall ges företräde till vården.
          </p>
          <p xml:id="i-Nj4MgGhsSzePjT34uxTvSf">
            Med en sådan ersättningsmodell fördelas inte bara vården på ett
            felaktigt sätt, även varje enskild vårdinsats riskerar att få
            sämre kvalitet. Ett uppmärksammat sätt för företag att få maximalt
            antal besök är att införa bonussystem för personalen. Detta görs
            för att personalen ska lägga större vikt vid tempot och antalet
            patienter. Att ett system konstruerat för att sjuksköterskor och
            läkare oftare ska snegla på klockan riskerar att leda till sänkt
            vårdkvaliteten är ingenting märkligt.
          </p>
          <p xml:id="i-QodimLwEWom1eLvfZTyCNR">
            Ett vanligt argument för privatiseringar och vinstdriven vård
            är att det skulle vara mer kostnadseffektivt. Detta var t.ex.
            ett av huvudskälen som regeringen anförde för avskaffandet av
            regleringen av vinst inom sjukhusvården. Om man ser till hur det
            ser ut i olika länder visar det sig snarare vara tvärtom. I USA
            har man en stor andel privata vinstgivande sjukhus. USA:s sjukvård
            är mer än dubbelt så dyr som den svenska (se t.ex. WHO:s World
            Health Report 2005) samtidigt som kvalitén generellt sett inte
            är bättre. Om man studerar tydliga indikatorer på folkhälsan som
            livslängd och barnadödlighet ser man tvärtom att Sverige ligger
            före. En del av den sämre kostnadseffektiviteten i system med
            vinstdriven vård beror på byråkratin som följer av ökad konkurrens
            och privatisering. Det är också uppenbart att kostnadseffektivitet
            i ett kommersiellt vårdbolag ofta innebär mindre personal och
            stressigare arbetstempo.
          </p>
          <p xml:id="i-KvywQsEZgB5Tzynykn8qwJ">
            En vård som drivs för att ge vinst kommer hela tiden att sträva
            efter att öka efterfrågan. Så fungerar alla företag på en marknad
            och vårdföretag är inget undantag. Pengar som skulle kunna ha
            gått till vård går till marknadsföring i stället. Marknadsmekanismerna
            innebär även att företagen ökar efterfrågan och vinsten genom
            att få människor att se på allt fler fenomen som sjukdomar i behov
            av behandling. Precis som schamporeklamen i dag lovar ständigt
            bättre hårvårdsteknologier, kan vi vänta oss att företagen på
            en utvecklad vårdmarknad har ett intresse av att hela tiden erbjuda
            nya läkemedel och nya behandlingar även när de inte gör oss nämnvärt
            mycket friskare sett till vad det kostar.
          </p>
          <p xml:id="i-9EqhUt7nWrfBXahmMCjsfW">
            Slutligen måste ett vinstdrivet vårdsystem naturligtvis även
            ge utdelning till ägarna. Den privat drivna vården och omsorgen
            i Sverige domineras nästan helt av fem stora koncerner varav fyra
            ägs av riskkapitalbolag. Dessa gjorde 2008 en rörelsevinst på
            hela tre miljarder kronor. Det är en vinst som nästan uteslutande
            kommer från offentliga medel. Genom komplicerade bolagsstrukturer
            slussas en stor del av vinsten ut ur landet och hamnar i skatteparadis
            i Luxemburg och på Kanalöarna (Dagens Nyheter, 2009-09-11). Privatiseringarna
            av vården innebär ett ansvarslöst slöseri med allmänna medel.
            3 miljarder kronor räcker till upp mot 10 miljoner hemtjänsttimmar
            eller till att öka antalet vårdplatser inom svensk specialiserad
            psykiatrisk vård med 35 procent.
          </p>
          <p xml:id="i-PzuS2ZFQgJHCKVaKUpffcV">
            Fram till 1980-talet fanns det i Sverige en allmän uppslutning
            kring idén om en sjukvård i offentlig regi, styrd av patienternas
            behov. Vänsterpartiet anser att konkurrens­utsättningen av vård
            och omsorg som följt sedan dess har varit problematisk ur ett
            ideologiskt hänseende, men även konsekvenserna för själva verksamheterna
            har varit bekymmersamma. Därför bör konsekvenserna av den genomförda
            konkurrens­utsättningen utvärderas ur ett ekonomiskt och kvalitativt
            perspektiv. Detta bör riksdagen som sin mening ge regeringen till
            känna.
          </p>
          <p xml:id="i-LjgJsSNsMecfRBkwQ81qeq">
            Den borgerliga regeringen har avskaffat regleringen av vinst
            i sjukhusvården, detta eftersom man säger sig eftersträva mångfald
            i vården. Det var emellertid redan med den tidigare regeringen
            fullt möjligt för ideella organisationer att driva sjukhus utan
            vinstintresse. Det som regeringen vurmar för är i stället rent
            och skärt vinstintresse i sjukvården. Den vill genom lagändringen
            släppa fram multinationella vårdbolag som inte driver sjukvård
            av omsorg av patienterna utan av omsorg om aktieägarnas plånböcker.
            Men sjukvård är inte som vilken näring som helst på en fri marknad.
            Patienter beter sig inte som andra konsumenter som väljer och
            jämför mellan olika varor och tjänster. När vi är patienter är
            vi helt beroende av hur sjukvården bedömer våra vårdbehov.
          </p>
          <p xml:id="i-4tBbA2hL5FPJMN1qiytAD4">
            Harriet Wallberg-Henriksson, rektor vid Karolinska Institutet
            och Hans Forssberg, prorektor vid Karolinska Institutet konstaterar
            i en debattartikel i Svenska Dagbladet att privata vårdgivare
            vare sig är intresserade av att ta emot studenter eller delta
            i forskningsprojekt genom att samla in data och prover från patienter.
          </p>
          <p xml:id="i-7XafHwkULxG8YwfAk259zM">
            Regeringens agerande kan därför på sikt hota både forskning och
            utbildning inom hälso- och sjukvårdens område.
          </p>
          <p xml:id="i-17yEcbWSmdJmLEFNr32PBS">
            Lagen om offentlig upphandling innebär som bekant att den vård
            som lagts ut på entreprenad måste upphandlas med jämna mellanrum.
            Det är ingen självklarhet att en entreprenör får fortsätta att
            utföra vården. Kommersiella vårdbolag kan därmed hota de ideella
            vårdgivare vars drivkrafter ofta står i motsättning till ekonomisk
            vinning och marknadskrafter. Regleringen av vinst i vården är
            därför samtidigt ett försvar av de ideella vårdgivarna som riskerar
            att förlora budgivningarna och ätas upp av de stora vårdbolagen.
          </p>
          <p xml:id="i-UJhe8xkHiU5BBJ8zS1At2">
            Högerregeringen har även möjliggjort för vårdgivare att erbjuda
            s.k. gräddfiler. Det innebär att vi nu går i en riktning mot att
            försäkringspatienter får stora fördelar både gällande kvalitet
            och väntetid, jämfört med patienter som inte har råd att skaffa
            sig privata försäkringar. Vänsterpartiet anser att vård ska fördelas
            efter behov och att gräddfiler som släpper förbi de med tjockare
            plånbok aldrig kan accepteras.
          </p>
          <p xml:id="i-6ytbwsD6ZcKgamKPwxA4zj">
            Mot bakgrund av detta bör lagen om driftsformer i sjukhusvården
            återinföras. Detta bör riksdagen som sin mening ge regeringen
            till känna. Vänsterpartiet vill även gå vidare med en mer omfattande
            lag mot vinst i sjukvården. De större enheterna inom primärvården,
            vårdcentraler och närsjukhus, bör kunna omfattas av en sådan reglering.
            En ny reglering i hälso- och sjukvårdslagen bör införas så att
            större enheter inom primärvården skyddas från vinstintresse. Detta
            bör riksdagen som sin mening ge regeringen till känna.
          </p>
          <p xml:id="i-LUSAaW2UaKsHpcqio28biV">
            Ett allt vanligare alternativ till att upphandla hela verksamheter
            är de kundvalsmodeller som regleras av lagen om valfrihetssystem
            (LOV). Regeringen har infört en obligatorisk kundvalsmodell för
            primärvården i hela landet som vi skriver mer om i kapitlet om
            primärvård. Kundvalsmodeller skapar incitament för de kommersiella
            vårdbolagen att specialisera sig på de åkommor som har bäst marginaler.
            Man plockar russinen ur kakan och resultatet blir att landstingsvården
            och de ideella vårdgivarna får ta hand om de patienter som kostar
            mest. I värsta fall tvingar konkurrensen från de kommersiella
            vårdbolagen även de ideella företagen och landstingen att börja
            agera på ett liknande sätt för att klara den egna ekonomin.
          </p>
          <p xml:id="i-Shdui5fT4bfTTFe82umz7H">
            Vänsterpartiet är också kritiskt till att LOV ger privata utförare
            möjlighet att införa tilläggstjänster, något som inte offentliga
            utförare får möjlighet till. När ett företag erbjuder tilläggstjänster
            utöver den offentligt finansierade verksamhet de bedriver, innebär
            det att det offentliga står för grunden i verksamheten men att
            endast den som har råd att betala extra får tillgång till hela
            utbudet av tjänster. Mot bakgrund av detta bör lagen om valfrihetssystem
            avskaffas. Detta bör riksdagen som sin mening ge regeringen till
            känna.
          </p>
          <head xml:id="i-NZra6fv51BGVfx9mcLomgS" type="h1">
            6 Demokratisk och jämlik sjukvård
          </head>
          <p xml:id="i-SUMnKXjaXTTo6GzmFmce3P">
            Sjukvården ska vara demokratiskt styrd. De medicinska behoven
            är i princip oändliga, men resurserna är det inte. Därför är det
            viktigt att prioriteringar mellan olika slags sjukvård görs av
            demokratiskt valda företrädare. Frågor om vårdens övergripande
            organisation och finansiering ska liksom i dag beslutas på regional
            nivå. Det obligatoriska vårdvalssystem som regeringen har tvingat
            landstingen till bryter mot detta och är något Vänsterpartiet
            motsätter sig.
          </p>
          <p xml:id="i-Md3wGmiJenr4jeqinuaunD">
            Det ska inte gå att smita förbi den demokratiska prioriteringen
            genom att köpa sig vård som andra av ekonomiska skäl blir utan.
            En demokratisk prioritering är vida överlägsen varje marknadsorienterat
            system där efterfrågan och plånbokens tjocklek tillåts styra.
            Samtidigt kan vi konstatera att många anställda, men också patienter,
            upplever att de saknar inflytande över vården och dess organisation.
            När vi talar om framtidens sjukvård måste vi därför diskutera
            hur vi ökar inflytandet för personalen och patienterna. Hur kan
            vi samverka över regioner och gränser samtidigt som vi säkrar
            demokrati och inflytande? För att kunna utveckla sjukvården utifrån
            befolkningens behov behövs det nya fora för fördjupat inflytande
            hos personal, patienter och befolkningen i övrigt.
          </p>
          <p xml:id="i-JaNS8UyBgvvBQ1auQ55jKU">
            Människorna i närområdet kring en primärvårdscentral bör kunna
            utöva ett aktivt inflytande över denna, så att vården kan anpassas
            till de lokala behoven. Det innebär att politiker på regional
            nivå har ett ansvar att organisera återkommande möten eller tillsätta
            rådgivande organ som består av patienter och andra medborgare
            i närområdet. Hur det lokala inflytandet ska organiseras kan variera
            från region till region. Ett viktigt inslag i det här arbetet
            är att vården strävar efter att vara transparent.
          </p>
          <p xml:id="i-GpFbSLN8uAcCGHB6ko4zMF">
            En av de viktigaste frågorna i hälso- och sjukvården är patientens
            rätt till delaktighet. Patienten ska alltid ha rätt till information
            och begripliga besked om sitt hälsotillstånd och om de undersökningar
            och behandlingar som står till buds. Patienten ska på ett enkelt
            sätt ha tillgång till sin egen patientjournal. Arbetet med att
            ge patienter möjlighet att elektroniskt ta del av sin journal
            bör därför skyndas på. Detta bör riksdagen som sin mening ge regeringen
            till känna.
          </p>
          <p xml:id="i-6CemaXzFAAaymT6NioByK2">
            Informationen till patienten ska alltid vara individuellt anpassad
            också när det gäller information till människor med annat modersmål
            och till personer med funktionsnedsättning. Hälso- och sjukvården
            bör därför omfattas av minoritetsspråkslagarna på samma sätt som
            barn- och äldreomsorgen. Detta bör riksdagen som sin mening ge
            regeringen till känna. Frågan om vilken bakgrund vi har handlar
            inte bara om vilka språk sjukvården finns tillgänglig på. Vi vet
            att samhällets orättvisor påverkar alla områden, även hälso- och
            sjukvården. Socialstyrelsen bör därför ges i uppdrag att undersöka
            skillnader i hälso- och sjukvårdens tillgänglighet och kvalitet
            för invandrade och de nationella minoriteterna och lämna förslag
            på åtgärder för att garantera en jämlik vård även för dessa grupper.
          </p>
          <head xml:id="i-128zCA4wLDJUwP8wWLNSHE" type="h1">
            7 Sjukvårdens svåra prioriteringar
          </head>
          <p xml:id="i-7QX5FWToENiCTyaJRQ882A">
            Att vården ska styras demokratiskt innebär bl.a. att när svåra
            prioriteringar måste göras ska detta ske utifrån riksdagens prioriteringsordning
            för hälso- och sjukvården. Prioriteringsordningens behovs- och
            solidaritetsprincip innebär att när prioriteringar måste ske ska
            vårdens resurser ges till de med det största behovet av vård.
          </p>
          <p xml:id="i-BYE65XviPupYziugiw7HwN">
            Prioriteringscentrum har emellertid på uppdrag från Socialstyrelsen
            tagit fram ett förslag till reviderad prioriteringsordning. Denna
            lyfter upp principen om att kostnadseffektiva åtgärder och verksamheter
            bör prioriteras, till samma nivå som principen om att vård ska
            ges till de med störst behov av vård. Vidare ska enligt förslaget
            en ny ansvarsprincip införas på samma nivå, som stipulerar att
            vård av patienter som har tagit onödiga risker ska ges lägre prioritet
            än vård åt andra.
          </p>
          <p xml:id="i-GLBTFZd6DY7ptEgyUFXSqD">
            Detta skulle innebära en värdeförskjutning som Vänsterpartiet
            avvisar. Även Statens medicinsk-etiska råd (Smer) ger en skarp
            kritik av Prioriteringscentrums förslag, bland annat eftersom
            det saknas en analys av vad en förändrad värdegrund skulle kunna
            få för konsekvenser för hälso- och sjukvården.
          </p>
          <p xml:id="i-2B8fJV3w6d2ZXn1mAS1D9n">
            Det är inte etiskt försvarbart att inom vården ställa människor
            mot varandra utifrån ytterst svåra gränsdragningar för vilket
            ansvar en människa bär för sitt hälsotillstånd. Vidare skulle
            en starkare kostnadseffektivitetsprincip i praktiken riskera leda
            till att behovs- och solidaritetsprincipen tonas ned. Kostnadseffektivitetsperspektivet
            riskerar ta överhanden eftersom kostnader är så pass mycket lättare
            att mäta än behov.
          </p>
          <p xml:id="i-V3zk26br7KyN9wYyZYVYL1">
            Vi anser att nuvarande värdegrund för prioriteringsbeslut bör
            fortsätta att gälla och att arbete bör läggas på att aktivera
            plattformen, inte förändra den. Det är viktigt att finna former
            för ökad medvetenhet om den etiska plattformen och att verka för
            öppna prioriteringar. Socialstyrelsen bör ges i uppdrag att ta
            fram en strategi för hur tillämpningen av riksdagens prioriteringsordning
            kan implementeras på politisk, administrativ och klinisk nivå.
            Detta bör riksdagen som sin mening ge regeringen till känna.
          </p>
          <p xml:id="i-7HAi9K9awiMzFwvHyczNDn">
            Varje patient ska ha rätt att få en medicinsk bedömning av sitt
            hälsotillstånd. Varje fall är unikt och ska bedömas utifrån den
            enskilde patientens behov. Prioriteringar av enskilda patienter
            ska därför aldrig ske enligt i förväg fastställda mallar och kriterier.
            Detta bör riksdagen som sin mening ge regeringen till känna.
          </p>
          <head xml:id="i-Mv8hVfA6mT8WkXZUKebxZk" type="h1">
            8 Jämställd vård
          </head>
          <p xml:id="i-QvjZRSm6S7GcxQhjJx2bsm">
            Vi vet för lite om kvinnors hälsa eftersom mannen varit, och
            fortfarande är, den rådande normen inom läkarvetenskapen. För
            inte så länge sedan sågs t.ex. fibromyalgi som en trivial åkomma
            eller till och med en kvinnlig egenskap, snarare än ett symptom
            på ohälsa. Först i början av 1990-talet började man diskutera
            avsaknaden av ett jämställdhetsperspektiv inom vård och behandling
            och kräva könsuppdelad statistik. Fortfarande finns stora kunskapsluckor
            när det gäller kvinnors hälsa.
          </p>
          <p xml:id="i-XwCTrZa9qiwaMqZFXQ7by4">
            Förutom kunskapsskillnader finns det även skillnader mellan könen
            när det gäller hur man behandlas inom vården. Fler kvinnor än
            män upplever att de inte blir trodda, att de blir missförstådda
            och får vänta på utredningar för diagnos, framför allt inom primärvården
            och psykiatrin. Kvinnor och män bemöts också olika inom akutsjukvården.
            Det gäller såväl behandling som diagnostisering. Vid ambulansutryckningar
            får män oftare än kvinnor bedömningen högsta prioritet enligt
            en kartläggning av ambulanssjukvården i Göteborg, Mölndal och
            Skaraborg.
          </p>
          <p xml:id="i-UzfMHukydyZN3sfwY1qCwK">
            Socialstyrelsen publicerade 2008 en rapport om könsperspektivet
            på hälso- och sjukvård Mot en mer jämställd sjukvård och socialtjänst.
            Fler kvinnor än män i samtliga åldersgrupper upplever oro och
            ångest, det är särskilt oroande att den psykiska ohälsan bland
            unga kvinnor fortsätter att öka. Många grupper av läkemedel förskrivs
            i högre grad till kvinnor än till män. De mest markanta skillnaderna
            gäller läkemedel mot depression och annan psykisk ohälsa. Kvinnor
            gör fler besök i öppen psykiatrisk vård än män. Självmord är däremot
            betydligt vanligare bland män än kvinnor medan självmordsförsök
            är vanligare bland kvinnor. Enligt Socialstyrelsen saknas det
            klinisk forskning och kunskap om könsspecifika faktorer inom psykiatrin.
          </p>
          <p xml:id="i-AahnxtBcMrtMk4j6yaf5wm">
            Det finns ett stort behov av en mer systematisk könsuppdelad
            statistik för att synliggöra könsrelaterade problem inom vården.
            Det behövs metodutveckling för att kartlägga könsskillnader vad
            gäller vårdresurser och resultat. Ett genusperspektiv borde integreras
            i all forskning, utbildning och utveckling, och det borde forskas
            mer om kvinnors sjukdomar och villkor i vården. En nationell handlingsplan
            för jämställdhet i vård och omsorg bör därför tas fram där dessa
            frågor behandlas. Detta bör riksdagen som sin mening ge regeringen
            till känna.
          </p>
          <p xml:id="i-Rh2zyAHYm2acVBsjteF21V">
            Behovet av kunskap och statistik är stort, men samtidigt finns
            också ett behov av att verkställa de förslag som ändå kommit på
            området. Socialstyrelsen har t.ex. tagit fram ett antal rapporter
            med förslag som skulle kunna leda jämställdhetsarbetet vidare.
            Därför föreslår vi att det införs en jämställdhetsenhet på Socialstyrelsen.
            Enheten ska arbeta med uppföljning av tillgänglighetsfrågor och
            prioriteringsfrågor och särskilt se till att dessa områden har
            könsuppdelad statistik. Enheten ska också analysera statistiken
            och lämna förslag på åtgärder. För detta ändamål bör Socialstyrelsen
            tillföras 2 miljoner kronor vilket vi föreslår i Vänsterpartiets
            motion 2009/10:So511 för utgiftsområde 9 Hälsovård, sjukvård och
            social omsorg.
          </p>
          <p xml:id="i-7swJFeMHSgLgJrwu5PLEk4">
            Vi vet genom bl.a. Socialstyrelsens genusanalys av hälso- och
            sjukvården att kvinnor inte får samma vård och behandling som
            män trots likartade medicinska faktorer. I ett flertal fall missgynnar
            detta kvinnorna. Det finns all anledning att tro att motsvarande
            struktur återfinns när det gäller tillämpningen och utformningen
            av patienträttigheterna. Vi menar därför att Socialstyrelsen bör
            få i uppdrag att analysera tillämpning och tolkning av patienträttighetslagstiftningen
            ur ett genusperspektiv. Detta bör riksdagen som sin mening ge
            regeringen till känna.
          </p>
          <head xml:id="i-ZWEBuGeNvHtHMSNE1bdsU" type="h1">
            9 Hbt-personer i vården
          </head>
          <p xml:id="i-NQCKVJfcMNo6XjVKxu7ukR">
            Hälso- och sjukvården ska säkerställa rätten till likabehandling
            utan åtskillnad på grund av sexuell läggning eller könsidentitet.
            Därför behövs en medveten strategi för att kvalitetssäkra vården
            för homosexuella, bisexuella och transpersoner. Undersökningar
            av unga hbt-personers livssituation har visat att det inom dessa
            grupper finns en överrepresentation av psykosocial ohälsa. Många
            har någon gång övervägt att begå självmord. Det finns en stor
            risk att unga människor inte söker hjälp om de upplever att hälso-
            och sjukvården inte respekterar dem. Motsvarande situation torde
            även gälla för vuxna. Transpersoners situation har knappt synliggjorts
            över huvud taget.
          </p>
          <p xml:id="i-pwZhtTGwuGQSkyY9eeRaQ">
            Det finns en brist på kunskap om hbt-personers situation inom
            psykiatrin, bland psykoterapeuter och inom den övriga hälso- och
            sjukvården, vilket är en stor brist ur ett likabehandlingsperspektiv.
            Det finns enligt vår mening stor risk att homosexuella, bisexuella
            och transpersoner får en sämre hälso- och sjukvård på grund av
            brister i bemötandet och brist på hbt-kompetens.
          </p>
          <p xml:id="i-NZ4uJ1Boo6JztFpCh6TW6W">
            Socialstyrelsen bör därför ges i uppdrag att se över vilka åtgärder
            som krävs för att höja hbt-kompetensen inom hälso- och sjukvårdsområdet.
            Detta bör riksdagen som sin mening ge regeringen till känna.
          </p>
          <p xml:id="i-66MGpW1gq2tqXWzXabuc6C">
            Av en rapport från Folkhälsoinstitutet (2005:19) framgår att
            hbt-personer har en betydligt sämre psykisk hälsa än den övriga
            befolkningen. Den största skillnaden när det gäller hälsotillståndet
            finns bland homo- eller bisexuella kvinnor jämfört med heterosexuella
            kvinnor. Transpersoner mår generellt psykiskt sämre än gruppen
            homo- eller bisexuella. Vi menar att Folkhälsoinstitutet i högre
            grad borde uppmärksamma hbt-personers livsvillkor. Regeringen
            bör därför återkomma med förslag på hur hbt-perspektivet kan stärkas
            i folkhälsomålen. Detta bör riksdagen som sin mening ge regeringen
            till känna.
          </p>
          <p xml:id="i-8WL9bsisezwibYiRNsmNZg">
            Folkhälsoinstitutets rapport från 2005 visar att självmordsförsök
            är dubbelt så vanliga bland homo- och bisexuella personer jämfört
            med den övriga befolkningen. Särskilt vanligt är detta bland hbt-ungdomar.
            Så många som hälften av de tillfrågade transpersonerna uppgav
            att de någon gång övervägt att ta sina liv. I Socialstyrelsens
            och Statens folkhälsoinstituts förslag till ett nationellt program
            för att förebygga självmord som presenterades 2006 uppmärksammades
            trots detta inte hbt-personers speciella utsatthet. I regeringens
            proposition En förnyad folkhälsopolitik (prop. 2007/08:110) nämns
            inte heller gruppen hbt-personer särskilt. I tre nya regeringsuppdrag
            för att förhindra självmord till bland annat Folkhälsoinstitutet
            och Socialstyrelsen lyser också hbt-perspektivet med sin frånvaro.
          </p>
          <p xml:id="i-G4Ejrey5gvVHjYK3TQEioW">
            Regeringen bör därför ge Statens folkhälsoinstitut och Socialstyrelsen
            i uppdrag att utreda hur samhällets fördomar och heteronormativiteten
            påverkar självmordfrekvensen för hbt-personer samt komma med förslag
            på verktyg för att förebygga självmord inom denna grupp. Detta
            bör riksdagen som sin mening ge regeringen till känna.
          </p>
          <p xml:id="i-W8jxec4YXUmhNzYWhojsV3">
            Det finns kvarlevor inom den psykiatriska och psykologiska kunskapssynen
            som innebär att avvikelser från heteronormativiteten är ett symtom
            på ohälsa eller en avvikelse från det normala. Internationellt
            finns det exempelvis psykoanalytiska föreningar som inte tillåter
            homosexuella att bli analytiker. Det är en allvarlig situation
            utifrån den kunskap vi har om unga homo-, bi- och transsexuellas
            behov av psykologiskt stöd på grund av det omgivande samhällets
            fördomar och förtryck.
          </p>
          <p xml:id="i-96ZysHwtpivn8SnbZUHLoy">
            Dessa uppgifter och påpekanden har gjorts gång efter annan, men
            även här kan vi konstatera att lite har skett i konkret mening.
            Det behövs en analys av psykiatrin ur ett hbt-perspektiv som innefattar
            både konkreta insatser och värdegrund. Därför anser Vänsterpartiet
            att Socialstyrelsen bör ges i uppdrag att utvärdera den psykiatriska
            vården utifrån hbt-perspektiv. Detta bör riksdagen som sin mening
            ge regeringen till känna.
          </p>
          <head xml:id="i-6P96yiN35x6zbKBpXsKABq" type="h1">
            10 Rätt till vård för alla
          </head>
          <p xml:id="i-GKec3nk3NoWBzHLGs5oEp3">
            Sedan 2008 regleras landstingens skyldighet att erbjuda hälso-
            och sjukvård samt tandvård till asylsökande m.fl. i en särskild
            lagstiftning. Denna lag innebär att endast asylsökande barn har
            rätt till full sjukvård. Sjukvård för asylsökande vuxna ges endast
            för så kallat akuta sjukdomstillstånd. Papperslösa vuxna och barn
            omfattas inte alls utan enbart av bestämmelserna om akutvård enligt
            4 § hälso- och sjukvårdslagen.
          </p>
          <p xml:id="i-GAAuuP92WinmZyfLfCP5J9">
            Den medicinska etikens mest grundläggande princip är alla människors
            rätt till vård efter behov. Ekonomisk, social eller juridisk ställning,
            politisk eller religiös tillhörighet, etnisk bakgrund, kön och
            liknande faktorer får inte påverka den medicinska professionens
            handlande. Trots det utesluter svensk lagstiftning alltså i dag
            asylsökande och papperslösa grupper som ofta har särskilt stora
            behov av exempelvis primärvård och psykiatrisk vård från rätten
            till vård på lika villkor i Sverige.
          </p>
          <p xml:id="i-FPJMBYcWjzqdDN7s1UXgsb">
            Detta innebär en särbehandling av vissa patientgrupper och har
            befäst Sveriges ställning som ett av de mest restriktiva länderna
            i EU vad gäller tillgång till vård för papperslösa personer. FN:s
            särskilda rapportör för rätten till hälsa, Paul Hunt, har riktat
            allvarlig kritik mot Sverige gällande framför allt detta faktum
            att asylsökande och papperslösa inte har samma tillgång till vård
            som alla andra som är bosatta i Sverige. Enligt den kartläggning
            som organisationen Läkare i världen presenterat i en rapport nyligen
            hamnar Sverige längst ner av alla Europas länder när det gäller
            situationen för papperslösa.
          </p>
          <p xml:id="i-W7CNi1pWsDToDL1LENLmek">
            Hos flera landsting har man mer eller mindre uttryckligt antagit
            riktlinjer om att papperslösa ska erbjudas samma subventionerade
            vård som gäller för asylsökande. Detta för att inte personalen
            ska bryta mot lagen när de ger vård efter behov.
          </p>
          <p xml:id="i-CnrPM8CKFbGDALkw9L6A2z">
            För att Sverige ska leva upp till sina internationella åtaganden
            och för att respektera den medicinska etikens grundläggande principer
            måste asylsökande och papperslösa ges rätt till full sjukvård
            på samma villkor som alla andra i Sverige, det vill säga rätt
            till behandling även för icke akuta sjukdomstillstånd. Vi avsätter
            särskilda medel för genomförandet av denna reform i vårt budgetalternativ
            för 2010 och utvecklar ytterligare förslag för att stärka situationen
            för asylsökande och papperslösa i Sverige i andra motioner.
          </p>
          <p xml:id="i-QmboRbemfLSx8YgYbBvrQ1">
            Mot bakgrund av ovanstående bör regeringen återkomma med förslag
            om att asylsökande, personer som undanhåller sig avvisningsbeslut
            samt papperslösa som befinner sig varaktigt i Sverige ska erhålla
            full hälso- och sjukvård och tandvård inom ramen för befintligt
            hälso- och sjukvårdssystem och tandvårdssystem och på samma villkor
            som övriga bosatta i Sverige. Detta bör riksdagen begära.
          </p>
          <head xml:id="i-J3KF5t1dBv7cVQiggpagSk" type="h1">
            11 Äldre i hälso- och sjukvården
          </head>
          <p xml:id="i-7qghWUZuVyjPjLGFYUvvDF">
            Dagens utveckling med allt fler privatiseringar innebär en fragmentarisering
            av den svenska hälso- och sjukvården. Äldre personer drabbas särskilt
            av detta eftersom de ofta har en komplex sjukdomsbild. För att
            multisjuka äldre ska få den vård de behöver krävs ett nära samarbete
            mellan olika specialiteter och mellan olika delar av vårdorganisationen.
            Att själv hitta rätt mellan alla olika aktörer på vårdmarknaden
            är inte rimligt för äldre multisjuka.
          </p>
          <p xml:id="i-FmiDG7ZzKSwdWcmoQ1pXP1">
            Äldre kvinnor och män som vårdas inom akutsjukvården har sedan
            ädelreformens genomförande allt kortare vårdtider, trots att behoven
            av vård ofta är fortsatt stora. De äldre bedöms allt snabbare
            vara s.k. utskrivningsklara, varefter kommun och primärvård övertar
            ansvaret. Som en direkt följd av detta har kommunala korttidsboenden
            många gånger utvecklats till avdelningar med avancerad sjukvård.
            För många äldre blir den snabba utskrivningen orsak till ett nytt
            akutbesök. I proposition 2002/03:20 om samverkan mellan kommuner
            och landsting inom vård- och omsorgsområdet beslutades det bl.a.
            om att ersätta begreppet medicinskt färdigbehandlad samt stärka
            ansvarsfördelningen när det gäller äldre med behov av insatser
            från båda huvudmännen.
          </p>
          <p xml:id="i-PCx4H6zaTrVJRZRezLapA6">
            Trots att syftet med propositionen var att förbättra kvaliteten
            i omhändertagandet och vårdplaneringen för äldre tycks det fortfarande
            råda stora brister i omhändertagandet av de äldre i akutsjukvården.
            Studier visar att många äldre avlider kort tid efter att de har
            skrivits ut från sjukhuset, och inte sällan har den äldre varit
            i behov av ytterligare inläggning på sjukhuset i den ändå så korta
            mellanperioden mellan utskrivning och livets slut. Socialstyrelsen
            bör därför ges i uppdrag att särskilt analysera akutsjukvården
            och den nationella vårdgarantins påverkan när det gäller patienter
            över 65 år. Detta bör riksdagen som sin mening ge regeringen till
            känna.
          </p>
          <p xml:id="i-6HiqVqFRPoBdnMSPQGZWHA">
            Rehabiliteringen för äldre är mycket viktig. Den bidrar till
            ökad självständighet för den enskilda samtidigt som den, rätt
            använd, kan minska behovet av fortsatta omvårdnadsinsatser. Relativt
            små förbättringar kan medföra mycket stora hälsovinster. Vi kan
            dock konstatera att när det gäller äldre så brister hälso- och
            sjukvården som helhet och rehabiliteringen i synnerhet vad gäller
            att efterleva riksdagens prioriteringsordning.
          </p>
          <p xml:id="i-T3c8bacc6nZrDkC7gBXsXG">
            Vänsterpartiet anser att det är viktigt att riksdagens prioriteringsordning
            blir ett verksamt instrument i hälso- och sjukvården. Socialstyrelsen
            bör därför ges i uppdrag att särskilt följa upp och analysera
            hur prioriteringsordningen efterlevs när det gäller äldre patienter.
            Socialstyrelsen bör också i de fall brister förekommer ge förslag
            på åtgärder. Detta bör riksdagen som sin mening ge regeringen
            till känna.
          </p>
          <head xml:id="i-6CXedWQwNCnT7oPuMLifYJ" type="h1">
            12 Primärvården
          </head>
          <p xml:id="i-MMWYsmFoshA2t7Dqnywu4M">
            En väl fungerande primärvård är en grundläggande hörnsten i en
            framgångsrik hälso- och sjukvård och behöver långsiktigt hållbara
            spelregler för att kunna utvecklas. Patienternas krav på tillgänglighet,
            inflytande, flexibilitet och kvalitet måste vara utgångspunkten
            för utvecklingen av primärvården. I proposition 2008/09:74 Vårdval
            i primärvården inför regeringen ett vårdvalssystem som är obligatoriskt
            för alla landsting oavsett vad medborgarna där själva vill ha.
            Reformen hindrar landstingen från att utforma och utveckla modeller
            för en god primärvård som sätter medborgarnas behov och rätt till
            en god vård i centrum. Regeringens förslag om obligatorisk etableringsfrihet
            i primärvården innebär att landstingen blir tvungna att tillåta
            vårdföretag att etablera sig där de finner det mest lönsamt och
            få automatisk dragningsrätt på skattemedel. Detta gör att välfungerande
            hälsovalsmodeller och andra primärvårdsmodeller måste rivas upp.
          </p>
          <p xml:id="i-G3ELGZZtaMAk1gbhhcTx3H">
            Med regeringens förslag är risken stor att primärvårdens viktiga
            förebyggande arbete försvåras och att hälsoklyftorna kommer att
            öka. Hälso- och sjukvård av hög kvalitet är en rättighet för varje
            medborgare och inte en vara på en marknad. För att utveckla primärvården
            med bättre service och tillgänglighet anser vi att varje landsting
            bör få utforma modeller utifrån medborgarnas behov och de lokala
            förutsättningarna utan att obligatoriskt behöva använda fri etablering.
            Detta bör riksdagen som sin mening ge regeringen till känna.
          </p>
          <head xml:id="i-ZY9zWrz5L8JjCvPZWHQfK" type="h2">
            12.1 En utvecklad primärvård
          </head>
          <p xml:id="i-2isuji1aCLzHsu3GCjkVcm">
            Dagens sjukvård organiseras i gamla, nedärvda former där vården
            alltför ofta utgår från huset i stället för patienternas behov.
            När vården behöver omorganiseras diskuteras ofta huset eller den
            geografiska platsen i stället för vårdens innehåll. Det innebär
            att ett stort antal patienter får åka till städer och tätorter
            för att träffa specialister i stället för att ett mindre antal
            specialister åker till primärvårdscentraler en eller flera dagar
            i månaden.
          </p>
          <p xml:id="i-Mise8bngDRxEKofq2EfX5k">
            Framtidens hälso- och sjukvård ska tillgodose patientens behov
            av närhet och krav på kvalitet. Knivskarpa organisatoriska gränser
            bör suddas ut så att den enskilde patienten inte påverkas av uppdelningen
            mellan sjukhusvård, primärvård och kommunal omvårdnad. Det handlar
            om att utveckla primärvården så att patienterna där kan möta olika
            specialiteter och olika kategorier av vårdpersonal. Det finns
            en viss begreppsförvirring när det kommer till definitionen av
            primärvård, närsjukvård och närvård. Dessa används ibland synonymt.
            Men i andra sammanhang används begreppen närsjukvård och närvård
            som vidare begrepp än primärvård och omfattar t.ex. närsjukhus.
            Vår poäng i det här sammanhanget är att primärvårdens verksamhet
            bör byggas ut, och i den här motionen använder vi därför primärvård
            som ett samlingsbegrepp för alla dessa verksamheter.
          </p>
          <p xml:id="i-VkPxJwBJDaeBiRjBgJRarE">
            Viktigt är också ett välfungerande lagarbete och att anpassa
            primärvården till människornas behov i just den regionen, stadsdelen
            eller tätorten. Vid en utvecklad primärvårdscentral kan det t.ex.
            finnas en ögonläkare två dagar i månaden, en gynekolog en dag
            i veckan, en psykolog på halvtid, tre allmänläkare, en sjukgymnast,
            fyra distriktssköterskor osv. Samtidigt kan det på primärvårdscentralen
            i tätorten intill finnas geriatriker, kuratorer, diabetessköterskor,
            kiropraktiker, naprapater osv. Varje primärvårdscentral ska byggas
            upp utifrån befolkningens behov.
          </p>
          <p xml:id="i-9Brspakhp47bcJnXviLETT">
            De som behöver mest vård är de äldre, de med kroniska sjukdomar
            och de multisjuka. De har inte möjligheten att jaga runt på en
            svåröverblickbar vårdmarknad och byta mellan olika vårdcentraler.
          </p>
          <p xml:id="i-C7JvGH8ydVosAVfBX47SvG">
            Med en sammanhållen vård där primärvårdscentralen har ansvar
            för ett geografiskt område får personalen kunskap om närmiljön
            och bättre möjlighet att se patienten i en större social kontext.
            Samtidigt kan de flesta specialister i form av ögonläkare, gynekologer
            osv. tjänstgöra vid större sjukhus flera dagar i veckan för att
            också möta kollegor och vidareutveckla sin speciella kompetens.
            Målsättningen att ha en utvecklad och utvidgad vård nära medborgarna
            med teamet i centrum bör vara vägledande för primärvården. Detta
            bör riksdagen som sin mening ge regeringen till känna.
          </p>
          <p xml:id="i-DekwEof7qkSzcR5s2Cb6bo">
            Distriktssköterskornas centrala roll i det förebyggande hälsoarbetet
            underskattas ofta. Vården blir därför ofta alltför läkar- och
            sjukdomsfokuserad. För att göra sjukvården tillgängligare för
            medborgarna ska besök hos distriktssköterskan vara avgiftsfria
            i hela landet. Socialstyrelsen bör ges i uppdrag att utreda hur
            avgifter på besök hos distriktssköterskan påverkar besöksfrekvensen
            och efterfrågan på den förebyggande vården. Detta bör riksdagen
            som sin mening ge regeringen till känna.
          </p>
          <p xml:id="i-PXyj9wzzkrrN9sKtCXMqs6">
            Sjukvården ska också vara avgiftsfri för barn, i vilken form
            den än sker. I de flesta landsting är avgifterna för hälso- och
            sjukvården för barn inga alls eller kraftigt reducerade. Det finns
            dock vissa undantag, och möjligheten till gratis sjukvård för
            alla barn i hela landet bör därför utredas. Detta bör riksdagen
            som sin mening ge regeringen till känna.
          </p>
          <p xml:id="i-Sci2edaRW9FfzXbSk25VEQ">
            En utbyggd primärvård kräver också en utbyggd telemedicin så
            att det alltid finns kontakt med röntgenavdelningar och annan
            teknik vid de större sjukhusen. Det finns stor erfarenhet av telemedicin
            i de övriga nordiska länderna, som tillsammans med de svenska
            erfarenheterna skulle kunna utgöra en grund för ett samnordiskt
            telemedicinskt nät. Sverige bör inom ramen för samarbetet i Nordiska
            rådet ta initiativ till ett nordiskt telemedicinskt nätverk. Detta
            bör riksdagen som sin mening ge regeringen till känna.
          </p>
          <p xml:id="i-WcuzGjW3gM6xgSnppYeLfR">
            Sjukvården genomgår en snabb teknisk utveckling som gör att både
            fler sjukdomar kan behandlas och att vårdtiderna blir betydligt
            kortare än förr. Samtidigt finns det problem när det gäller omvårdnaden.
            Bristen på omvårdnadsresurser är särskilt påtaglig bl.a. inom
            psykiatrin och geriatriken. Den kommunala sjukvården finns ofta
            i eller i anslutning till människors hem och vardagsliv på t.ex.
            äldreboenden, gruppboenden och på besök i människors ordinarie
            bostad. Här är ett meningsfullt vardagsliv med stort inflytande
            hos den enskilda människan avgörande och sjukvårdsinsatserna måste
            anpassas till detta. I och med att hemsjukvården på många håll
            i dag överförs till kommunerna så bör kommunerna också kunna anställa
            läkare. Detta bör riksdagen som sin mening ge regeringen till
            känna.
          </p>
          <head xml:id="i-TVzzUm4de4w2UpPGdy7Pxb" type="h1">
            13 Hyrläkare
          </head>
          <p xml:id="i-XTSfRYxV8UUDpqjcN5KCcf">
            Ett av de stora problemen i svensk sjukvård är bristen på läkare
            som har resulterat i den utbredda användningen av hyrläkare eller
            stafettläkare. När man inte lyckas rekrytera läkare till en fast
            tjänst, tvingas man anlita ett bemanningsföretag som erbjuder
            hyrläkare. Störst är behoven inom psykiatrin och på vårdcentralerna
            just de områden där behovet av kontinuitet är som störst. Hyrläkarsystemet
            innebär att patienten kan mötas av en ny läkare vid varje besök
            vilket allvarligt kan påverka patientsäkerheten. Man måste då
            i någon mening börja om från början varje gång. Möjligheten för
            läkaren att känna igen patienten från tidigare besök och på så
            sätt förstå när något har förändrats går om intet och långt färre
            följer upp provsvar beställda av tidigare läkare.
          </p>
          <p xml:id="i-8qPpeqyiBLzhydkhx7rDhy">
            Situationen innebär att patienten inte får den fasta läkarkontakt
            som han eller hon enligt hälso- och sjukvårdslagen har rätt till.
            Vidare försämras möjligheterna för vårdgivaren att kontrollera
            läkarnas lämplighet när läkarna ständigt byts ut och är anställda
            av ett bemanningsföretag. Slutligen leder systemet till kraftigt
            ökade kostnader. Enligt beräkningar från landstingen är det dubbelt
            så dyrt per vecka att ha en hyrd läkare jämfört med en fast anställd,
            i vissa fall till och med tre till fyra gånger så dyrt. Hyrläkaren
            kan ta ut mer än vid fast anställning och dessutom ska pengarna
            räcka till bemanningsföretaget.
          </p>
          <p xml:id="i-ETu3oAp7HBxTiDcuv5oHo7">
            Dagens brist på läkare är till viss del ett resultat av Läkarförbundets
            strävan att begränsa antalet utbildningsplatser för att på så
            sätt hålla uppe läkarlönerna. Landstingen rekryterar i dag många
            läkare från framför allt Östeuropa, vilket innebär att de länderna
            får stå för utbildningskostnaden. Vidare väljer många svenskar
            som vill studera till läkare att göra det utomlands, främst i
            Danmark och Östeuropa. Det är bra att så kan ske och det är även
            viktigt att vi blir bättre på att ta till vara all den kompetens
            som finns i form av invandrade personer med läkarutbildning. Men
            det borde samtidigt vara en självklarhet att Sverige ska vara
            självförsörjande vad gäller utbildade läkare. För att så ska ske
            och för att vi ska kunna undvika den försämrade kvalitet och höjda
            kostnader som hyrläkarna innebär, satsar Vänsterpartiet på att
            utöka antalet platser på läkarutbildningen. Medel för detta anslås
            i vår motion 2009/10:Ub350 Utgiftsområde 16 Utbildning och universitetsforskning.
          </p>
          <p xml:id="i-XJwN4RGbcJhQ1S25V5hr8K">
            Särskilt finns det ett stort behov av läkare med specialistutbildning
            i allmänmedicin. Många gånger är det denna brist som ligger bakom
            behovet av hyrläkare på vårdcentraler runt om i landet. Specialistutbildningarna
            planeras och anordnas av de olika vårdgivarna, det vill säga huvudsakligen
            landstingen. För att tillgången på specialistläkare bättre ska
            kunna möta behovet bör Socialstyrelsen få ett samordnande ansvar
            för specialistutbildningarna. Detta bör riksdagen som sin mening
            ge regeringen till känna.
          </p>
          <head xml:id="i-B1fsNSWDinDojjPD28ExRU" type="h1">
            14 Psykiatrisk hälso- och sjukvård
          </head>
          <p xml:id="i-LrbFPUFmqzD1uTGoCbtAmn">
            Psykisk ohälsa kan drabba vem som helst. Unga och gamla, kvinnor
            och män, människor med olika etnisk bakgrund, människor med missbruksproblem
            eller funktionsnedsättning alla kan drabbas av psykisk ohälsa
            eller sjukdom. Trots det är många insatser inom psykiatrin utformade
            så att den som har andra problem eller behov i kombination med
            psykisk ohälsa ofta faller mellan stolarna. Människor med psykisk
            ohälsa och missbruk i kombination är en särskilt utsatt grupp
            som har behov av samtidiga insatser. Äldre och personer med intellektuella
            funktionsnedsättningar är andra grupper som psykiatrin har få
            eller inga insatser att erbjuda. Vården av och stödet till människor
            med psykisk ohälsa behöver förbättras.
          </p>
          <p xml:id="i-DmFd996vFRaMHJ5edNDNit">
            Socialstyrelsen har identifierat fyra områden som vi också anser
            särskilt viktiga:
          </p>
          <list style="ol">
            <item xml:id="i-X2W4v2WMsYfzn2UcDeH8PB">
              En klar gränsdragning mellan statens, kommunens och landstingets
              ansvar.
            </item>
            <item xml:id="i-AS9uNSqBETJsoPWdXK1Rae">
              En ökad användning av evidensbaserade och utvärderade metoder.
            </item>
            <item xml:id="i-V5MEAKFH2LZR25NeVBhkuc">
              Ett ökat inflytande för patienter, brukare och anhöriga.
            </item>
            <item xml:id="i-JpBcGw4RiTrC9nefvt6hbx">
              Bra metoder för uppföljning och utvärdering.
            </item>
          </list>
          <p xml:id="i-RNDRpqtwc3mN22d6jzu2tG">
            Vi anser att regeringen försummat psykiatrifrågan under denna
            mandatperiod. Trots att regeringen lovat stort när det gäller
            satsningar på psykiatrins område har inte mycket i själva verket
            hänt. Riksrevisionen konstaterar i sin rapport RiR 2009:10 att
            den psykiatriska vårdens problem inte kan lösas med tillfälliga
            bidrag. I stället bör stödet till psykiatrin omfördelas så att
            det blir långsiktigt och strategiskt. Vänsterpartiet kräver därför
            en långsiktig nationell handlingsplan för psykiatrin. Detta bör
            riksdagen som sin mening ge regeringen till känna. Vår politik
            för barn inom psykiatrin redogör vi för i motion 2009/10:So512.
          </p>
          <head xml:id="i-UbUMFT5sgWpda6seBp1Yqo" type="h2">
            14.1 Personalrekrytering
          </head>
          <p xml:id="i-3qYdw6YUyiegiJRZJS6ycR">
            Vård och omsorg om personer med psykiska sjukdomar är ett offentligt
            åtagande. Ansvaret för vården delas mellan flera aktörer, främst
            landstinget och kommuner, men staten har det övergripande ansvaret
            för regleringen av verksamheten.
          </p>
          <p xml:id="i-VEKdCmXWohJzybqN4LBYqY">
            Psykiska sjukdomar debuterar ofta i unga år. Obehandlad psykisk
            sjukdom och ohälsa leder till sänkt livskvalitet och försämrad
            arbetsförmåga såväl för den direkt drabbade som för den närstående.
            Psykisk ohälsa är också en av de vanligaste orsakerna till sjukskrivning
            och till sjuk- och aktivitetsersättning och medför stora kostnader
            för såväl statsbudgeten som samhällsekonomin.
          </p>
          <p xml:id="i-5y1yrd9FhZqELSX7Q7oMHr">
            I den tidigare nämnda rapporten från Riksrevisionen konstateras
            att det nuvarande systemet för att förse landet med psykiatrer
            inte fyller sin uppgift. Fördelningen över landet är mycket ojämnt.
            Stockholms kommun och Norrbottens län ligger längst ifrån varandra
            om vi tittar på antal psykiatrer per 100 000 invånare. I Stockholm
            är siffran 37, i Norrbotten däremot finns det 8 psykiatrer per
            100 000 invånare. Enligt NPS-rapporten (Nationella planeringsstödet)
            har antalet psykiatrer ökat de senaste åren, men behovet är fortfarande
            stort, speciellt utanför storstadsregionerna. Sjuksköterskor med
            specialistutbildning inom psykiatrin har en mycket viktig kompetens
            som behövs inom psykiatrin. NPS-rapporten visar på att antalet
            sjuksköterskor med specialistutbildning inom psykiatrin har minskat
            med 16 procent. Vi menar att en viktig orsak till detta är att
            sjuksköterskor som specialistutbildar sig inte får löneökningar
            eller mer befogenheter och att det därför inte känns meningsfullt
            att vidareutbilda sig. Det finns också behov av att kompetenshöja
            skötarutbildningen. Nationella psykiatrisamordningen (SOU 2006:100)
            hade ett förslag om en samlad strategi för personal till psykiatri.
            Vänsterpartiet är också av den bestämda uppfattningen att tillgång
            till kompetent personal är en så viktig fråga att alla samhällsaktörer
            bör engageras. Därför bör regeringen ta initiativ till en överenskommelse
            med SKL om att initiera ett programarbete kring personalrekrytering
            för verksamheter som ger insatser till personer med psykisk sjukdom
            och psykisk funktionsnedsättning i enighet med nationell psykiatrisamordnings
            förslag. Detta bör riksdagen som sin mening ge regeringen till
            känna.
          </p>
          <head xml:id="i-WCft9sYsyG34bRfVcCXxBt" type="h2">
            14.2 Patientsäkerheten inom psykiatrin
          </head>
          <p xml:id="i-MSoq2LPwv9jXwmfLKWN6L9">
            Risken är stor att patienten faller mellan stolarna när också
            den psykiatriska vården nu privatiseras. Vad kommer att hända
            med patienter som behöver omfattande psykiatrisk vård, som framför
            allt tar mycket tid, då det nuvarande ersättningssystemet bygger
            på att läkaren ska träffa så många patienter på så kort tid? En
            god vård för personer med psykiska sjukdomar förutsätter kontinuitet
            och förutsägbarhet. Dessa förutsättningar riskerar att slås sönder
            när den psykiatriska vården upphandlas. Samarbetet mellan den
            slutna och den öppna vården riskerar också att försämras om vårdenheterna
            drivs av olika bolag eller av offentlig kontra privat verksamhet.
            Samverkan mellan kommun och landsting är avgörande för att personer
            med svåra psykiska problem ska få relevant vård och socialt stöd
            i form av boende och sysselsättning. Samverkan försvåras med många
            olika aktörer och byten av utförare.
          </p>
          <p xml:id="i-VoRztkM55352d7xUAYmGy7">
            Vänsterpartiet är speciellt bekymrat över patientsäkerheten när
            det gäller personer med självmordstankar eller personer som drabbats
            av psykos. Dessa individer behöver korta men snabba inläggningar
            med mycket stöd från kompetent personal från både slutenvården
            och öppenvården. Alla patienter som befinner sig i den svåra situationen
            har extra stort behov av kontinuitet och kompetens från vårdgivarens
            sida. Vi känner till att det i samband med privatiseringen sker
            en rejäl minskning av personalstyrkan. Vänsterpartiet anser att
            Socialstyrelsen bör ges i uppdrag att utvärdera konsekvenserna
            av privatiseringen inom den psykiatriska vården utifrån ett patienträttighetsperspektiv.
            Detta bör riksdagen som sin mening ge regeringen till känna.
          </p>
          <head xml:id="i-FyhAukhPKwnKTvgF9fqxmT" type="h2">
            14.3 Tvång kontra frivillig vård
          </head>
          <p xml:id="i-C6a3JbTPx27NqjDEamWUab">
            Det finns situationer då den psykiska sjukdomen hindrar den enskilde
            från att kunna fatta beslut som främjar den egna hälsan. Insikt
            om sjukdomen kan brista och vanföreställningar kan innebära att
            vederbörande kan vara farlig för sig själv eller andra om inte
            behandlingen kan ges. Vår mening är att tvångsvård då kan vara
            nödvändig, men eftersom ett tvångsingripande är ett stort ingrepp
            i den enskildes integritet bör alltid frivillig vård i första
            hand tillämpas. Det är utgångs­punkten för all hälso- och sjukvård.
          </p>
          <p xml:id="i-WKdNswyfJGDW4WTB5wpeLY">
            Tvångsvård är alltid att betrakta som ett avsteg från detta och
            innebär en inskränkning av den enskildes självbestämmande. Tvångsvård
            är ibland oundgänglig men ska utgöra ett undantag och vården har
            då ett stort ansvar för att såväl innehåll som bemötandet av den
            enskilde är rättssäkert och värdigt.
          </p>
          <p xml:id="i-DSA9eT1Sk5y9S3fFssG3JS">
            Socialstyrelsen genomförde 2008 en nationell inventering för
            fortsatt diskussion om tvångsvårdens omfattning och innehåll samt
            för att få underlag för uppföljningen av den nya vårdformen öppen
            psykiatrisk tvångsvård och öppen rättspsykiatrisk vård. Socialstyrelsen
            konstaterade att det fanns flera frågor som behövde en mer omfattande
            analys för att man bättre ska kunna belysa tvångsvårdens innehåll
            och utveckling. Socialstyrelsens rekommendationer på åtgärder
            är bland annat att minska belastningen inom slutenvården genom
            att utveckla alternativa vårdformer inom ramen för den egna verksamheten
            eller tillsammans med kommunerna.
          </p>
          <p xml:id="i-RxjqVSPcT7aVD5p6NCpA1E">
            Vänsterpartiet avslog regeringens förslag om tvångsvård i öppen
            vård. Vi står fast vid vår uppfattning att ett minimikrav när
            man inför en ny vårdform som innehåller tvång borde vara att man
            kan visa att denna metod ger resultat i form av bättre hälsa i
            gruppen som ska vara föremål för vården. Såväl SKL som regeringen
            kräver att behandlingssystem och behandlingsmetoder ska ha evidens
            för att de ska få lov att användas inom den offentliga vården.
          </p>
          <p xml:id="i-TRbTSYbUGM68YjFhJRqRir">
            Metoden med tvång i öppenvård har prövats i flera andra länder.
            I inget av dessa fall har man kunnat visa på ökad livskvalitet
            hos de människor som berörts av vården. Regeringen hade inte heller
            i sin proposition någon redovisning av vad sådan vetenskap eller
            erfarenhet skulle bestå av. Det finns däremot ett flertal rapporter
            som talar om motsatsen. Därför anser Vänsterpartiet att Socialstyrelsen
            bör få uppdraget att utvärdera om lagen om tvång i öppen vård
            har gagnat personer som blivit föremål för tvånget i öppen vård.
            Detta bör riksdagen som sin mening ge regeringen till känna.
          </p>
          <head xml:id="i-Wav8wvqATCckzV6AQEAB6m" type="h2">
            14.4 Psykiatrisk vård på modersmålet
          </head>
          <p xml:id="i-G6EL8qFJhY34Yris4Pw3N9">
            Språket är mycket betydelsefullt för all kommunikation. Att i
            ord beskriva sina innersta tankar är alltid lättast att göra på
            sitt modersmål. Inom den psykiatriska hälso- och sjukvården har
            språket en betydelsefull roll i själva behandlingen. Det är därför
            viktigt att psykiatrin tar hänsyn och utvecklas så att de som
            inte har svenska som modersmål ges möjlighet till psykiatrisk
            hälso- och sjukvård på sitt modersmål, inte minst på de fem nationella
            minoritetsspråken.
          </p>
          <p xml:id="i-YDPX5Q3g9yg6VgtwLNFsyh">
            I Socialstyrelsens rapport (2009-126-81), anges att antalet personer
            med annan etnisk bakgrund än svensk har ökat i den psykiatriska
            tvångsvården. De har också oftare barn än andra patienter. Det
            är huvudmännens ansvar att vården är jämlik och anpassad till
            alla individers behov. Uppgifter som tyder på att så inte är fallet
            måste följas upp. Det innebär också att alla barn ska behandlas
            lika oavsett deras familjers sammansättning eller bakgrund, och
            det bör finnas rutiner för hur information om förälders sjukdom
            ska lämnas till barn med andra modersmål än svenska.
          </p>
          <p xml:id="i-VY4Be832vLc4BdTc9K8PoD">
            I Sverige finns det också 8 00010 000 teckenspråkiga döva personer
            som är födda döva eller har blivit döva som barn eller ungdomar.
            Sveriges Dövas Pensionärsförbunds statistik (SDP Hälsa &amp; livsvillkor
            för äldre döva i Sverige 2008) visar att av ca 750 teckenspråkiga
            äldre döva har 53 procent kvinnor respektive 39 procent män psykiska
            medicinska funktionsnedsättningar. Personer med dövhet, hörselskada
            eller dövblindhet är beroende av en väl fungerande tolkservice
            i alla sammanhang och inom alla områden. Det är nödvändigt för
            kommunikationen och för att nå full tillgänglighet och delaktighet
            i samhället.
          </p>
          <p xml:id="i-PrUY5aMjeaLdE6prG5Jx8k">
            Regeringen bör därför ge Socialstyrelsen i uppdrag att kartlägga
            behov och resurser av psykiatrisk hälso- och sjukvård för människor
            med annat modersmål än svenska och för teckenspråkiga döva. Detta
            bör riksdagen som sin mening ge regeringen till känna.
          </p>
          <head xml:id="i-UGxAB9YVZGe6r2KsyKAHhi" type="h2">
            14.5 Prevention
          </head>
          <p xml:id="i-CrstNGtuY2JWrqQdJHw2gY">
            Enligt Socialstyrelsens folkhälsorapport har det skett en ökning
            av den psykiska ohälsan i befolkningen och alltfler uppger att
            de har symtom som oro, sömnsvårigheter och nedstämdhet. Samtidigt
            ligger de allvarligare psykiska problemen på en i stort sett konstant
            nivå ända sedan 50-talet. Den ökande psykiska ohälsan avspeglas
            också i läkemedelskonsumtionen där vi kan se mer och mer utskrivningar
            av antidepressiva läkemedel, vilka ordineras mot framför allt
            depressioner och ångesttillstånd. Enligt en pilotstudie från Statens
            folkhälsoinstitut angav männen att de upplevt 4,0 dagar i snitt
            med dålig psykisk hälsa under den senaste 30-dagarsperioden och
            kvinnorna 6,6 dagar i snitt med dålig psykisk hälsa. De som upplevde
            flest antal dagar med dålig psykisk hälsa var kvinnor i åldern
            1829 år. Vi vet också att försämrade levnadsvillkor och ökad arbetslöshet
            kan förväntas försämra den psykiska hälsan. Folkhälsoinstitutet
            har analyserat utvecklingen i 26 EU-länder under perioden 19702007
            (Stuckler, 2009). Studien visar att om arbetslösheten ökar med
            en procent ökar antalet självmord i åldrarna under 65 år med 0,79
            procent. Det innebär att ökad arbetslöshet i Sverige kan innebära
            ökat antal självmord i Sverige.
          </p>
          <p xml:id="i-FEYmcB37JtLxAffq2whsQU">
            Den riktigt alarmerande ökningen av psykisk ohälsa återfinns
            bland barn och unga. Även användandet av antidepressiva läkemedel
            har ökat bland barn och unga, och köerna till BUP (barn- och ungdomspsykiatriska
            mottagningar) är långa. Samtidig ser vi också att andelen självmordsförsök
            ökar kraftigt bland unga kvinnor och allt fler unga vårdas på
            sjukhus för depression eller ångest (Socialstyrelsens folkhälsorapport
            2009).
          </p>
          <p xml:id="i-MAvvPLFAsm9Fxo97vVpi57">
            Självmordsprevention har blivit ett förhållandevis känt begrepp,
            men preventionsarbete saknas ofta inom de övriga delarna i psykiatrin.
            Det råder även en viss oklarhet på myndighetsnivå om vem som har
            det övergripande ansvaret för det preventiva psykiatriska arbetet.
            Mot bakgrund av hur den psykiska ohälsan utvecklats bör det därför
            formuleras ett folkhälsomål avseende den psykiska hälsan. Detta
            bör riksdagen som sin mening ge regeringen till känna.
          </p>
          <head xml:id="i-6wTjwmXve4oRZLU6cUgfCE" type="h2">
            14.6 Nationella hjälplinjen
          </head>
          <p xml:id="i-7rSx9PEFRUQH6jf9N46gLA">
            Det är bra att regeringen fortsätter det arbete som Vänsterpartiet,
            Socialdemokraterna och Miljöpartiet inledde när det gäller förebyggande
            av suicid. Detta är ett mycket viktigt område, och det brådskar
            att ta fram åtgärder för att förstärka arbetet. Med tanke på att
            åtgärderna brådskar är det också ytterst märkligt att regeringen
            väljer att helt förbigå arbetet med Nationella hjälplinjen. Socialstyrelsens
            utvärdering av hjälplinjens arbete visar tydligt att dess insatser
            är mycket viktiga för personer i akut kris men att behoven överstiger
            föreningens kapacitet.
          </p>
          <p xml:id="i-6niUFYqki7sUPT4fhad4Fk">
            Föreningen Nationella hjälplinjen bildades 2001 på initiativ
            av fem patientorganisationer och är den enda rikstäckande professionella
            telefonjouren. Hjälplinjen bedriver en verksamhet som består i
            att anonymt ge stödsamtal och rådgivning till människor i akut
            psykisk kris eller i andra svåra livssituationer. 67 procent av
            dem som ringer till hjälplinjen är kvinnor. En viktig del av verksamheten
            är också att ge information om var man kan få ytterligare stöd
            och hjälp. Hjälplinjen beräknar att ta emot cirka 400 samtal om
            suicid år 2009, en ökning på 71 procent jämfört med år 2008. Enligt
            Räddningsverket kostar ett suicid samhället 18 miljoner kronor
            och ett suicidförsök 3 miljoner kronor.
          </p>
          <p xml:id="i-3FscFZhqZHzmnYXfdQo56n">
            Regeringen har gett ett årligt tillfälligt stöd åt verksamheten.
            Statsbidraget uppgår sedan 2007 till 5 miljoner kronor. En oförändrad
            summa i fyra år innebär en kraftig minskning av resurserna. Trots
            regeringslöften under valrörelsen när det gäller satsningar på
            Nationella hjälplinjens verksamhet med 10 miljoner per år har
            inte mycket i själva verket hänt under mandatperioden. Nationella
            hjälplinjen har stor betydelse för människor i kris och det behövs
            självfallet en kontinuitet i Hjälplinjens verksamhet.
          </p>
          <p xml:id="i-TPwNE84ccUoYrmtZYgNKMp">
            Statskontoret ansåg i en utvärdering av verksamheten 2006 att
            en telefonjour för personer i psykisk kris och deras närstående
            utgör ett värdefullt komplement och alternativ till det offentliga
            ansvaret och de offentliga formerna för stöd.
          </p>
          <p xml:id="i-FBgFuafkS2PChXGyh6uqFe">
            Vänsterpartiets anser att det är naturligt att se Hjälplinjen
            som en del av det förebyggande arbetet inom psykiatrin framförallt
            inom suicidpreventionen och därför behövs en mer permanent finansiering.
            Vår bedömning av det framtida behovet av statligt stöd innebär
            ett fördubblat stöd till 10 miljoner kronor per år. Därför anslår
            vänsterpartiet 5 miljoner kronor utöver regeringens anslag till
            Nationella hjälplinjen, se motion 2009/10:So511 för utgiftsområde
            9 Hälsovård, sjukvård och social omsorg. Vi anser också att regeringen
            bör återkomma till riksdagen med ett förslag till en permanent
            finansiering av Nationella hjälplinjen. Detta bör riksdagen som
            sin mening ge regeringen tillkänna.
          </p>
          <head xml:id="i-UiFWrKQbFoVas6KvsndjM" type="h2">
            14.7 Personligt ombud
          </head>
          <p xml:id="i-C2D2Q4qi4SFPN6iEVyHWAF">
            I samband med psykiatrireformens genomförande 19941995 inleddes
            försöksverksamhet med personligt ombud. Verksamheten har organiserats
            på olika sätt i landet. Vissa personliga ombud har organiserats
            som fristående till huvudmännen via brukarorganisationer, andra
            har organiserats av kommuner och av landsting.
          </p>
          <p xml:id="i-UT8Jny1pXvh4Pe3M8cwaTg">
            Socialstyrelsen lämnade i juni 2004 rapporten Mångfaldens mekanismer
            om reformen med personligt ombud i fyra verksamheter lokaliserade
            till Stockholm, Göteborg och Malmö. I rapporten skriver Socialstyrelsen
            att trots den begränsade verksamheten så har den gett stor effekt
            för de klienter som berörs. En orsak till detta tros vara det
            respektfulla förhållandet mellan klient och ombud. Ombuden har
            både en stark professionell roll och ett starkt personligt engagemang.
            Ett hot finns mot verksamheten trots de goda effekterna, nämligen
            bristen på lagstiftning som slår vakt om verksamheten. I vissa
            kommuner anses reformen vara underfinansierad och därmed en belastning.
            Socialstyrelsen tar i sin rapport upp vilka mänskliga och ekonomiska
            vinster verksamheten eventuellt har. Personligt ombud är en verksamhet
            som genom de positiva hälsoeffekterna för klienterna innebär minskat
            lidande och minskat behov av sluten vård, vilket samhällsekonomiskt
            bör vara eftersträvansvärt.
          </p>
          <p xml:id="i-YagKi19US9tGzcxvvZVhka">
            Socialstyrelsen presenterade en annan uppföljning av verksamheterna
            2005. Kvaliteten och stödet har varit mycket bra för den enskilda
            och underlättat kontakten med vårdgivare och myndigheter. I förlängningen
            har det lett till en ökad livskvalitet. Vi menar att detta var
            ett förväntat resultat då vi vet att psykiskt långtidssjuka har
            ett stort behov av kontinuitet och begränsat antal kontakter.
            Trots att verksamheten med personliga ombud har varit lyckosam
            för den enskilda och samhället finns det en reell risk att kommuner
            och landsting i en ekonomiskt trängd situation inte prioriterar
            verksamhet med personligt ombud.
          </p>
          <head xml:id="i-TjjUDt7GJJndrRoQMumbRT" type="h1">
            15 Palliativ vård
          </head>
          <p xml:id="i-BvSyjmqgi4X6macEaaZooN">
            Palliativ vård är vård i livets slutskede och syftar till att
            lindra och ge stöd snarare än att bota. Det är en vård som utgår
            från ett helhetsperspektiv på människan där smärtlindring är en
            viktig del men där även psykiska, sociala och andliga eller existentiella
            perspektiv spelar stor roll. Viktigt för vård i livets slutskede
            är ett gott anhörigstöd. Samma sak gäller för patienter som inte
            är i livets slutskede, men där man är svårt och långvarigt sjuk.
            Ett fungerande anhörigstöd är viktigt för de anhöriga som går
            igenom tunga och kanske traumatiska upplevelser, men även för
            att den som är sjuk ska kunna få en så bra tillvaro som möjligt.
            För att anhörigstödet ska fungera när vården ges i hemmet eller
            på ett äldreboende är det nödvändigt att samarbetet mellan kommun
            och landsting fungerar. Detta försvåras emellertid av den fragmentarisering
            som i dag pågår inom svensk vård. Ju mer vården styrs om till
            en marknad med en mängd olika aktörer, desto svårare blir det
            att hålla samman det team och den samverkan som krävs. I socialtjänstlagen
            gjordes nyligen ändringar angående kommunernas anhörigstöd från
            bör till ska. Kraven på kommunerna har alltså höjts, vilket i
            förlängningen innebär att frågan även för hälso- och sjukvården
            blir än mer angelägen.
          </p>
          <p xml:id="i-KezUC3SRbqocULuWhS4rwW">
            Statens medicinsk-etiska råd (Smer) lyfter i en skrivelse fram
            viktiga frågor angående palliativ vård. Det finns brister i det
            svenska regelverket när det gäller ställföreträdarskap för vuxna
            med bristande beslutsförmåga. Sedan fyra år tillbaka finns ett
            utredningsförslag om införande av s.k. livsslutsdirektiv (även
            kallat framtidsfullmakt eller vårddirektiv). Sådana bestämmelser
            har införts i flera länder, men i Sverige har frågan lågprioriterats
            av både den föregående och den nuvarande regeringen.
          </p>
          <p xml:id="i-4mQquyHB4ezSbfeknsD4jY">
            Vänsterpartiet instämmer i att frågan om livsslutsdirektiv bör
            lyftas. Exempel vi ser på vad sådana skulle kunna gälla är de
            tillfällen då insatserna mot smärta, ångest och kramper inte ger
            avsedd effekt. En möjlighet är att man då med läkemedel sänker
            medvetandegraden till en nivå där patienten inte längre besväras
            av sina symptom. Detta görs efter samråd med patienten om denne
            är beslutskompetent. Även anhöriga ska vara informerade. Är patienten
            inte beslutskompetent sker samråd med anhöriga för att utröna
            vad patienten skulle ha önskat. Proceduren får anses väl etablerad
            och har stöd i allmänna råd från Socialstyrelsen och riktlinjer
            från Svenska Läkaresällskapet. Men praxis varierar och det råder
            en viss osäkerhet om vad som egentligen gäller. Vänsterpartiet
            anser att patienten bör få ett ökat inflytande över den palliativa
            vården. Här skulle livsslutsdirektiv kunna fylla en viktig funktion.
          </p>
          <p xml:id="i-WQv9oFhdaUk8hFGzTW6Ck5">
            Smer tar även upp de obotliga sjukdomar som ofta upptäcks en
            längre tid innan de leder till döden och sedan utvecklas med allt
            svårare fysiska och ibland mentala symptom till dess att patienten
            avlider. En möjlighet är då att den patientansvariga läkaren på
            patientens begäran och efter noggrann prövning och kontroll av
            annan läkare, får rätt att skriva ut läkemedel i sådan dos att
            patienten ges möjlighet att själv avsluta sitt liv. Vänsterpartiet
            anser att här ryms svåra etiska avvägningar, men att det är en
            möjlighet vi bör diskutera. En förutsättning är i vart fall att
            det finns ett väl utbyggt psykiatriskt krisstöd till den sjuke
            och närstående.
          </p>
          <p xml:id="i-LoiNomGjTHBYbH8Q1kqBmm">
            I Socialstyrelsens rapport från 2006 framkommer att det fortfarande
            på många håll saknas strategier, kompetens och organisation för
            ett bra omhändertagande i livets slutskede. Socialstyrelsen bör
            därför ges i uppdrag att ta fram nationella riktlinjer för den
            palliativa vården. Detta bör riksdagen som sin mening ge regeringen
            till känna.
          </p>
          <head xml:id="i-P4EMLjY2W5Kf5PxoiMHFLW" type="h1">
            16 En tandvårdsreform värd namnet
          </head>
          <p xml:id="i-KjSecKtojy5B6SbK1exaUT">
            Det är dags för en tandvård som alla har råd med. Tänderna är
            en del av kroppen och tandvården borde på sikt ingå i samma högkostnadsskydd
            som resten av sjukvården.
          </p>
          <p xml:id="i-17ag1ho25wgqD3QouVZZ8L">
            De höga kostnaderna för tandvård påverkar vilka som har råd att
            gå till tandläkaren. Till exempel går personer som är arbetslösa
            till tandläkaren mer sällan än andra grupper och LO-medlemmar
            mer sällan än tjänstemän. Klassskillnaderna i tandhälsa finns
            också bland barn och unga. Trots att tandvården är gratis för
            barn och unga besöker de barn som kommer från familjer med låg
            inkomst tandvården i lägre grad. Tillgång till vård, oavsett om
            det är tänderna eller övriga kroppen, får aldrig bli en fråga
            om ekonomiska resurser.
          </p>
          <head xml:id="i-AgETyc26hB3qMAXMubbBJf" type="h2">
            16.1 För svagt stöd och dyr administration i dagens system
          </head>
          <p xml:id="i-FeEpGHvcS2ajdXPcfmozxn">
            Det nya tandvårdsstöd som regeringen har infört föregicks av
            storslagna löften men sköts upp gång på gång och blev i slutändan
            till någonting mycket svagt. Framför allt gör systemet mycket
            lite för dem som är i störst behov av ett tandvårdsstöd. Det så
            kallade högkostnadsskyddet inträder först när egenkostnaden uppgått
            till 3 000 kronor. För många ensamstående, sjuka, arbetslösa,
            äldre, studerande och låginkomsttagare är redan en sådan summa
            en alltför hög kostnad.
          </p>
          <p xml:id="i-KbXpMwcE2tR5Ln4RFbA3Z5">
            Regeringen skrev i propositionen att 80 procent av dem som nyttjar
            tandvården inte kommer upp i en kostnad av 3 000 kronor, det vill
            säga att majoriteten inte kommer att ha någon nytta av tandvårdnads­ersättningen.
            Men konstruktionen är inte speciellt generös ens mot dem med riktigt
            höga tandvårdskostnader. För att stödet ska nå upp till hälften
            av kostnaden krävs tandvårdskostnader på över 19 000 kronor. Det
            innebär att patienten betalar 9 500 kronor ur egen ficka en dyr
            inträdesbiljett för att få någon ordentlig hjälp av stödet. Med
            ett sådant system tvingas många människor avstå tandvård.
          </p>
          <p xml:id="i-8Lnd9ksxzSkfmevS7KfF2s">
            När det gäller förebyggande tandvård finns en subvention som
            varierar i storlek beroende på ålder. Incitament för regelbunden
            tandhälsokontroll är bra, men vad är vitsen med att gå på en kontroll
            om man ändå inte har råd med behandling? Att regeringen är medveten
            om bristerna visas tydligt då de i frågan om kreditgarantisystem
            är hänvisade till att behoven får täckas av försörjningsstöd.
            Förutom att det är en mycket cynisk inställning till människor
            med litet ekonomiskt svängrum, visar det också på regeringens
            bristande kunskap om möjligheterna att få stöd via socialtjänsten
            när det gäller tandvård.
          </p>
          <p xml:id="i-X1zBnFJccphwgLTNefti4L">
            Inte nog med att regeringens system ger ett för svagt stöd till
            de grupper som behöver det mest, det har även inneburit en enorm
            administration med kraftigt ökade kostnader. De årliga nödvändiga
            administrativa kostnaderna för privata tandläkare har enligt en
            rapport från Tillväxtverket ökat från 80 till hela 380 miljoner
            kronor! Även Försäkringskassan har fått ökade administrativa kostnader
            för tandvården med uppskattningsvis 70 miljoner kronor om året
            (Slutrapport avseende införande av ett nytt tandvårdsstöd, Försäkringskassan
            2008). Till detta kommer hela Folktandvårdens ökade administrativa
            kostnader. Sammantaget är det enorma summor pengar som borde ha
            gått till tandvård i stället.
          </p>
          <head xml:id="i-CLaqRvScrbUNQVY5RDbGus" type="h2">
            16.2 Vänsterpartiets tandvårdsreform
          </head>
          <p xml:id="i-jtpYsEArWZ9zo9z4Xzz81">
            Att direkt införa tandvården under sjukvårdens högkostnadsskydd
            skulle bli mycket dyrt och ryms inte inom ramen för ett års budget,
            men Vänsterpartiet menar att det är helt nödvändigt att sträva
            åt det hållet.
          </p>
          <p xml:id="i-RwoS9ufm7CtEw2ZWcRHfVm">
            I stället för dagens tandvårdscheckar vill Vänsterpartiet ha
            subventionerade tandhälsobesök var 18:e månad så att de vanliga
            undersökningarna kostar maximalt 200 kronor för patienten. Vårdgivarens
            ersättning för besöket ska följa ett reglerat pris. Detta grundstöd
            kostar statskassan ca 1 900 miljoner kronor per år, enligt utredningen
            Förbättrat tandvårdsstöd åt vuxna.
          </p>
          <p xml:id="i-Ka8fc9PwxJqC1SgUeXF9SR">
            Vänsterpartiet föreslår att ett rejält högkostnadsskydd införs
            i tandvården. Även om vi inte når ända fram till en tandvård under
            sjukvårdens högkostnadsskydd tar vi i den här motionen ett stort
            kliv mot en tandvård som alla kan ha råd med. Vi föreslår följande
            konstruktion på högkostnadsskyddet:
          </p>
          <table>
            <row xml:id="i-9MGDsnku1J7jYL1f4J2Rz9">
              <cell>
                Tandvårdskostnad
              </cell>
              <cell>
                Subvention
              </cell>
            </row>
            <row xml:id="i-A6rgVuUotL16BerJ5d3FGL">
              <cell>
                0900 kr
              </cell>
              <cell>
                Patienten betalar själv
              </cell>
            </row>
            <row xml:id="i-6aqiEMYHarQ6U2z3PhBVKs">
              <cell>
                9002 700 kr
              </cell>
              <cell>
                50 % ersättningsgrad
              </cell>
            </row>
            <row xml:id="i-vcZePiiAYsmcLVWGLWT4h">
              <cell>
                2 70015 000 kr
              </cell>
              <cell>
                70 % ersättningsgrad
              </cell>
            </row>
            <row xml:id="i-5UhKLqPHgsseUzkFcYKUS2">
              <cell>
                Över 15 000 kr
              </cell>
              <cell>
                90 % ersättningsgrad
              </cell>
            </row>
          </table>
          <p xml:id="i-LV1LMs6t1GRM52AHmgHRU9">
            Poängen med en sådan lösning med ett högkostnadsskydd i flera
            steg är att man sänker kostnaden för behandling även för dem som
            i dag avstår behandling på de lägre prisnivåerna. Ett högkostnadsskydd
            som skyddar mot kostnader över 15 000 kronor motiverar ju inte
            den som avstår från att söka tandvård av ekonomiska skäl och förväntar
            sig en kostnad på 2 0003 000 kronor.
          </p>
          <p xml:id="i-3XTSQNYJN7BhAUoS2mYNJW">
            Valet av brytpunkter följer också den logik som finns i högkostnadsskyddet
            i sjukvården. I dag är högkostnadsskyddet för sjukvård 900 kronor
            och högkostnadsskyddet för läkemedel 1 800 kronor, totalt 2 700
            kronor. Det gör att det är möjligt att successivt förbättra systemet
            med sikte på det ordinarie högkostnadsskyddet i sjukvården, utan
            att förändringarna uppfattas som krångliga av patienterna.
          </p>
          <p xml:id="i-NFFbdtXgCmJj2WuAQbSb58">
            Vänsterpartiet har låtit riksdagens utredningstjänst (RUT) beräkna
            vad en sådan här lösning skulle kosta. Eftersom det saknas statistik
            och det kan vara svårt att bedöma dynamiska effekter i form av
            ökande efterfrågan på tandvård är beräkningarna ganska osäkra,
            men de ger ändå en kvalificerad skattning av kostnadsbilden. RUT
            utgick från den mest generösa modellen av högkostnadsskydd som
            Tandvårdsutredningen föreslog, vilken är snarlik Vänsterpartiets,
            och kom fram till en totalkostnad på 10,812,1 miljarder kronor
            för både högkostnadsskydd och grundstöd. Eftersom Vänsterpartiets
            föreslagna högkostnadsskydd är något mer generöst ändå uppskattar
            vi totalkostnaden till 13 miljarder kronor. Från de angivna kostnaderna
            kan dagens tandvårdsstöd dras ifrån.
          </p>
          <p xml:id="i-TreEtDVgboP1fENQUXkDdx">
            Genomförandet av en så pass stor reform bör, särskilt i dagens
            ekonomiska läge, ske stegvis. Vänsterpartiet föreslår att en tandvårdsreform
            i den riktning som angivits ovan påbörjas. Detta bör riksdagen
            som sin mening ge regeringen till känna. För detta ändamål anslås
            1 300 miljoner kronor år 2010 och 2 000 miljoner kronor årligen
            2011 och 2012, se motion 2009/10:So511 Utgiftsområde 9 Hälsovård,
            sjukvård och social omsorg.
          </p>
          <head xml:id="i-U7EKwZtXMAhtiyHxGdkQgR" type="h2">
            16.3 Förbättra innehållet och kvaliteten i tandvården
          </head>
          <p xml:id="i-NXwvSWBei1kvLx2v7NiXMA">
            Vi vet att tandhälsan har betydelse för både kroppens och själens
            hälsa. Det handlar inte bara om utseendet och tuggförmågan. Det
            finns också ett samband mellan tandhälsan och andra sjukdomar.
            Sjukdomar som diabetes och stroke innebär ökad risk för sjukdomar
            i tänderna. Därför behövs ett mer utvecklat samarbete mellan tandvården
            och den övriga hälso- och sjukvården.
          </p>
          <p xml:id="i-6SmisZCrWDm86we4G1uymb">
            Den förebyggande tandvården är viktig. Förebyggande tandvård
            handlar om allt ifrån basala åtgärder som tandborstning, fluorsköljning
            och goda matvanor till mer avancerad hjälp av tandhygienist och
            tandläkare. Kunskap är som i allt folkhälsoarbete a och o, varför
            viktiga aktörer är skolhälsovård, barnavårdscentraler, primärvård,
            apotek m.fl. Mot den bakgrunden finns det goda skäl att sträva
            efter att tandvården i högre utsträckning bör finnas i anslutning
            till primärvården. Detta bör riksdagen som sin mening ge regeringen
            till känna.
          </p>
          <p xml:id="i-4oLfJrrED3LdLxVFNUYAbR">
            Många tandläkare har frivilligt infört en garanti vid behandling,
            men den är inte obligatorisk. När ett generellt högkostnadsskydd
            för tandvården är infört kan de ekonomiska motiven för patienten
            bli mindre viktiga. Men det är fortfarande viktigt för samhället
            med garantier och för att patienten ska känna trygghet och få
            kvaliteten på behandlingen säkrad. Därför bör det införas en obligatorisk
            garanti för utförda arbeten inom tandvården. Detta bör riksdagen
            som sin mening ge regeringen till känna.
          </p>
          <p xml:id="i-Svai6KaJmdjtCTkcddrhdS">
            Uppföljning av tandvården, tandhälsan och tandvårdsutnyttjandet
            har inte granskats ur ett genusperspektiv. Den statliga utredningen
            Tandvården till 2010 (SOU 2002:53) konstaterade dock att det var
            få delar utifrån deras undersökning som pekade på några större
            skillnader mellan kvinnor och män, med ett undantag. Det gäller
            ökat tandvårdsbehov på grund av långvarig sjukdom eller funktionsnedsättning.
            Sjukdomar som berördes var bl.a. reumatiska sjukdomar och ätstörningar
            som oftare drabbar kvinnor. Tandvården bör därför utvärderas ur
            ett genusperspektiv. Detta bör riksdagen som sin mening ge regeringen
            till känna.
          </p>
          <head xml:id="i-Qg79VWCTz2uSen6xPhsZWL" type="h1">
            17 Läkemedel
          </head>
          <p xml:id="i-2KYSLitYC1URGbbJ6p8eKR">
            Regeringen satsar för närvarande stora summor och mycket energi
            på omregleringen av Apoteket samtidigt som receptfria läkemedel
            ska börja säljas i dagligvaruhandeln. Genomförandet av omregleringen
            är ett stort misslyckande från regeringens sida. Konsultarvodena
            rusar i höjden när den hafsigt styrda processen drar ut på tiden
            och skattebetalarna står för notan. Vänsterpartiet sa nej till
            omregleringen av Apoteket och vill riva upp den. Detta eftersom
            den har inneburit att man av marknadsideologiska skäl har slagit
            sönder ett välfungerade system med internationellt sett hög kostnadseffektivitet,
            säkerhet och kundnöjdhet.
          </p>
          <p xml:id="i-71SgAyePo5iyxE1THgXDcU">
            Det är i detta sammanhang mycket viktigt att neutral forskning
            och information när det gäller läkemedel bibehålls och utvecklas.
            Den trängda ekonomiska situationen för Nätverket för läkemedelsepidemiologi,
            NEPI, måste få en långsiktig och stabil lösning. NEPI är en av
            riksdagen och Socialdepartementet initierad stiftelse som verkar
            för en bättre användning av läkemedel. Syfte är att främja en
            medicinskt och ekonomiskt effektiv användning av läkemedel, genom
            en kombination av forskning, studier, analyser, utbildning och
            information.
          </p>
          <p xml:id="i-9oPrpkztvPUvxr4tEVeJWJ">
            En annan viktig aktör är Konsumentinstitutet Läkemedel och Hälsa
            (Kilen). De ger råd, stöd och behandling för människor drabbade
            av läkemedelsberoende och andra biverkningar samt sprider kunskaper
            om läkemedel och läkemedelsbiverkningar. Dessvärre har den borgerliga
            regeringen valt att dra in Kilens anslag vilket drabbat verksamheten
            negativt. Det behövs oberoende röster så att inte enbart kommersiella
            intressen styr läkemedelsanvändningen. Mer information finns i
            vår motion 2009/10:v470 Konsumentpolitik och överskuldsattas situation.
          </p>
          <p xml:id="i-VNhyCmdQ3vh2mt2dB8Yd66">
            För många människor är även mat en form av medicin och i vissa
            fall är mat det som framkallar sjukdom. Så är det bl.a. för dem
            som är laktos- och glutenintoleranta. Svenska Celiakiförbundet,
            som framför allt organiserar personer med glutenintolerans, har
            21 000 medlemmar runtom i landet. Det är en av många grupper som
            behöver speciallivsmedel för att inte bli sjuka. Det är en situation
            som för många inte bara innebär en ständig vaksamhet på vad olika
            produkter innehåller och sökande efter alternativ, utan också
            en förhöjd kostnad för det som måste anses vara grunden för mänskligt
            liv. Enligt Konsumentverkets beräkningar har en kvinna med glutenintolerans
            en merkostnad på ca 3 770 kronor per år. Det system för ekonomiskt
            stöd som finns i dag skiljer sig kraftigt mellan olika län för
            dem som är över 16 år. Vänsterpartiet anser att systemen för speciallivsmedel
            bör göras likvärdiga och att subventionerna bör gälla för ungdomar
            upp till 19 år, se vår motion 2009/10:So512 En politik för barnets
            bästa.
          </p>
          <head xml:id="i-9iYX6aULby94F3UZRKhC4J" type="h2">
            17.1 Läkemedelsgenomgångar och rättvis förskrivning
          </head>
          <p xml:id="i-MveQvBQnC1cKfoJueT8jGs">
            Övermedicinering drabbar många äldre. Dålig koordinering mellan
            olika delar av vårdapparaten och täta byten av behandlande läkare
            gör att många äldre får för många eller farliga kombinationer
            av läkemedel. En förutsättning för säker läkemedelshantering är
            att det finns tillräckligt mycket personal och personal med specialistkompetens
            i den patientnära vården. Även personalbemanningen inom äldreomsorgen
            har stor betydelse eftersom en för låg bemanning ökar risken för
            överanvändning av t.ex. lugnande medel och laxermedel. Vidare
            är läkemedelsgenomgångar en nödvändighet.
          </p>
          <p xml:id="i-ACDz3TqhozxG8pf3GGBj4T">
            Vänsterpartiet föreslår att alla äldre med många läkemedel bör
            få en personlig läkare med helhetsansvar och regelbundna läkemedelsgenomgångar.
            Detta bör riksdagen som sin mening ge regeringen till känna.
          </p>
          <p xml:id="i-UzugR3AbkJGNmfSC2Yk3Dw">
            Det är också viktigt att forskningen på dessa områden utvecklas.
            Det gäller såväl forskning på hur olika läkemedel fungerar tillsammans
            som hur dessa fungerar för äldre respektive yngre och på kvinnor
            respektive män.
          </p>
          <p xml:id="i-UGCZpjnCurjSg7fjXPbbvY">
            En annan fråga som uppmärksammats nyligen är att personer med
            högre utbildning generellt får dyrare och färre läkemedel än personer
            med lägre utbildning. Med tanke på de risker många läkemedel kan
            innebära måste orsakerna till denna skillnad utredas. Detta bör
            riksdagen som sin mening ge regeringen till känna.
          </p>
          <head xml:id="i-13XL7zDeE6HRLG7DQdGZ1t" type="h2">
            17.2 Statligt företag för läkemedelstillverkning
          </head>
          <p xml:id="i-RdEqg4TRzfmP5F8MaZetMz">
            I dag finns inga helt svenskägda läkemedelsföretag kvar. Detta
            trots att Sverige har en stor kapacitet för att ha en konkurrenskraftig
            industri inom området. En statlig produktion av läkemedel skulle
            kunna lösa flera problem för hälso- och sjukvården.
          </p>
          <p xml:id="i-N9CFuAyA5E6FZUJ4Ai1Xkv">
            En reform genomfördes under förra mandatperioden som innebar
            ett obligatoriskt utbyte av originalläkemedel till generika om
            inte särskilda skäl finns. Det har inneburit sänkta kostnader
            och ökad konkurrens till fördel för såväl samhället som den enskilda
            patienten. Detta tillsammans med parallellimporten har bidragit
            till att resursutnyttjandet effektiviserats på läkemedelsområdet.
          </p>
          <p xml:id="i-L3ow581LHp6k2wfZbcbVPj">
            En fortsatt utveckling vore enligt vår mening att utforska möjligheterna
            för staten att etablera en egen generikatillverkning. Det skulle
            vara en liten del av en fortsatt satsning på att öka sysselsättningen,
            men också en garant för nationell kompetens inom läkemedelsområdet.
            Ett statligt generikaföretag skulle också kunna bidra till en
            ytterligare prispress på läkemedel.
          </p>
          <p xml:id="i-2gD8DPnksqDY5sVM8tcRPt">
            På lång sikt skulle ett sådant företag också kunna utgöra grunden
            i en inhemsk produktionskapacitet för framtagning av vaccin mot
            influensapandemier. Om det vid en allvarlig pandemi inte skulle
            finnas vaccin i tillräcklig mängd är det högst osäkert hur mycket
            de avtal skulle vara värda som Sverige i dag har med privata multinationella
            läkemedelsföretag. Så länge det inte finns någon allvarlig kris
            finns det inget som talar emot att sådana avtal skulle hållas.
          </p>
          <p xml:id="i-HsK7zp9SpkN4naoPB7wgFt">
            Men pandemiberedskap bör handla just om förberedelser för mycket
            allvarliga globala kriser då stater ser till sin egen befolkning
            först och respekten för avtal är långt ifrån lika stor. En nationell
            vaccintillverkning skulle ge en säkrare vaccintillgång i sådana
            situationer och även kunna spela en viktig roll i biståndet till
            de länder som inte själva har råd att vaccinera sin befolkning.
            Det kan även finnas kostnadsmässiga skäl för en egen vaccinproduktion.
          </p>
          <p xml:id="i-NYcq3m4AzQiA68Y5K7ExP6">
            Marknaden för influensavaccin domineras av några få giganter
            vilket i samband med den s.k. svininfluensan bidrar till att de
            har kunnat sätta priset för en dos vaccin dubbelt så högt som
            vid en vanlig säsongsinfluensa. Ytterligare ett område där statlig
            produktion av läkemedel skulle kunna bli aktuell är antibiotikaläkemedel.
            En rapport från de europeiska smittskydds- och läkemedelsmyndigheterna
            visar att det finns en dålig beredskap för att möta hotet från
            resistenta bakterier.
          </p>
          <p xml:id="i-PsyYrYoL7yZn4BZmhvwkEp">
            Alltför få nya mediciner är under utveckling. Förklaringen är
            att det är mer lönsamt för läkemedelsföretagen att utveckla andra
            typer av mediciner. Även regeringen har pekat på behovet och beklagat
            det. Vänsterpartiet anser dock att problemet med bristande tillverkning
            av läkemedel som har små vinstmarginaler men som är nödvändiga,
            skulle kunna lösas av en statlig läkemedelstillverkare. Mot bakgrund
            av det ovan anförda bör möjligheterna att etablera ett statligt
            företag för läkemedelstillverkning utredas. Detta bör riksdagen
            som sin mening ge regeringen till känna.
          </p>
          <head xml:id="i-E6KXjWExei4Ayp1jgqKjfs" type="h2">
            17.3 Insatser mot ökad antibiotikaresistens
          </head>
          <p xml:id="i-TXe2RAQnZ9fDSpg8CTjPCV">
            Resistenta bakterier är en av vårdens allra största utmaningar
            och ett problem som ökar i Sverige. Felaktig och överdriven användning
            av antibiotika leder till att allt fler bakterier blir resistenta
            mot läkemedlet och inte kan behandlas. Utan effektiv antibiotika
            kommer sjukvården att stå handfallen inför en rad bakteriella
            infektionssjukdomar som lunginflammation, blodförgiftning och
            tuberkulos. Många skulle dö av sjukdomar som man i dag relativt
            enkelt kan behandla. Det blir också riskabelt att genomföra operationer
            som t.ex. byte av höftleder eller hjärtklaffar och organtransplantationer.
          </p>
          <p xml:id="i-NMUUkGmV41jkhEDiqyhtjF">
            Det är ett mardrömsscenario som hotar hela den moderna vården.
            Läkemedelsindustrin prioriterar inte utveckling av nya antibiotika
            som klarar resistenta bakterier eftersom det inte är tillräckligt
            lönsamt. Frågan om hur antibiotikaresistens skall motverkas måste
            ges politisk prioritet.
          </p>
          <p xml:id="i-UxhhhWhSjfcLggUEtATK1f">
            Den äldre befolkningen är utsatt för det högsta antibiotikatrycket.
            Hela 36 procent av alla personer över 80 år fick minst en antibiotikakur
            under 2008. Förmodligen är antibiotikaanvändningen bland de äldre
            ännu högre eftersom en stor del av användningen på sjukhus och
            äldreboenden inte registreras per åldersgrupp.
          </p>
          <p xml:id="i-KW9r9sL1h6xWCx9fUB1PXc">
            Mycket tyder på att förskrivningen många gånger är dåligt underbyggd
            och inte följer gällande rekommendationer. På äldreboenden ställer
            läkare ofta diagnos och ordinerar antibiotika per telefon. De
            äldre riskerar att få fel antibiotika eller behandlas helt i onödan.
            Äldre är nämligen extra känsliga för antibiotikas biverkningar.
            De tillhör också dem som drabbas mest av antibiotikaresistens.
          </p>
          <p xml:id="i-Ds8sbBrKbRjvks27Zth5Cg">
            Socialstyrelsen bör därför ges i uppdrag att ta fram riktlinjer
            för systematisk uppföljning och skärpt kontroll av antibiotikaförskrivningen
            till personer över 75 år. Detta bör riksdagen som sin mening ge
            regeringen till känna. Vårt förslag om att alla äldre med många
            läkemedel ska få en personlig läkare med helhetsansvar och få
            regelbundna läkemedelsgenomgångar är även det en viktig del i
            arbetet mot antibiotikaresistens.
          </p>
          <p xml:id="i-2JEtYQY8m28XYwnKKWcmMX">
            Socialstyrelsen genomförde 2008 en inventering som visade att
            hälften av landets vårdcentraler saknar infektionsläkarkompetens
            och att riktlinjer ofta saknas i primärvård och på sjukhus. Socialstyrelsens
            kritik var hård och man menade att ingen skulle acceptera att
            andra behandlingsmetoder sattes in på samma svaga underlag som
            man i dag ger antibiotika. Extra oroande är utvecklingen med allt
            fler vinstdrivna vårdinrättningar. Företagen strävar efter största
            möjliga vinst och när ersättningssystemen är konstruerade så att
            en stor del av ersättningen fås per läkarbesök, blir konsekvensen
            att man strävar efter att få många och snabba läkarbesök.
          </p>
          <p xml:id="i-Md8MujtDPFPpjArqwMGs2Q">
            Detta uppmuntrar till felaktig förskrivning där en patient utan
            egentliga behov ges ett recept på antibiotika för att på så sätt
            snabbt göras nöjd. Varje gång det sker ökar risken för att resistenta
            bakterier uppstår och sprids.
          </p>
          <p xml:id="i-Ue9dh7Y4pZ3q97VURxWduR">
            Socialstyrelsen bör därför ges i uppdrag att undersöka hur olika
            ersättningssystem för vårdval i primärvården påverkar antibiotikaförskrivningen.
            Detta bör riksdagen som sin mening ge regeringen till känna. Ytterligare
            en del i arbetet mot antibiotikaresistens vore statlig tillverkning
            av antibiotikaläkemedel, se kapitlet om statlig läkemedelstillverkning.
          </p>
          <head xml:id="i-Nz9P8ci1NzZwRmBKc2JrrZ" type="h1">
            18 Högspecialiserad vård
          </head>
          <p xml:id="i-6Eqy6nKt8tC2zS2Ue4X8j5">
            Samtidigt som delar av sjukvården bör decentraliseras så behöver
            en annan del centraliseras. Vi talar då om den högspecialiserade
            vården där både tekniken och kompetensen bör koncentreras till
            ett fåtal platser. Det handlar dels om att kunna investera i den
            senaste och ofta mycket dyra tekniken, dels om att kunna erbjuda
            säkerhet och kvalitet. Det innebär att avancerade behandlingar
            inte alltid kan erbjudas i varje landsting eller region, utan
            utgör en del av rikssjukvården.
          </p>
          <p xml:id="i-GLEmh5teXhcYmVbxAHWuF6">
            Ibland kan dock samarbete över gränserna behövas om t.ex. patientunderlaget
            i ett enskilt land är för litet. Vi vet att när vi koncentrerar
            den högspecialiserade vården så ökar kvaliteten. I framtiden när
            vi behöver en högspecialiserad vård kan vi bli tvungna att åka
            en bit, men samtidigt vara säkra på att vi får den mest högkvalitativa
            vården.
          </p>
          <p xml:id="i-Gx6RkVS8TaxFcGmdMQ6t8x">
            Vissa delar av sjukvården blir alltmer tekniskt avancerade och
            kräver stora investeringar. Det är allt svårare för varje landsting
            att själv erbjuda alla behandlingsmöjligheter. I en framtid kommer
            det också att vara svårt för Sverige som ensam nation att kunna
            erbjuda alla former av hälso- och sjukvård. Detta beror på att
            stora investeringar krävs samt att patientunderlaget kommer att
            vara för litet. Det är bra att det har införts en reglering av
            rikssjukvården.
          </p>
          <p xml:id="i-SYjQ3pyTiEEdtEzKc9irdX">
            Vänsterpartiet vill däremot påpeka att den nuvarande ordningen,
            att en rikssjukvårdsnämnd regleras i förordning med instruktion
            för Socialstyrelsen, är otillräcklig ur ett demokratiskt hänseende.
            Denna ordning innebär att regeringen kan avveckla rikssjukvårdsnämnden
            utan att återkomma till riksdagen. Beslutet att samordna den högspecialiserade
            vården är en bra och nödvändig strukturförändring. Man kan också
            anta att denna form av vård kommer att få allt större betydelse
            i framtiden. Hur den ska styras är därmed en viktig demokratifråga.
          </p>
          <p xml:id="i-UzD8ZmmLWcfyZd276HJD8Z">
            Vi menar att riksdagen borde få ta ställning till eventuella
            framtida förändringar av rikssjukvårdens styrning. Vänsterpartiet
            menar därför att de grundläggande bestämmelserna om en nämnd för
            rikssjukvården bör lagregleras. Detta bör riksdagen besluta. Den
            närmare utformningen av nämndens organisering och uppgifter bör
            beslutas av regeringen genom förordning.
          </p>
          <p xml:id="i-9CVhFoduCi5ZGEwhuE8mV1">
            Utvecklingen av den högteknologiska rikssjukvården kräver ofta
            stora investeringar. Det är investeringar som ett enskilt landsting
            eller region kan ha svårt att finansiera, i synnerhet om den patientgrupp
            som kan ha nytta av den högteknologiska investeringen finns utspridd
            över hela landet. I dag saknas det ett system och riktlinjer för
            hur man skulle kunna finansiera stora investeringar i ett landsting
            eller region som sedan alla sjukvårdshuvudmän kan ha nytta av.
          </p>
          <p xml:id="i-2wZuuxRY74cBLjeZPxUDkk">
            Det finns enbart ett regelverk för hur vårdkostnader ska regleras.
            Tyvärr löser inte regeringens förslag till reglering av rikssjukvården
            denna brist. Det innebär att nödvändiga och önskvärda investeringar
            för avancerad behandling, som t.ex. protonbehandling av cancer,
            inte etableras så snabbt som annars vore möjligt. Vi menar därför
            att staten bör ta ett kostnadsansvar för stora investeringar i
            avancerad teknologi som kommer hela landet tillgodo. Frågan om
            hur ett sådant kostnadsansvar ska utformas bör utredas, och regeringen
            bör återkomma till riksdagen med ett förslag.
          </p>
          <p xml:id="i-Kku4oVZuAmmgCbE6Qz576c">
            Sedan länge har vi haft ett nordiskt samarbete med gemensamma
            läkarjourer i gränsområden mellan Sverige, Norge och Finland.
            En del annat utbyte av vårdtjänster som hänger samman med gränsöverskridande
            boende och arbete förekommer också. Vissa kliniker vid Malmö och
            Lunds universitetssjukhus har ett samarbete med sjukhusen i Köpenhamn
            när det gäller den högspecialiserade vården. Vid platsbrist ska
            sjukhusen på ömse sidor om sundet hjälpa varandra. Liknande samarbete
            finns mellan sjukhusen i Mälardalen och Finland. Längst har det
            gränsöverskridande vårdsamarbetet utvecklats i Tornedalen. Vi
            menar att samarbetet med nordiska grannländer i framtiden bör
            fördjupas och även omfatta viss högspecialiserad vård. Detta bör
            riksdagen som sin mening ge regeringen till känna.
          </p>
          <p xml:id="i-PY62qm2KE5K5GoMnV6MgRk">
            En grupp som är beroende av en välfungerande högspecialiserad
            vård är patienter med sällsynta diagnoser. Att ha en sällsynt
            diagnos innebär särskilda problem eftersom så få andra människor
            har den och vårdens kunskaper och resurser därför ofta brister.
            Varje enskild diagnos är sällsynt, men att ha någon av alla de
            ca 250 diagnoser som Socialstyrelsen klassar som ovanliga är däremot
            långt ifrån sällsynt. De är ofta ärftliga, livslånga och svåra
            att diagnostisera. Vården för dessa patienter är i ett stort behov
            av översyn och samordning. Regeringen bör därför tillsätta en
            utredning om vården av patienter med sällsynta diagnoser. Detta
            bör riksdagen som sin mening ge regeringen till känna.
          </p>
          <p xml:id="i-8LvN8EQr93VxepzYzBfesL">
            En av de sällsynta diagnoserna är Retts syndrom. Syndromet förekommer
            i stort sett enbart hos flickor och kvinnor och medför rörelsehinder,
            svår skolios, oförmåga till viljemässigt agerande, epilepsi samt
            brist på kontroll och samverkan mellan bl.a. andning, blodtryck
            och puls. För detta finns i dag ett speciellt center som utvecklat
            en stor nationell kunskap Rett Center på Frösön i Östersund. Rett
            Center är ett nationellt center för medicinsk specialistvård,
            forskning och information om Retts syndrom på tvärprofessionell
            grund.
          </p>
          <p xml:id="i-8dE6HKNkf2zVtshzCP1p3R">
            Det är det enda av sitt slag i landet och ett av de få i världen.
            Centret har dock länge haft en osäker ekonomisk situation där
            man varit beroende av olika tillfälliga anslag och verksamheten
            är i stor utsträckning beroende av några få engagerade eldsjälar.
            Rett Center bör ha en långsiktig finansiering. Detta bör riksdagen
            som sin mening ge regeringen till känna.
          </p>
          <head xml:id="i-JCUex5WnW1focqJ8pbSX5K" type="h1">
            19 Svensk hivpolitik både ineffektiv och omänsklig
          </head>
          <p xml:id="i-FyNxiyoyNfjL86MyhEpvYs">
            Svensk hivlagstiftning är exceptionellt repressiv med hårda straff
            och mycket långtgående möjligheter till tvångsisolering. När man
            dessutom ser hur domstolarnas bedömningar i hivrättegångar sker
            mycket godtyckligt och att den åtalade tvärtemot i alla andra
            brottsmål i praktiken anses skyldig till dess den bevisar motsatsen,
            blir det tydligt att svenska hivpositiva lever i en oerhört utsatt
            situation. Är det priset vi måste betala för att begränsa hiv-virusets
            spridning? Man skulle kunna tro att hivlagstiftning innebär en
            sådan konflikt mellan å ena sidan individens fri- och rättigheter,
            å andra sidan samhällets strävan att begränsa sjukdomens spridning.
            Men den bilden är falsk. Hiv-epidemins kärna är stigma och tabu.
            Det är endast genom att arbeta mot dessa vi kan minska spridningen.
          </p>
          <p xml:id="i-9hSDRmcPfrPoNexEn9kGQj">
            Vänsterpartiet motsatte sig inte dagens smittskyddslag när den
            kom 2003 eftersom vi trodde att den faktiskt krävdes för att begränsa
            smittspridningen. Idag blir det allt tydligare att vi hade fel.
          </p>
          <p xml:id="i-9w3dwbQsYJ8HzTS8gpC1mZ">
            I en rapport från juni 2009 för Socialstyrelsen har professor
            Madeleine Leijonhufvud granskat domar i svenska hivbrottmål. Hon
            fann att både brottsrubricering och tiden i fängelse man har dömts
            till skiljer sig mycket kraftigt åt mellan de olika fallen och
            att skillnaderna framstår som helt godtyckliga. Behovet av att
            se över lagstiftningen är alltså stort, men att skapa juridisk
            tydlighet är ändå inte det främsta skälet. Det krävs en helt ny
            linje mot hiv som på ett humant sätt effektivt begränsar sjukdomens
            spridning.
          </p>
          <p xml:id="i-GpHpAavBdN2wb38NXJPT4H">
            Att vara sjuk är inget brott, men när man ser hur hivpositiva
            behandlas i Sverige kan man lätt få intrycket att så är fallet.
            Ingen annan sjukdom är kringgärdad av så aggressiva tvångsåtgärder
            och långa fängelsestraff. Förutom att den svenska praxisen kan
            innebära stora problem för individen är den ineffektiv ur ett
            smiddskyddsperspektiv när det gäller hiv.
          </p>
          <p xml:id="i-96A71UFzLiNHxZU1g2Yosy">
            Både FN:s kommission för mänskliga rättigheter och Europarådet
            avråder från tvångsisolering av hivpositiva eftersom det innebär
            kraftiga begränsningar av individens rättigheter utan att spridningen
            för den skull nämnvärt begränsas. Sådana åtgärder hjälper enligt
            forskningen vid mycket smittsamma sjukdomar som sprids vid sociala
            kontakter, men inte när det gäller hiv.
          </p>
          <p xml:id="i-BYM5dtr9Uz6ZarW6Pxt7X1">
            Internationellt är synen att tvångsisolering och hårda straff
            skulle hjälpa mot hivspridning mycket sällsynt. Att uppsåtligen
            sprida hiv bör fortsätta vara olagligt, men i andra fall är straff
            alltför kontraproduktivt.
          </p>
          <p xml:id="i-HDv5FAZAswvgqPags8vmPH">
            Den hårda, straffinriktade linjen skapar fördomar mot hivpositiva
            och spär på bilden av att sjukdomen har med kriminalitet och ondska
            att göra. På så sätt har man i Sverige skapat ett läge där väldigt
            få hivpositiva väljer att leva öppet. Detta försvårar smittskyddet
            av flera skäl. Den som känner sig tvungen att hålla sin sjukdom
            hemlig utsätts för stora påfrestningar och får sämre förutsättningar
            att anpassa sig efter sjukdomen och ta ansvar gentemot andra.
            Ju fler fördomar mot hiv det finns desto större är skälen att
            inte informera en sexpartner om att man är positiv. Att en del
            personer då också kommer att sprida viruset är sorgligt men inte
            oväntat.
          </p>
          <p xml:id="i-E6Ca1e7qZ7D7DoMxq9UA4J">
            Det är också större risk att den som inte accepterar sin hivstatus
            drar sig för kontakterna med vården vilket försvårar smittskyddsarbetet.
            Naturligtvis är det även så att ju fler hivpositiva som känner
            att de inte kan leva öppet, desto mindre syns de i samhället.
            Det gör att allmänheten invaggas i den falska tron att hiv är
            något som finns långt borta hos andra sorters människor, inte
            här mitt ibland oss. Det skapas en bild av att säkert sex nog
            inte är så viktigt ändå.
          </p>
          <p xml:id="i-ArmA4YiCbsKECGdNQpkx6Z">
            Som hivpositiv har man i Sverige en skyldighet enligt lag att
            informera eventuella sexpartners om sin hivstatus. Vänsterpartiet
            vill avskaffa denna informationsplikt. Den kan för många verka
            rimlig men gör att hela ansvaret för hiv läggs hos de hivpositiva,
            vilket inte är en framkomlig väg att hindra smittospridningen
            i samhället. De allra flesta hivpositiva tar naturligtvis ett
            stort ansvar för att hindra spridning. Det finns några få personer
            som inte självmant gör det, men att tro att hot om fängelsestraff
            ska få dessa att upplysa sexualpartner om sin sjukdom framstår
            som absurt.
          </p>
          <p xml:id="i-JDAyZeWH9aXW6Gtx2ngHb5">
            Samhället måste i stället satsa på stöd och minskade fördomar.
            Det som krävs är en förståelse för att hiv finns här mitt ibland
            oss och att säkert sex är både hivpositivas och hivnegativas ansvar.
            Hiv är en mycket allvarlig sjukdom men inte längre den dödsdom
            det var tidigare. Tack vare bromsmedicinerna är det en kronisk
            sjukdom människor lever länge med, vilket kräver ett nytt synsätt
            för att hindra spridning.
          </p>
          <p xml:id="i-UhUZZ1a6WsoEg43W4oUX1g">
            Informationsplikten skapar även stor rättsosäkerhet när en hivpositiv
            åtalas för att ha haft oskyddat sex, vilket drabbar såväl den
            enskilde som hela arbetet för att begränsa smittospridningen.
            Till skillnad från i andra brottsmål där den åtalade anses oskyldig
            till dess motsatsen har bevisats, måste den åtalade i hivmål själv
            kunna bevisa att han eller hon har informerat sin partner vilket
            naturligtvis är svårt i efterhand. Konflikter när ett förhållande
            tar slut kan leda till en anmälan som sätter den hivpositive i
            en mycket utsatt situation med orimliga krav att bevisa sin oskuld.
            De som fällts har dömts till fängelsestraff på upp till tretton
            år.
          </p>
          <p xml:id="i-J4b3K1jvmpSkpYkgNmmHXw">
            Denna situation gör att många som är rädda för att ha smittats
            i dag väljer att åka utomlands för att testa sig eller till och
            med väljer att inte testa sig alls. Detta eftersom man vid ett
            hivtest i Sverige alltid registreras om man visar sig vara positiv,
            något som på grund av den rättsosäkra och straffinriktade hivlagstiftningen
            kan leda till mycket stora problem för den enskilde. Att människor
            drar sig för att testa sig i Sverige drabbar smittskyddsarbetet
            hårt. Ju senare den hivpositive får en läkarkontakt desto sämre
            blir chanserna att hålla tillbaka sjukdomen med bromsmediciner
            och desto större är risken för vidare spridning. Vidare drabbas
            naturligtvis smittspårningen när personer testar sig utomlands
            och vi förlorar även värdefull statistik över hur sjukdomen sprider
            sig i landet.
          </p>
          <p xml:id="i-d6jYGczaRqHkuRtpVdDt1">
            Den svenska hivpolitiken måste helt byta spår. Det är spridningen
            av hiv som ska bekämpas, inte de hivpositiva. Att Sverige än så
            länge har haft en förhållandevis begränsad spridning är inte tack
            vare den hårda och straffinriktade linjen, utan snarare trots
            den. Vår styrka har i stället varit hivpositiva som har tagit
            sitt ansvar och möjligheten att öppet och positivt diskutera sex.
            Detta bör främjas, inte motarbetas. Smittskyddslagens informationsplikt
            bör därför avskaffas. Detta bör riksdagen som sin mening ge regeringen
            till känna. Vidare får tvångsisolering aldrig tillåtas ersätta
            god psykiatrisk vård och missbruksvård. Den möjliga tidslängden
            för tvångsisolering enligt smittskyddslagen bör därför begränsas.
            Detta bör riksdagen som sin mening ge regeringen till känna.
          </p>
          <p xml:id="i-La3db2j6KWBiDTGUCnKnMh">
            Gruppen hivpositiva äldre ökar, vilket ställer krav på ökad kunskap
            inom äldreomsorgen, och fördomar och diskriminering måste motarbetas.
            Socialstyrelsen bör därför ges i uppdrag att initiera en kompetenshöjning
            inom äldreomsorgen angående äldre hivpositiva. Detta bör riksdagen
            som sin mening ge regeringen till känna.
          </p>
          <p xml:id="i-41arZXJyGiqtLPsTgmhXw4">
            Regeringen och det kristdemokratiskt styrda Socialdepartementet
            förhåller sig märkligt passiva inför ökningen av antalet hivsmittade
            i Sverige. Det behövs mer medvetenhet om hiv och förändrade attityder.
          </p>
          <p xml:id="i-6aYD1jzjRWqMx8ymUZmjLP">
            Vi föreslår därför att Socialstyrelsen ges i uppdrag att tillsammans
            med ideella organisationer genomföra en tydlig och målgruppsinriktad
            informationskampanj om hiv och säkert sex. Detta bör riksdagen
            som sin mening ge regeringen till känna. 10 miljoner för detta
            ändamål anslås i Vänsterpartiets motion 2009/10:So511 Utgiftsområde
            9 Hälsovård, sjukvård och social omsorg.
          </p>
          <p xml:id="i-J6ea4FpWnFPKcJDSqJzT4R">
            Ungdomsmottagningarna utgör en viktig del i arbetet mot hiv och
            andra sexuellt överförbara sjukdomar genom att de ger ungdomar
            möjlighet att ställa frågor och få svar kring sexualitet, identitet
            och säkert sex. Ungdomsmottagningarna och den nystartade sajten
            UMO (ungdomsmottagning på nätet) bör därför hålla öppna hela sommaren
            och ha hbt-kompetens.
          </p>
          <p xml:id="i-AMStcX5ZkMMgvaMy65Q54x">
            Vidare vill Vänsterpartiet förstärka sex- och samlevnadsundervisningen
            i skolan. Lärarna bör få stöd och utbildning för att på ett fördomsfritt
            och kunskapsbaserat sätt informera om sex och uppmuntra till säkert
            sex. Förstärkt sex- och samlevnadsundervisning skriver vi mer
            om i motion 2009/10:Ju265 Mäns våld mot kvinnor, samkönat partnervåld,
            hedersrelaterat våld och förtryck. Ytterligare en viktig del i
            arbetet mot spridning av hiv är införandet av sprututbytesprogram.
            Riksdagen har tidigare fattat beslut om åtgärder för att minska
            smittan av hiv i kretsar av intravenösa missbrukare. Det är nu
            hög tid att frågan om sprutbyte får sin lösning, inte minst i
            våra storstäder, så att inte fler personer drabbas. Detta är en
            fråga för landstingspolitiker runt om i landet och det är mycket
            angeläget att denna får sin lösning. Samtidigt måste behandlingsmetoder
            och så kallade lotsprojekt utvecklas och missbrukare ska ha rätt
            till vårdgaranti. Mer om detta finns i vår motion 2009/10:So312
            Narkotikapolitik.
          </p>
          <head xml:id="i-S1Zbsbxu72ZNKGSSGCSXVc" type="h1">
            20 Omskärelse av pojkar
          </head>
          <p xml:id="i-9kTTrBsi8z6VujPAe3ot2T">
            I Sverige är rituell omskärelse av pojkar tillåten. Vänsterpartiet
            anser att sådan omskärelse enbart bör göras på personer som själva
            har gett sitt samtycke och att en person måste ha nått vuxen ålder
            för att ett sådant samtycke ska vara tillräckligt.
          </p>
          <p xml:id="i-AMFB2ihmkbVejUMcvdUudW">
            Socialstyrelsen räknar med att ungefär 3 000 pojkar omskärs varje
            år i Sverige. För Vänsterpartiet var det naturligt att aktivt
            samverka med regeringen om ett lagförslag som innebär att man
            i lag reglerar verksamheten. På det viset kan man definiera ut
            de värsta avarterna och överträdelser mot regleringen straffbeläggas.
            En central punkt i detta beslut var att regeringen ålades att
            aktivt följa lagens tillämpning under fyra år och därefter återkomma
            till riksdagen med en bred redovisning av erfarenheterna. I diskussionerna
            från Vänsterpartiet har vi understrukit att vi ser detta beslut
            och denna lagreglering som ett första steg i en process som ska
            innebära att sedvänjan diskuteras öppet i samhället och så småningom
            mönstras ut och så småningom förbjuds.
          </p>
          <p xml:id="i-4q8uvDMQkkC2tD1AZG2t8j">
            Barnens rätt har i ett modernt upplyst samhälle klart företräde
            framför kulturella och religiösa traditioner. FN:s konvention
            om barnets rättigheter stadgar i artikel 19 att alla lagstiftningsåtgärder
            ska vidtas för att skydda barn mot alla former av fysiskt och
            psykiskt våld, skada eller övergrepp. I artikel 24 står det att
            konventionsstaterna ska vidta alla effektiva och lämpliga åtgärder
            i syfte att avskaffa traditionella sedvänjor som är skadliga för
            barns hälsa. Sverige bör fortsätta att vara ett land som tar barns
            rättigheter på stort allvar och skyddar barn mot övergrepp.
          </p>
          <p xml:id="i-AGZd463iMjohUn6JNkuVrJ">
            Man ska komma ihåg att omskärelse av pojkar görs på någon som
            inte har tillfrågats. Avlägsnandet av andra kroppsdelar, med religiösa
            eller andra ej medicinska motiv skulle inte tillåtas på någon
            som inte har tillfrågats. Vi föreslår att man väntar med omskärelsen
            till vuxen ålder, så att personen själv kan ta initiativ till
            ingreppet utifrån full insikt om innebörden. Enligt uppgift förekommer
            alternativa omskärelse­ceremonier i USA, England och Israel, där
            något kirurgiskt ingrepp inte görs.
          </p>
          <p xml:id="i-K5M3xF8EjKj5BaJJtpYPF6">
            Vi slår vakt om individens självklara rätt att slippa omotiverade
            medicinska ingrepp. Spädbarn har ingen möjlighet att själva samtycka
            till ett ingrepp som omskärelse. Äldre pojkars möjligheter att
            säga nej får ses som ytterst begränsade, då trycket från familj
            och traditioner kan vara hårt. En åldersgräns bör därför införas
            så att omskärelse som inte är medicinskt motiverad endast får
            utföras på personer över 18 år. Detta bör riksdagen som sin mening
            ge regeringen till känna.
          </p>
          <head xml:id="i-B6tbpTctYKPce5h5aKyfQz" type="h1">
            21 Mödravård i glesbygd
          </head>
          <p xml:id="i-ASG65Sfet8XNYQU5m93RdZ">
            Vänsterpartiet har vid flera tillfällen i riksdagen lyft fram
            frågan om att säkerställa en jämlik förlossningsvård i hela landet.
            Den oro som funnits över tillgången till förlossningsvård har
            funnits i såväl glesbygd som storstad. Orsakerna har dock varit
            skiftande. En av de mest långdragna processerna har varit Kiruna
            BB som är ett bra exempel på faran med att inte se hela vårdkedjan.
          </p>
          <p xml:id="i-CrjLavz42g2nzg2mUq5X4R">
            När BB i Kiruna lades ned och verksamheten koncentrerades till
            Gällivare startade en intensiv debatt om förlossningsverksamhet
            i glesbygd. Vänsterpartiet har i den diskussionen med kraft verkat
            för att frågan om BB i Kiruna måste lösas men att det inte uteslutande
            kan handla om att öppna eller stänga en förlossningsverksamhet.
          </p>
          <p xml:id="i-RB9TVUsD4eNxKVKj8HoX9b">
            Vi menar därför att förlossningsverksamheten och mödravården
            måste utgå ifrån principer som tillgänglighet, närhet och trygghet.
            I Norge har förlossningsvården i stor utsträckning utformats utifrån
            möjligheten att nivåindela förlossningsvården samt möjligheten
            att göra riskbedömningar.
          </p>
          <p xml:id="i-SPSC1WE7xvZTrTYEmbh1jG">
            Det har inneburit en utbyggnad av s.k. födestueverksamheter,
            vilka är barnmorskeledda. De vänder sig till kvinnor vars förlossning
            inte bedömts vara en riskförlossning och som har fött ett barn
            men inte fler än tre.
          </p>
          <p xml:id="i-6Yox3kgfi8drvqmmpK4Wt4">
            Enligt vår mening är den norska organisationen för förlossningsvård
            intressant då Norge har en stor andel glesbygd och med väl utbyggd
            transportmedicin kunnat kombinera tillgänglighet och säkerhet.
            Under det kommande året bör utvecklingsprojekt stimuleras för
            förlossnings- och mödravård i glesbygd. Detta bör riksdagen som
            sin mening ge regeringen till känna.
          </p>
          <head xml:id="i-MeGo8UBWxzsj6PBdUjC5yX" type="h1">
            22 Medicinska aborter
          </head>
          <p xml:id="i-UXZ6bzjrdARpT5EJTehbGA">
            När abortlagen trädde i kraft år 1975 var legal (inducerad) abort
            synonymt med kirurgisk abort. I 5 § andra stycket abortlagen står
            att endast den som är behörig att utöva läkaryrket får utföra
            abort eller avbryta havandeskap enligt 6 §. Sedan lagen trädde
            i kraft har såväl teknik, exempelvis med vaginala ultraljudsundersökningar,
            som läkemedel utvecklats. Teknikutvecklingen har inneburit att
            diagnoser kan ställas med större säkerhet. Nya läkemedel har bidragit
            till att en ny abortmetod har tillkommit, den medicinska. Med
            ny teknik och nya läkemedel utförs numera aborter i allt större
            utsträckning med den medicinska metoden. En förskjutning av arbetsuppgifter
            i abortverksamheten har skett.
          </p>
          <p xml:id="i-SM3kXDnSY5L372kw5xgHyu">
            Många arbetsuppgifter som tidigare hörde till gynekologer, hör
            nu till barnmorskor och sjuksköterskor. Gynekologer såväl som
            barnmorskor kan efter utbildning och erfarenhet utföra t.ex. vaginala
            ultraljud.
          </p>
          <p xml:id="i-FDLCCr2C7VJkM98jNmyCSq">
            Vårdgivaren ansvarar för att abortverksamheten fungerar på bästa
            sätt och att god vård ska ges genom hög patientsäkerhet och tillgänglighet.
            Det är varje verksamhetschefs ansvar att leda arbetet och fördela
            arbetsuppgifterna med hänsyn till verksamhetens behov och personalens
            kompetens.
          </p>
          <p xml:id="i-X65KCBHzasXiLPf4B8b4wR">
            Förutom regelstyrda arbetsuppgifter som endast vissa yrkesgrupper
            får utföra eller som på annat sätt kräver särskild utbildningsbakgrund,
            erfarenhet eller befattning är verksamhetschefen fri att fördela
            arbetsuppgifterna mellan de olika personalkategorierna. Att utföra
            abort är en regelstyrd uppgift som är förbehållen läkare. I begreppet
            utföra ryms, när det gäller medicinska aborter, ordination av
            aktuella läkemedel samt ansvar för att aborten blivit genomförd.
            Läkaren har således, även enligt generella direktiv, det övergripande
            ansvaret för utförandet av medicinska aborter.
          </p>
          <p xml:id="i-EhrYgGudwCFYCHi5ruBt93">
            Med ordinationer enligt generella direktiv ges verksamhetschefer
            i abortverksamheten möjlighet att ge barnmorskor en större roll
            i abortprocessen för medicinska aborter, vid okomplicerade graviditeter.
            Detta är möjligt inom ramen för gällande författningar, förutsatt
            att det inte sker på bekostnad av patientsäkerheten.
          </p>
          <p xml:id="i-JNuiJmeBcttyPvMr3UjfAN">
            När Vänsterpartiet senast reste kravet på att i lagstiftningen
            uttryckligen ge barnmorskor rätt att utföra medicinska aborter,
            ansågs det av socialutskottet vara delvis tillgodosett eftersom
            möjligheten finns. Det missar dock helt syftet med förslaget.
            Trots att det är fullt möjligt har bara ett fåtal verksamhetschefer
            utnyttjat möjligheten att använda barnmorskors kompetens fullt
            ut, vilket annars skulle ha kunnat minska de oacceptabelt långa
            väntetiderna för abort och därmed risker och lidande.
          </p>
          <p xml:id="i-5uh31DF7crTgw376ykTK2D">
            Vänsterpartiet anser att lagstiftningen nu måste ändras så att
            barnmorskor ges uttrycklig rätt att utföra medicinska aborter.
            Detta ska riksdagen besluta.
          </p>
          <head xml:id="i-UmcuCYFCELUNhZbcPdL5cG" type="h1">
            23 Vård av blodsmittade missbrukare
          </head>
          <p xml:id="i-7zpfNxs8KxYkaP7vLb2o9K">
            Bara i Stockholm finns det ca 9 000 injektionsmissbrukare. Av
            dessa uppskattas hela 83 procent vara smittade av hepatit C. En
            del i arbetet mot spridningen måste bestå i ett införande av sprututbytesprogram
            vilket tyvärr inte har skett i Stockholm. Vi vet från Malmö och
            Lund, där sådana program finns, att smittspridningen har begränsats.
            Ett annat problem är att narkomaner som är hepatit C-smittade
            idag inte får någon adekvat vård eftersom det ställs orimliga
            krav som de måste uppfylla innan vården påbörjas. Det innebär
            lidande för den enskilde och bidrar till sjukdomens spridning.
            Vi anser att vård och behandling av missbrukare som smittats av
            hepatit C bör underlättas och prioriteras. Detta är landstingens
            och kommunernas ansvar, men eftersom det finns brister i deras
            arbete på området menar vi att Socialstyrelsen bör ges i uppdrag
            att följa upp och utvärdera vården av blodsmittade missbrukare.
            Detta bör riksdagen som sin mening ge regeringen till känna.
          </p>
          <head xml:id="i-AA56eNhbHTqxDKKY83iGJv" type="h1">
            24 Organdonation
          </head>
          <p xml:id="i-YXFPcm117dtbW7nmoT9NFm">
            Varje år avlider cirka 100 000 personer i Sverige, varav uppskattningsvis
            200250 personer avlider under sådana omständigheter att organdonation
            vore möjlig. År 2007 transplanterades organ från 133 avlidna donatorer.
            På väntelistan finns nära 600 personer som väntar på nya organ.
            Donerade organ är för många svårt sjuka patienter den enda möjligheten
            att överleva, men tillgången till organ är i dag alltså så pass
            låg att människor avlider i väntan på transplantation. Samtidigt
            har undersökningar visat att mellan 60 och 80 procent av svenskarna
            är positiva till att donera sina organ.
          </p>
          <p xml:id="i-NqYpHztUiGZbASdwBHPzuj">
            Såväl dessa som de som är negativa till att donera sina organ
            kan i dag anmäla detta till donationsregistret. De allra flesta
            svenskar gör emellertid inte det och vårdpersonalen måste då fråga
            de anhöriga om vad de tror att den avlidne önskade. Detta kan
            innebära att de anhöriga försätts i en svår situation, särskilt
            som det sker då en nära person just har avlidit. Inte heller för
            den vårdpersonal som ska ta upp frågan är situationen enkel.
          </p>
          <p xml:id="i-95VM1kG6d4XAFKMYQvwhod">
            Framför allt skapar systemet en organbrist eftersom många anhöriga
            till slut säger nej till donation trots att vi statistiskt vet
            att de flesta av de avlidna har varit positiva till donation.
            En möjlighet är att införa ett nytt system för donationsregistret
            där organdonation ses som standardalternativet. Den som är negativ
            till donation får då anmäla detta till donationsregistret medan
            man i övriga fall räknas som möjlig donator.
          </p>
          <p xml:id="i-Pngedeiv8z8CS556aTiGAD">
            Vidare finns det skäl att överväga möjligheterna att förbättra
            förutsättningarna för donation genom att intensivvårdbehandla
            vissa patienter som idag inte får intensivvård. Det gäller patienter
            med svåra hjärnblödningar som inte bedöms kunna överleva. De får
            idag ofta vård på vanliga avdelningar och kan då inte bli donatorer.
            Om patienten är positiv till donation skulle en sådan patient
            i stället kunna ges intensivvård för att på så sätt kunna bli
            donator och liv räddas. Vi är vana vid att vård enbart ska ges
            för patientens egen skull, men samtidigt skulle intensivvård i
            dessa fall innebära att man följde och respekterade patientens
            vilja att bli donator och rädda en annan människas liv. Frågan
            rymmer alltså svåra etiska dilemman och måste belysas noggrant.
            Vi anser att det bör tillsättas en utredning om ett nytt system
            för donationsregistret enligt ovan samt riktlinjer för intensivvård
            i samband med organdonation. Detta bör riksdagen som sin mening
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-LWETzQbv4M8VrAwzWNhDGh" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-UNVcbFUJhMx7EJeFQRaeDD" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-YHGNMrrzzwSpYfeYTWSsqL" who="i-CNBy5dFgNNyEozHVpAj93c">
              Jacob Johnson (v)
            </item>
            <item xml:id="i-FsLzn513FU3qXpbW4WvjAX" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-RxxUbrt6HUNYU8RPVEKMKm" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-MbY2nHxonPVNHrhNymqB7K" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-JVX33Xi7rDWuetGQUQmiqV" who="i-WTCYyz27itjvuvffL1vZLi">
              Elina Linna (v)
            </item>
          </list>
        </div>
      </div>
    </body>
  </text>
</TEI>
