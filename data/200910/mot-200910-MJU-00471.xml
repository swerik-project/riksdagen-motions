<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-MJU-00471">
  <teiHeader>
    <fileDesc>
      <titleStmt>
        <title>Klimat, ekosystem och juridiska styrmedel</title>
        <author corresp="i-5QNmudGpnjjRJCTYzakn9H">av Karin Svensson Smith m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Klimat, ekosystem och juridiska styrmedel</title>
          <idno type="rdwebb">GX02MJ471</idno>
          <rs type="number">MJ471</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/GX02MJ471/text</ref>
          <ref type="dokument_url_html">http://data.riksdagen.se/dokument/GX02MJ471</ref>
          <ref type="dokumentstatus_url_xml">http://data.riksdagen.se/dokumentstatus/GX02MJ471</ref>
          <ref type="doc">http://data.riksdagen.se/fil/A9C82898-42EA-4820-8D63-6B7D7F32BBC0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-5QNmudGpnjjRJCTYzakn9H</idno>
            <name>Karin Svensson Smith</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-RSwqQoWczF3URp2236u2m9" type="signed"/>
        <correspContext corresp="i-RSwqQoWczF3URp2236u2m9">
          <note type="signatory" corresp="i-5QNmudGpnjjRJCTYzakn9H"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-C2s3YhmmVmNkgvznmmnD4x"/>
        </correspContext>
        <correspAction type="numbering" xml:id="i-U8h4QS23CyWwHv19M41BEq">
          <date when="2009-10-08"/>
        </correspAction>
        <correspAction type="submission" xml:id="i-597U4kMQGoUWvDZe6A9Ftu">
          <date when="2009-10-06"/>
        </correspAction>
        <correspAction type="transfer" xml:id="i-RxEzrh7U3XoDeq5VjxiF21">
          <date when="2009-10-06"/>
        </correspAction>
        <correspAction type="assigned" xml:id="i-CVRP6mKkKkaev2ynyfqw51"/>
        <correspContext corresp="i-CVRP6mKkKkaev2ynyfqw51">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="TOC" xml:id="i-2BfStAUBtp2NMW5kR1vuLr">
          <head xml:id="i-3D5fuqynKpCDn8HSW1yefu">
            Innehållsförteckning
          </head>
          <list>
            <item>
              Förslag till riksdagsbeslut 2
            </item>
            <item>
              Katastrof hotar 4
            </item>
            <item>
              Sverige ett föredöme? 4
            </item>
            <item>
              Orsaker 5
            </item>
            <item>
              Vad bör göras? 6
            </item>
            <item>
              Ge hållbar-utvecklings-begreppet en distinkt definition 6
            </item>
            <item>
              Naturvetenskaplig analfabetisering 9
            </item>
            <item>
              Såväl ekonomiska som juridiska styrmedel är nödvändiga 10
            </item>
            <item>
              Grundlagsskydd för hållbar utveckling 11
            </item>
            <item>
              Klimatmål och övriga miljömål styrande i miljöbalken 12
            </item>
            <item>
              Minerallagen och andra exploateringslagar ska vara styrmedel
              för att skydda naturresursbasen 14
            </item>
            <item>
              Ändring av transportsystemet i särklass viktigast för Sverige
              14
            </item>
            <item>
              Lagfäst fyrstegsprincipen 15
            </item>
            <item>
              Naturvårdsverkets uppdrag renodlas 16
            </item>
            <item>
              Klimatkonsekvensbeskrivningar av budgetförslag lagfästs 17
            </item>
            <item>
              Krav på klimat- och sårbarhetsplaner i plan- och bygglagen 17
            </item>
            <item>
              Planer för minskad biltrafik 18
            </item>
            <item>
              Omställning av EU från kol- och stålunion till klimatunion 19
            </item>
            <item>
              Slutord 20
            </item>
          </list>
        </div>
        <div type="motProposal" subtype="förslag">
          <head xml:id="i-P8h9gbgPMgJKtxz9EmdUed">
            Förslag till riksdagsbeslut
          </head>
          <list style="ol">
            <item xml:id="i-R5jSSpiFhAFqWdm8dwTWgf">
              Riksdagen begär att regeringen lägger fram förslag till ändring
              av de lagar som krävs för att begreppet hållbar utveckling ska
              ges en naturvetenskaplig definition som tar sin utgångspunkt i
              målet att avvärja klimatkrisen och andra hot mot jordens livsuppehållande
              system.
            </item>
            <item xml:id="i-DBwmAiKrF9rJXKk3mADZiz">
              Riksdagen tillkännager för regeringen som sin mening vad som
              anförs i motionen om att utforma föreskrifter för tillämpning
              av högskolelagens formuleringar om hållbar utveckling så att ekonom-,
              civilingenjörs-, och juristutbildningar och andra relevanta högskoleutbildningar
              innehåller vad som behövs för att förstå de naturvetenskapliga
              kriterierna för hållbar utveckling. 1
            </item>
            <item xml:id="i-AuEdqQ6PTkRAfKufTnU6zB">
              Riksdagen begär att regeringen lägger fram förslag till ändring
              av regeringsformen så att ekologiskt hållbar utveckling får ett
              grundlagsskydd. 2
            </item>
            <item xml:id="i-T5cUixi9qu4ygZhcMqmh7o">
              Riksdagen begär att regeringen lägger fram förslag till ändringar
              i miljöbalken för att anpassa hela samhället till klimatmålen
              och de andra miljömålen samt i övrigt värna om jordens bärkraft.
            </item>
            <item xml:id="i-UuJhTtav8cf5QaMSMwHQyY">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en ny utredning
              med direktiv att föreslå de förändringar av minerallagen som erfordras
              för att prospektering och mineralutvinning ska hållas inom kriterierna
              för en ekologiskt hållbar utveckling. 3
            </item>
            <item xml:id="i-CZwRgp2saTU84YxXLm4rpm">
              Riksdagen tillkännager för regeringen som sin mening vad som
              anförs i motionen om att ge Transportinfrastrukturkommittén ett
              tilläggsdirektiv där det framgår att ekologiskt hållbar utveckling
              ska vara överordnad vid anläggning och förändring av transportinfrastruktur.
              4
            </item>
            <item xml:id="i-PqMhejLdHBLDv5baD4AsAo">
              Riksdagen tillkännager för regeringen som sin mening vad som
              anförs i motionen om att ge Transportinfrastrukturkommittén ett
              tilläggsuppdrag för att i en ny lag om byggande av infrastruktur
              lagfästa den s.k. fyrstegsprincipen i syfte att andra metoder
              för att lösa transportproblem får en seriös prövning innan byggande
              av ny infrastruktur beslutas. 4
            </item>
            <item xml:id="i-SFJUC9RrimixKS6BuSH4sp">
              Riksdagen tillkännager för regeringen som sin mening vad som
              anförs i motionen om att regeringen i sin formulering av verksinstruktion
              för Naturvårdsverket bör precisera dess strategiska roll för klimat-
              och miljöomställning av samhället och därmed slopa krav på allmänna
              avvägningar som kan förhindra renodlade miljöbedömningar.
            </item>
            <item xml:id="i-F5oo16Mcw8bdYNRTnhhZg4">
              Riksdagen begär att regeringen lägger fram förslag till ändring
              i budgetlagen så att klimat- och miljökonsekvensbeskrivningar
              av de olika förslagen i statsbudgeten blir obligatoriska. 2
            </item>
            <item xml:id="i-DrD9Wqg8mLaZtQHbdC6gKq">
              Riksdagen begär att regeringen lägger fram förslag till ändring
              av plan- och bygglagen så att upprättande av bindande klimat-
              och sårbarhetsplaner blir obligatoriskt i alla kommuner samt regioner
              och landsting. 5
            </item>
            <item xml:id="i-51MwkwRPGTmrAHHwEVH4br">
              Riksdagen begär att regeringen lägger fram förslag till ändring
              av plan- och bygglagen så att berörda kommuner måste upprätta
              en plan för urban mobilitet med en successiv nedtrappning av antalet
              bilar i tätort. 5
            </item>
            <item xml:id="i-WHgeB49GxPPhyP5RQvAeNt">
              Riksdagen tillkännager för regeringen som sin mening vad som
              anförs i motionen om att Sverige bör verka för att stärka EU:s
              rättsliga system bl.a. genom direktiv som leder till att de naturvetenskapliga
              kriterierna för hållbar utveckling överordnas andra aspekter av
              hållbar utveckling.
            </item>
          </list>
          <p xml:id="i-D9Z4cFC7H3Sue8BeFmR1g3">
            1 Yrkande 2 hänvisat till UbU.
          </p>
          <p xml:id="i-AVxa42kEdCHJTxLCwhyQjD">
            2 Yrkandena 3 och 9 hänvisade till KU.
          </p>
          <p xml:id="i-H8nUsxnRzssPk9VKz18Ddr">
            3 Yrkande 5 hänvisat till NU.
          </p>
          <p xml:id="i-S4ATSDZ2ddn286QQ9DmEPd">
            4 Yrkandena 6 och 7 hänvisade till TU.
          </p>
          <p xml:id="i-A7HqcahcPau9bvAkCsp3eW">
            5 Yrkandena 10 och 11 hänvisade till CU.
          </p>
        </div>
        <div type="motContent">
          <head type="h1" xml:id="i-WvneAe89MgrD9nzH8qvfi3">
            Katastrof hotar
          </head>
          <p xml:id="i-UjEDQekiUog7DwzB8cnBYt">
            FN:s generalsekreterare Ban Ki Moon har med hänvisning till klimatkrisen
            konstaterat att mänskligheten står vid randen av en katastrof.
            Den faktiska ökningen av antropogent orsakade växthusgaser har
            hittills överträffat de värsta scenarier som prognostiserats.
            Enligt den brittiska motsvarigheten till SMHI, Met Office, kan
            dagens unga kring 2060 få uppleva 4 grader högre genomsnittstemperatur
            i Sverige och 15 grader i Arktis. Ingen vet när vi passerar en
            s.k. tipping point då okontrollerbara processer, exempelvis kraftig
            metangasavgång från sibirisk tundra, sätts igång. Det tvågradersmål
            många samlats kring är kanske redan förlegat. Mycket talar för
            att en koncentration av 350 ppm CO2 i atmosfären är det mål som
            bör sättas upp i stället för de 450 ppm som de globala förhandlingarna
            har som målsättning. Förutsägelserna om stigande havsnivåer har
            justerats eftersom nya forskningsrön visar att takten av isavsmältning
            på polerna tidigare har underskattats. En havsnivåhöjning på upp
            till fyra meter inom de kommande 200 åren ska kanske vara en planeringsförutsättning.
            Enligt FAO har kostnaderna för extrema väderleksfenomen ökat 14
            gånger sedan 1950-talet. Den globala livsmedelskrisen, med hungerkravaller
            runt om i världen som följd, fortsätter och drabbar världens fattigaste.
            Trots alla millenniemålens utfästelser om halverad världsfattigdom
            och hunger till 2015 går det åt fel håll. Antalet människor kroniskt
            hungrande är nu nästan en miljard. Starka forskningsrön lyfter
            fram vikten av att skydda de ekosystem människan är beroende av
            för sin överlevnad. Nedhuggning av Amazonas fortgår i en takt
            som riskerar att göra regnskogen till en nettoutsläppskälla av
            koldioxid. Trots internationella konventioner minskar den biologiska
            mångfalden ständigt. Antalet arter och värdefulla biotoper försvinner
            snabbare än någonsin. Kombinationen av befolkningsstorlek, nuvarande
            användning av teknik och levnadssätt gör att vår gemensamma biosfär
            ansträngs långt över dess bärkraft.
          </p>
          <head type="h1" xml:id="i-TUomDNbZbqkr5vmbngGyzB">
            Sverige ett föredöme?
          </head>
          <p xml:id="i-13PAkwYiL7Hr9DfT9qyG1m">
            Regeringens företrädare hävdar ofta att Sverige är ett föregångsland
            när det gäller omställningen till ett ekologiskt hållbart samhälle.
            I internationella sammanhang pratar statsminister Fredrik Reinfeldt
            (m) om ledartröja i klimatarbetet och hänvisar till grön skatteväxling,
            trängselavgifter och andra gröna inslag i den nuvarande politiken
            inslag som Moderaterna motsatte sig när de infördes. Men även
            om den borgerliga regeringen gjort det sämre genom att ta bort
            flygskatten, flytta investeringsanslag från järnvägar till vägar,
            ge klartecken till Förbifart Stockholm, minska naturvårdsanslagen,
            ta bort handelsgödselskatten, flytta fokus i energipolitiken från
            effektivisering till kärnkraft, urholka strandskyddet samt en
            rad andra åtgärder som är kontraproduktiva ur klimathänseende
            måste det konstateras att den klimatpolitik som utövades under
            de rödgröna mandatperioderna förvisso var bättre men inte var
            tillräckligt kraftfulla.
          </p>
          <p xml:id="i-FiDDB9Nh9XRjFE4gdgPWsU">
            Vad gäller naturresursförbrukning per invånare ligger Sverige
            skyhögt över genomsnittet för befolkningen i världen oavsett om
            det är ändliga eller förnybara naturresurser som räknas. Den genomsnittlige
            u-landsinvånaren förbrukar bara en bråkdel av den mängd naturresurser
            normalsvensken använder i sin livsföring. Det genomsnittliga antalet
            kvadratmeter bostadsyta per invånare har ökat i takt med stigande
            välstånd och därför minskat vinsten av isolering och annan energieffektivisering.
            Vår konsumtion ger upphov till en ständigt ökande mängd avfall
            även om en viss avmattning kunnat noteras under lågkonjunkturen.
            Sverige har fortfarande de bränsletörstigaste bilarna i EU. Den
            positiva effekten av miljövänliga trender i valet av produkter
            förtas av den totala konsumtionsökningen, särskilt av väg- och
            flygtransporter, som ger upphov till en ytterligare ökning av
            klimat- och miljöbelastningen. Andelen inhemska godstransporter
            som går på spår är större i USA än i Sverige, vilket mest beror
            på de generösa svenska reglerna för lastbilars maxvikt och längd.
            Naturbetesmarksarealerna minskar och antalet hotade växt- och
            djurarter ökar. Beträffande gröna investeringars andel av de totala
            investeringarna ligger Sverige dåligt till, samtidigt som Sydkorea
            och flera andra länder passar på att motverka lågkonjunkturen
            genom att öka klimatrelaterade investeringar. I förhållande till
            de 16 nationella miljökvalitetsmålen tvingas Miljömålsrådet varje
            år konstatera att utvecklingen sammantaget går åt fel håll. Sverige
            är således inte mycket till föredöme.
          </p>
          <head type="h1" xml:id="i-9jpHMnNqiaw1sgA6ueBhN8">
            Orsaker
          </head>
          <p xml:id="i-Jb3qMDShtsdxpcVJ2WWTkM">
            Att människan håller på att såga av den gren hon sitter på och
            trots otaliga tunga forskarrapporter inte har vidtagit de åtgärder
            som är nödvändiga för att avvärja klimathotet beror på ett antal
            orsaker var för sig och i kombination med varandra.
          </p>
          <list style="ul">
            <item xml:id="i-KiUULxHFjCzXcTEmbg12Rz">
              Det petroleumindustriella komplexet har mycket stora ekonomiska
              intressen av att upprätthålla biltrafik, stor varutransport mellan
              kontinenter och andra fossilbränslekrävande verksamheter. Dessa
              ekonomiska intressen och deras allierade spenderar stora summor
              på att skapa utrymme för klimatförnekare och att sprida irrläror
              som att det finns någon enkel teknisk fix som kan lösa klimatproblemet.
            </item>
            <item xml:id="i-4WeNLi6HXYjEpHUVhksqx6">
              Det är inte så lätt för folk i allmänhet att ha tillräckligt
              med kunskaper för att förstå problemens allvar. Därför bildar
              de inte en stark opinion som tvingar politikerna att fatta de
              tuffa beslut som behövs.
            </item>
            <item xml:id="i-LcttPg9EwsnZyoKgqHr1VK">
              Kunskaperna om de pågående klimatförändringarna finns, men däremot
              råder förvirring om vilka utsläppskällor som är väsentligast att
              göra något åt. Även när det gäller vilka styrmedel som behövs
              är det väldigt få som kan redogöra för det. Denna situation utnyttjas
              av dem som tjänar pengar på att sälja miljöbilar, lågenergilampor,
              klimatkompensation och annat som kan marknadsföras till dem som
              har dåligt klimatsamvete.
            </item>
            <item xml:id="i-Kd8NuYcxzx9P8o8wd6SmCX">
              Förståelsen för orsakssambanden finns, men beteendeförändringarna
              uteblir antingen för att man inte ser att den egna handlingen
              har någon betydelse alternativt att man inte bryr sig om mer än
              sig själv.
            </item>
            <item xml:id="i-HJhZHiMZWk9tKLF4Uj6YRz">
              Det storskaliga i klimatkrisen och hållbarhetsproblematiken jämte
              insikten om vårt beroende av ekosystemen är synnerligen svårsmält.
              En del drabbas av existentiell vånda eller ångest. Resultatet
              blir ofta en sorts total förnekelse av människans ekologiska dilemma.
              Man förtränger det faktum att människan inte kan leva utan de
              tjänster ekosystemen bibringar.
            </item>
            <item xml:id="i-AAiufuXpX6phSSffrRh5sJ">
              De människor som drabbas värst genom översvämningar och liknande
              extrema väderleksfenomen bor företrädesvis på det södra halvklotet
              som jämfört med den norra hemisfären har mindre makt i globala
              sammanhang. Rika människor har större möjligheter att minska sin
              egen sårbarhet genom att flytta, skaffa sig robusta hus etc.
            </item>
          </list>
          <head type="h1" xml:id="i-U6pEaX65keMWcLGDJGQjYP">
            Vad bör göras?
          </head>
          <head type="h2" xml:id="i-EFAfGsC8HP9NnPX1qTZBXA">
            Ge hållbar-utvecklings-begreppet en distinkt definition
          </head>
          <p xml:id="i-KsyqB85QQCnGrTydJWrvua">
            Begreppet hållbar utveckling myntades i samband med Our Common
            Future, Brundtlandkommissionens rapport 1987, där det konstaterades
            att den nuvarande utvecklingen är ohållbar. Den miljöförstöring
            som den ekonomiska utvecklingen resulterar i har gått så långt
            att jordens livsuppehållande system är allvarligt hotade. Förbrukningen
            av naturresurser överstiger med bred marginal återskapandet av
            desamma. Produktions- och konsumtionsmönster är inte varaktigt
            hållbara, särskilt inte i industriländerna som svarar för merparten
            av det som gör utvecklingen ohållbar.
          </p>
          <p xml:id="i-85nz7cbtTua83z8FBjtyG7">
            Efter diskussion om Brundtlandkommissionens rapport beslöt FN:s
            generalförsamling att ordna en konferens i Rio de Janeiro 1992
            med huvuduppgift att göra en plan för den omställning som måste
            ske om utvecklingen ska bli hållbar. Resultatet blev Agenda 21,
            en handlingsplan för det 21:a århundradet. Målet sades då vara
            att skapa en utveckling som tillgodoser dagens behov utan att
            äventyra kommande generationers möjligheter att tillgodose sina
            behov. Även om fokus i Agenda 21 är miljöomställning, så innehåller
            begreppet också en social dimension. I Riodokumenten definierades
            den som klyftan mellan rika och fattiga länder. Denna orättvisa
            relation måste förändras om utvecklingen ska bli långsiktigt hållbar.
            Detta är alltså utgångspunkten för vad en hållbar utveckling innebar
            då begreppet myntades i internationella politiska sammanhang.
            I Riodeklarationen står att de industrialiserade länderna har
            ett särskilt ansvar att gå före och skapa den teknik och de levnadsmönster
            som är långsiktigt hållbara. Detta ansvar har dessa länder eftersom
            de trots att de står för en mindre andel av världens befolkning
            är orsaken till merparten av det som gör utvecklingen ohållbar
            samt för att de jämfört med de mindre industrialiserade länderna
            har större ekonomiska och tekniska resurser.
          </p>
          <p xml:id="i-J7n8hL1GnRzfRPSDMCuSrh">
            Sedan dess har det, inte minst i Sverige, hängts på diverse ytterligare
            dimensioner med mer eller mindre klar innebörd: social, ekonomisk
            och kulturell hållbarhet. Den flitiga användningen av begreppet
            hållbar utveckling är lättförståelig. Vem vill bli förknippad
            med en ohållbar utveckling? I takt med varje ny utvidgning har
            den faktiska betydelsen av begreppet minskat. Det finns emellertid
            ingen nu gällande distinkt definition i det politiska livet som
            vanligtvis förknippas med hållbar utveckling. Vid förfrågan menar
            en del representanter för statliga verk helt sonika att med hållbar
            utveckling menas en utveckling som varar länge.
          </p>
          <p xml:id="i-F16ZYj2k2gVhGRcVDU1fxN">
            Hur ska det tolkas när Moderaterna (samt några andra partier)
            säger att hållbar utveckling innebär att det måste finnas en balans
            mellan de ekonomiska, sociala och miljömässiga kraven? Det låter
            som om miljökraven ska anpassas till ekonomiska och sociala faktorer;
            de facto en återgång till diskussionsnivån tiden före Riokonferensen.
            Vad avser alliansregeringen med hållbar utveckling? Denna fråga
            är befogad med tanke på regeringens agerande i förhållande till
            de 16 nationella miljömål riksdagen i enighet har antagit. Trots
            att det fanns väl förberedda förslag till åtgärder för att nå
            målen när den nya regeringen tillträdde så användes inte förslagen.
            I stället begravdes hela miljömålsarbetet i en diffus utredning
            vars förslag blev en ambitionssänkning i förhållande till det
            tidigare arbetet. När det finns konflikter mellan åtgärder för
            att nå de 16 miljömål riksdagen enigt har inrättat och andra saker
            regeringen prioriterar så föreslås en uppluckring av miljömålsarbetet
            i stället för att miljöarbetet vässas.
          </p>
          <p xml:id="i-LBi8YrpsqrfMkgreGVkd54">
            Den röda tråden i denna motion är att miljöomställningen måste
            vara ett överordnat fokus för att inte kommande generationers
            levnadsmöjligheter ska äventyras ytterligare. Det finns en hygglig
            samstämmighet om vad som avses med ekologisk hållbarhet. Men det
            är högst osannolikt att olika partier skulle kunna enas om hur
            social och ekonomisk hållbarhet ska definieras. När vänstern hävdar
            att minskade klasskillnader är en förutsättning för ekonomisk
            hållbarhet, så hävdar kanske högern motsatsen. Varje liberal som
            förespråkar frihet utan regler och marknadsekonomiska lösningar
            har problem med att förklara hur marknadskrafterna ska hantera
            konflikten mellan kommande generationers intressen i förhållande
            till dagens självtillgodoseende intressen med tanke på ekosystemens
            begränsningar. Ska social hållbarhet ses i ett nationellt eller
            internationellt perspektiv? Dessa diskussioner riskerar att ta
            tid och kraft från det som borde vara utgångspunkten: att genomdriva
            de konkreta förändringar som minskar miljöbelastningen. Uppdelningen
            i tre eller fler dimensioner kan leda till att dessa räknas som
            inbördes jämställda. Vid ett möte med anställda på Vägverket konstaterades
            att planerna fyllde kriterierna på ekonomisk och social hållbarhet,
            medan den ekologiska hållbarheten inte uppfylldes. Men att klara
            två krav av tre är ju inte så illa, sades det då.
          </p>
          <p xml:id="i-AxA6kFmWiETqhHFKx8MW69">
            Det är emellertid en kvalitativ skillnad mellan den ekologiska
            dimensionen i förhållande till andra varianter av hållbarhet.
            De förändringar som klimatförändringar och annan miljöbelastning
            medför är ofta av irreversibel karaktär. Utrotade växt- och djurarter
            återuppstår inte. Åkrar som blivit saltöknar är milt sagt svåra
            att återställa. Rent dricksvatten kan svårligen ersättas av något
            annat för att tillfredsställa primära kroppsliga behov. Förvisso
            kan pollinerande insekter i en viss omfattning ersättas av människor
            (i södra Kina lär pollinering av äppleodlingar utföras av människor
            i brist på de djur som tidigare skötte denna ekosystemtjänst),
            men det är mycket arbetskrävande och kolossalt dyrt. Varken riksdagen
            eller andra politiska församlingar förmår, ens med kvalificerade
            majoriteter, att ändra naturlagarna. Ekonomi och social välfärd
            faller samman om det inte finns en naturbas för att upprätthålla
            den. Ekonomisk hållbarhet kan inte ersätta ekologisk hållbarhet.
            Man kan således inte hävda att pengar är ett substitut för fotosyntesen
            eller att ekonomisk tillväxt i dag är en ersättning för vatten
            i Afrika om 100 år. Kriteriet för att en utveckling inte är hållbar
            är att någon generation i framtiden inte klarar sina behov, därför
            att biosfärens förhållanden är alltför degraderade till följd
            av tidigare mänskligt handlande.
          </p>
          <p xml:id="i-AzGLYEaH8vWr9iDNmdgaSG">
            Människan är ett djur sett ur biologisk synpunkt och begränsas
            liksom andra av naturlagarna. Hoppar vi från femte våningen slår
            vi i backen med en kraft som är helt oavhängig av våra värderingar
            och vad parlamentet har bestämt. Vi klarar oss inte bättre i fallet
            bara därför att vi hade bråttom till flyget och därför måste ta
            genvägen. Hållbar utveckling är en antropocentrisk formulering
            och hindren för hållbar utveckling står att finna hos människorna.
            Naturen kommer inte att ta något ansvar och bekymrar sig inte
            ens om det eftersom den inte kan göra det. Det är endast människor
            som har ansvar och möjligheter att göra det som behövs för att
            undvika ohållbarhet. Människan är beroende av och kan inte frigöra
            sig från naturlagarna. Termodynamikens huvudsatser kan inte upphävas.
            Det går inte heller att prata förstånd med havskräftorna vad gäller
            deras behov av syre i vattnet.
          </p>
          <p xml:id="i-S9HtQtgBCyTDRZ8vgpq3Sd">
            En definition av hållbar utveckling kräver en klar naturvetenskaplig
            utgångspunkt, som utgår ifrån att jordens resurser och ekosystemens
            bärkraft är begränsande. Om exempelvis ett problem formuleras
            som att man kan förena ekologisk hållbarhet med ständig tillväxt
            samt folkökning och naturvetare visar att detta inte är möjligt
            med hänvisning till termodynamikens andra grundsats så är problembeskrivningen
            inkompatibel med naturvetenskap. Likaså, om det förutsätts när
            problemet analyseras, att mänsklig ingenjörskonst kan modifiera
            naturvetenskapliga utgångspunkter så att naturens försörjningspotential
            kan bytas mot t.ex. pengar eller rättvisa, utan att naturförutsättningarna
            för att undvika en ekologisk krasch för mänskligheten riskerar
            svikta, så föreligger också ett kompabilitetsproblem.
          </p>
          <p xml:id="i-AKSsXrk8XaWT87zkB55eVj">
            Frågor om hur mycket antropogen miljöpåverkan i form av exempelvis
            klimatpåverkande gaser ekosystemen och ytterst biosfären kan ta
            emot utan att tippa över är högst aktuella. För politiken och
            miljökontrollen måste sådana osäkerheter beaktas och kontrollen
            anpassas därefter. Lösningarna kan inte gärna finnas främst i
            förhärskande ekonomiska vetenskaper och deras s.k. kostnadseffektiva
            lösningar eftersom just lösningen som sådan innehåller ett mycket
            stort mått av osäkerhet. Ekonomernas betalningsviljastudier som
            används för urval av lösningar innefattar aldrig kommande generationers
            behov eftersom deras betalningsvilja inte kan mätas. Alltså kan
            en exploatering i dag av många traditionella ekonomer anses lönsam
            även om den skulle medföra minskat livsutrymme för kommande släkten.
            Försiktighetstänkande, oavsett om det återspeglas i försiktighetsprinciper
            eller inte, är ett rimligare angreppssätt inom ramen för vilket
            sedan ekonomiskt effektivtetstänkande kan tillämpas. Föremålet
            för försiktighetstänkandet är mänskligt handlande. Ett av argumenten
            för sådant tänkande är kunskaper om resiliens (förmågan att motstå
            yttre förändringar utan att systemets grundläggande funktion förändras)
            och ekologiska tröskeleffekter.
          </p>
          <p xml:id="i-8ST7i6PfBS1YeyFxqEBAYY">
            Hållbar utveckling lanserades som tidigare påpekades i en FN-rapport
            om miljötillståndet i världen. Det beskriver behovet av att anpassa
            den ekonomiska politiken och utvecklingen efter ekologiska krav.
            Inget annat. Huvudtesen i denna motion är också att vi bör återgå
            till den betydelse som motiverade starten av Agenda 21-arbetet.
            Regeringen bör ges i uppdrag att återkomma till riksdagen med
            ett förslag till en distinkt definition av begreppet långsiktigt
            hållbar utveckling utifrån ett naturvetenskapligt perspektiv.
          </p>
          <p xml:id="i-5v1s983AeHj7JTzUDGtAqh">
            Att hävda ekologins överordnade karaktär innebär inte att man
            därmed förnekar behovet av ekonomisk och social hållbarhet. Miljöpartiet
            har i många lägen varit det parti som tagit strid för att inte
            övervältra vare sig ekologiska eller ekonomiska skulder till kommande
            generationer. Om hela hållbar-utvecklings-begreppet kan liknas
            vi ett hus är golvet, grunden det fundament på vilket huset kan
            byggas. De ekonomiska och sociala perspektiven kan stå för de
            väggar som behövs för att det ska bli ett hus. Men utan fundament
            finns det inget att sätta upp väggarna på.
          </p>
          <p xml:id="i-6uJBVFzTdwMeMnAbdLpLUe">
            Ett förslag till definition av ekologiskt hållbar utveckling
            kan sammanfattas med t.ex. följande:
          </p>
          <list style="ul">
            <item xml:id="i-9i877fRwpWFfJwf3KVT1wx">
              Användningen av ändliga naturresurser ska minimeras.
            </item>
            <item xml:id="i-F7UDH5XRq92Bk2xWgsqcQx">
              Användningen av förnybara naturresurser får inte överstiga nybildningen
              av desamma.
            </item>
            <item xml:id="i-4mW6keZ5Loi9vmdN9eeipd">
              Icke nedbrytbara ämnen får inte anrikas i näringskedjorna.
            </item>
            <item xml:id="i-UcL6Bv5JRotAP3ZzsYbzFS">
              Förutsättningarna för ekosystem och kretslopp får inte försämras.
            </item>
          </list>
          <p xml:id="i-7ZhjXCmXU4HsyxYwM2FD2Z">
            Riksdagen begär att regeringen lägger fram förslag till ändring
            av de lagar som krävs för att begreppet hållbar utveckling ska
            ges en naturvetenskaplig definition som tar sin utgångspunkt i
            målet att avvärja klimatkrisen och andra hot mot jordens livsuppehållande
            system.
          </p>
          <head type="h2" xml:id="i-FzFaBBdEAHee155ey18ypQ">
            Naturvetenskaplig analfabetisering
          </head>
          <p xml:id="i-3nzqa8VY2F8BSzr2XmymXu">
            Innan upplysningen var religionens världsbild totalt förhärskande.
            De senaste årtiondena har ekonomerna haft en position som överstepräster
            vilka kan uttala sig om hur allting skall skötas på jorden. Vi
            översköljs ständigt av deras budskap via undervisning och massmedier.
            Himmelriket kan endast uppnås för dem som ansluter sig till ekonomisk
            tillväxt, avreglering, lågt skattetryck och marknadsanpassning.
            Uppmaningar från oroliga vetenskapsmän inom det naturvetenskapliga
            området har fått ytterst liten betydelse för den förda politiken
            när ekonomerna förklarat att vi inte har råd att följa naturvetarnas
            råd. De stater som år 1992 deltog i FN:s miljö- och utvecklingskonferens
            i Rio de Janeiro förpliktigade sig genom att ansluta sig till
            Agenda 21 att verka för en övergång till en ekonomisk utveckling
            som är förenlig med de spelregler som finns för upprätthållandet
            av mänskligt liv på jorden. Riokonferensen underströk behovet
            av en mer rättvis fördelning av jordens resurser. Sjutton år efter
            konferensen lever fortfarande en stor del av våra medmänniskor
            i yttersta armod och enligt FN:s livsmedelsorgan FAO ökar även
            andelen människor som inte får tillräckligt med mat för dagen.
            Samtidigt ägnar sig industrivärldens politiker åt att sjunga överkonsumtionens
            lov. I Sverige spenderas mer pengar på reklam och andra köpbudskap
            än på den totala kostnaden för grund- och gymnasieskolan. Vänstersinnade
            ekonomer koncentrerar sig på makten över produktionen samt fördelningen
            av produktionens resultat, men har oftast ingenting att tillföra
            i diskussionen om de miljömässiga konsekvenserna av produktion
            och konsumtion. För att citera en skribent från Svensk-polska
            miljöföreningen: I stället för en övergång till en ekonomisk utveckling
            som är förenlig med spelreglerna på jorden, fortsätter vi att
            putsa kristallkronorna på Titanic.(Magnus Andersson Miljöaktuellt
            3/99). Förvisso har det senaste årets finanskrasch lett till att
            ekonomivetenskapen blivit något skamfilad. Först när översteprästerna
            har detroniserats och en ekonomisk teori som respekterar naturens
            begränsningar utvecklats blir det möjligt att se framtiden an
            med tillförsikt.
          </p>
          <p xml:id="i-QfdjZ7wCNxCkm7Bif5WnHq">
            Sedan februari 2006 är hållbar utveckling (till följd av ett
            miljöpartiinitiativ) inskrivet i högskolelagen: Högskolorna skall
            i sin verksamhet främja hållbar utveckling som innebär att nuvarande
            och kommande generationer tillförsäkras en hälsosam och god miljö,
            ekonomisk och social välfärd och rättvisa. Men eftersom begreppet
            hållbar utveckling inte har försetts med en officiell definition
            har förändringen i högskolelagen sannolikt haft en begränsad effekt
            för de högskoleutbildningar som faktiskt bedrivs.
          </p>
          <p xml:id="i-2YxobGXsBT9QGV5Q1wdKjS">
            Riksdagen tillkännager för regeringen som sin mening vad som
            anförs i motionen om att regeringen bör utforma föreskrifter för
            tillämpning av högskolelagens formuleringar om hållbar utveckling
            så att ekonom-, civilingenjörs-, juristutbildningarna och andra
            relevanta högskoleutbildningar innehåller vad som behövs för att
            förstå de naturvetenskapliga kriterierna för hållbar utveckling.
          </p>
          <head type="h2" xml:id="i-4dfEMVJnMGSVPgLv6aR7wB">
            Såväl ekonomiska som juridiska styrmedel är nödvändiga
          </head>
          <p xml:id="i-MKXw78YNeXhx6q4THocCbL">
            Det finns inga partier som har en aktiv vilja att förstöra miljön.
            Men när miljökraven ställs mot andra krav blir det tydligt om
            politiker menar allvar med sitt snack om ledartröjor i klimatpolitiken
            eller ej. När det petroleumindustriella komplexet vill ha vägsatsningar
            kommer spårutbyggnaden i andra hand trots att Klimatberedningen
            påtalat järnvägarnas strategiska roll för att minska transporternas
            klimatpåverkan. Därför handlar konfrontationerna i miljöpolitiken
            ofta om skatter och anslag. För att nå de uppsatta miljömålen
            och göra utvecklingen ekologiskt hållbar behövs även juridiska
            styrmedel. Om det finns ett uppenbart samband mellan dubbdäck
            och ohälsa bör denna användning förbjudas. Det är inte etiskt
            försvarbart att man mot betalning av en avgift ska få rätt att
            tillfoga andra skada. Trängselavgifter är effektivt för att minska
            biltrafiken, men för att nå klimatmålen måste fler tätorter få
            helt bilfria centra.
          </p>
          <p xml:id="i-8ADCnEvotLhNbweA1ndLr8">
            Ambitionen i denna riksdagsmotion är att belysa vilka rättsliga
            förändringar som kan och bör ske för att utvecklingen ska bli
            ekologiskt hållbar. Främsta källa för dessa resonemang är professor
            emeritus i miljörätt Staffan Westerlund och de skrifter han och
            hans forskarkollegor har publicerat.
          </p>
          <head type="h2" xml:id="i-EB6L7N6LSfqt99gEZXadxM">
            Grundlagsskydd för hållbar utveckling
          </head>
          <p xml:id="i-K8oPVzrB872hMG8NKa71WN">
            Den svenska grundlagen brukar framhållas som ett föredöme för
            andra länder. Ett civiliserat land som respekterar rättigheter
            hos olika folkgrupper. Ett skydd för privategendom skrevs in under
            den förra borgerliga regeringens tid. Markägandebegreppet så som
            det är beskrivet i regeringsformen stämmer dock inte överens med
            vad som finns i plan- och bygglagen eller i miljölagstiftningen.
            Svensk lag är här mycket motsägelsefull. Nu levande personer i
            vårt land kan använda sig av grundlagen och med hjälp av den hävda
            sin rätt. Naturen har dock få försvarsadvokater. Såväl ekosystemen
            i sig som de tjänster som vi människor är beroende av behöver
            ett rättsligt skydd. Att skydda naturresurser som bör vara till
            glädje för kommande generationer kan dock vara svårt att förena
            med kortsiktigt privat vinstintresse. Nedhuggningen av gammalskog
            och byggandet på strandnära tomter talar sitt tydliga språk. I
            tider där ordet etik har en särskild klang borde det vara på sin
            plats att tala om det arv som vår generation lämnar till den som
            kommer efter oss. För att förstärka miljöintressena i förhållande
            till andra intressen måste det finnas en grundläggande lagstiftning
            som tar sin utgångspunkt i samhällenas gränssnitt mot biosfären,
            dess naturresurser och ekosystem. Både för att hantera den skövling
            och degradering som sker nu och för att kommande generationer
            ska kunna få bra liv behöver ekosystemen ett grundlagsskydd.
          </p>
          <p xml:id="i-WjQsaciKquNcXVPyQHieXe">
            Det finns ett antal rättsliga sakförhållanden i Sverige som ger
            upphov till ohållbarhet, dvs. ger rätt till ett ohållbart handlande.
            Domstolarna är förhindrade att rätta till dessa brister i lagstiftningen
            eftersom miljön saknar ett grundlagsskydd. Finland, Norge och
            några få länder till har däremot utvecklat sina rättsordningar
            för att reglera äganderätt i förhållande till hållbar utveckling.
            Gamla begrepp som skillnaden mellan att bruka och att förbruka
            har kommit till heders. En del av det som idag betraktas som legitimt
            utövande av äganderätt ger effekter på andra människors möjligheter
            att använda sin egendom. Äganderättsfrågor är bara en del av hela
            komplexet mänskliga rättigheter. Här är behovet av nya insikter
            stort: ordet paradigmskifte är relevant i sammanhanget. Hållbar
            utveckling bygger på bl.a. intergenerational equity samt därmed
            på rättigheter för framtida generationers människor och åtföljande
            ansvar, för att inte säga skyldigheter, för nu levande människor.
            Detta kan betecknas som ett förvaltaransvar.
          </p>
          <p xml:id="i-Nyeqn4RBGSjdhB16hdEB9n">
            De direkta effekterna och bieffekterna av mänskligt fysiskt handlande
            på naturbasen behöver regleras rättsligt, så att ingen annan grundrättighet
            ger rätt att handla på ett sätt som motverkar ekologisk hållbarhet.
            Detta kan ses som ett passivt förvaltaransvar. Vidarekoppling
            kan sedan göras genom rättslig operationalisering av ekologisk
            hållbarhet och av olika miljömålsrelaterade delmål inklusive miljökvalitetsnormer.
          </p>
          <p xml:id="i-BetLjByxCzBsUNj3QAuz39">
            Införlivande av den ekologiska hållbarheten i grundlagen och
            en revision av miljöbalken bör leda till att ett stort antal oklarheter
            och motsägelsefullheter i befintlig lagstiftning reds ut. Till
            exempel finns ersättningsrätt för förlorad byggrätt enligt gällande
            plan, men noll ersättningsrätt därför att man inte fått byggrätt
            lik den grannen fått, noll ersättningsrätt därför att man inte
            får bebygga sin tomt eftersom bebyggelsen skulle kunna försvåra
            den omgivningsstörande flygplatsens expansion, noll ersättningsrätt
            när man tvingas upplåta jakträtten på sin mark till någon annan,
            närmast full ersättningsrätt om man hindras förstöra en häckningsbiotop
            för tretåig hackspett, skyldighet att släppa ifrån sig mark för
            annans enskilda nytta (vid fastighetsbildning).
          </p>
          <p xml:id="i-J9R5LsooyMowQn7JhHZc3E">
            Torv är jord och därmed ingående i fast egendom. När någon annan
            än torvmosseägaren själv vill använda torvmosseägarens torv som
            t.ex. jordförbättringsmedel måste han köpa torven. Om han däremot
            vill använda precis samma torv till bränsle så behöver han inte
            köpa torven utan kan få koncession för att bryta torven, och markägaren,
            vars torv var en komponent i den fasta egendomen fast ändå inte
            kan då inte få ersättning för det han förlorar. Huruvida torven
            ingår i den fasta egendomen eller ej är alltså beroende av huruvida
            någon annan än markägaren vill använda torven på markägarens mark.
            Kommunerna får bestämma vilken mark som ska bebyggas samt vilken
            mark som inte ska bebyggas och därmed skapa högre markvärden för
            somliga och lägre för andra utan att någon egentlig materiellt
            rättslig prövning av beslutet kommer till stånd och även om beslutet
            täcker betydligt mer än en fastighet.
          </p>
          <p xml:id="i-B8QmTEWjiyT6NwD6dHTYTN">
            Konstitutionen, grundlagstiftningen är de basala funktionerna
            i ett rättssystem och kan betraktas som ett operativsystem medan
            t.ex. en skogsvårdslag är ett tillämpningsprogram. Operativsystemets
            grundinställningar träder in om det saknas tillämpningsföreskrifter
            eller om sakförhållandet är motstridigt eller oreglerat av annat
            skäl.
          </p>
          <p xml:id="i-P95DCnHbugF6g1Bhj3LKyY">
            Riksdagen begär att regeringen lägger fram förslag till ändring
            av regeringsformen så att ekologiskt hållbar utveckling får ett
            grundlagsskydd.
          </p>
          <head type="h2" xml:id="i-7UHL4ZyNEg5CqCXKKsPtgh">
            Klimatmål och övriga miljömål styrande i miljöbalken
          </head>
          <p xml:id="i-X6WQKfYk1xXSPayzYjb8TE">
            Miljöbalken behöver förses med en distinkt definition av hållbar
            utveckling, men också precisioner av vad som är hållbart beteende.
            Det gäller även att få fram tillvägagångssätt som i den fysiska
            verkligheten leder till resultat som inte går över en hållbarhetsgräns.
            Annorlunda uttryckt behövs ett regelverk som syftar till att hålla
            mänsklighetens handlande inom ramen för biosfärens bärkraft så
            att ingen framtida generation människor ska stå där med en begränsad
            och degraderad biosfär så att de därför inte kan tillgodose sina
            behov. Det behöver byggas samhälleliga styrsystem, grundade på
            rättsstatlighet, som kan hantera mänsklighetens ekologiska dilemma.
            Det behövs en bro mellan det materiella och det formella. En s.k.
            adaptiv miljöplanering som förekommer i t.ex. Nya Zeelands Resource
            Management Act kan vara en kärna för att överföra ekologisk hållbarhet
            och krav på goda miljökvaliteter till materiella regler. Den lagen
            utgår inte från verksamheter utan från miljöeffekter. Den bygger
            på en hierarkisk miljöplanering och inbegriper bl.a. det som i
            Sverige regleras i plan- och fastighetsbildningslagar. I USA har
            vissa miljökvalitetsnormer och miljökonsekvensbedömningar fått
            en rättslig operationalisering i Clean Air Act. I juni 2009 godkände
            representanthuset ett lagförslag som tvingar amerikanska företag
            att minska sina koldioxidutsläpp. Det brittiska parlamentet har
            genom en lag gett den brittiska regeringen mandat att vidta de
            åtgärder som behövs för att nå målen i The Climate Bill.
          </p>
          <p xml:id="i-CZt1JSngC81DPdU7o7KAvY">
            För att utvecklingen ska bli långsiktigt hållbar i ekologiskt
            hänseende krävs att vissa handlingar, handlingssätt och/eller
            vissa slags effekter av handlingar antingen förbjuds eller läggs
            under restriktioner. Gränser för hur dålig miljökvaliteten och
            hur små naturresurserna får vara bestäms. Innanför dessa gränser
            ligger i princip ett utrymme för handlingsfrihet och utveckling
            ett utvecklingsutrymme. Kommuner och andra planbeslutande organ
            kan sedan fritt få optimera verksamheter inom detta utvecklingsutrymme.
          </p>
          <p xml:id="i-QDgbzEjRW4JR7zLZeaAiLF">
            Sedan 1947 har mera samlad bebyggelse, då hänförlig till begreppet
            tätbebyggelse, varit i princip förbjuden. Men detta allmänna bebyggelseförbud
            tillkom inte för att det ansågs att tätbebyggelse var skadlig.
            Syftet var i stället att underkasta tätbebyggelseutvecklingen
            en kommunal (och delvis statlig) planering. Det var icke planmässig
            tätbebyggelse som ansågs negativ och därför värd att förbjuda.
            Plan- och bygglagen visar tydligt planernas potential som styrmedel
            för bebyggelseutvecklingen. Men det var inte markägarna som satt
            vid rodret. Det var valda representanter som fick förtroendet
            att med hjälp av lagstiftningen förvalta det gemensamma via byggnadsnämnderna.
            På motsvarande sätt kan privat ägande av annat än mark kanske
            hanteras för att målen för en hållbar utveckling ska kunna nås
            utan att i onödan inskränka på den individuella handlingsfriheten.
          </p>
          <p xml:id="i-W8Brtp9XCaJhaKxiGB6qZk">
            Innehållet i miljöbalken bör bygga på att alla slags verksamheter
            samt näringar i princip ska underordnas kraven på ekologisk hållbarhet
            och därför ska regleras av miljöbalken vad gäller det som finns
            i gränssnittet mellan människa och miljö. De regler som behövs
            för att styra näringen eller produktionsformen som sådan innanför
            hållbarhetsramarna ska återfinnas i annan lag, skogsbrukslag,
            vattenlag, plan- och bygglag etc. Även infrastruktur och verksamhet
            som utnyttjar infrastruktur (exempelvis trafik) bör vara underordnade
            miljöbalken. Motsvarande bör också gälla bl.a. försvaret, ledningsdragning
            och liknande.
          </p>
          <p xml:id="i-6Z7CkcZteufkMQwKUcmeTm">
            Självklart kommer införande av de restriktioner som behövs för
            att uppnå ekologisk hållbarhet att möta motstånd. Det räcker med
            att se på hur de flesta yrkesfiskare reagerar på förslag om att
            begränsa fisket så pass att fiskebestånden kan återhämta sig,
            för att man ska få en bild av den enorma kulturkrock som uppstår
            mellan å ena sidan business as usual och å andra sidan det effektiva
            bevarandet av olika resurser för näringarnas förbrukning. Hittills
            rådande spelregler har exempelvis lett till att de tidigare så
            stora torskbestånden vid New Foundlands kust har försvunnit för
            gott. Miljöbalken behöver förändras så att den blir en mer övergripande
            miljölagstiftning där den fysiska planeringen och näringarna en
            gång för alla inordnas i miljöskyddet och miljömålsarbetet.
          </p>
          <p xml:id="i-9DRmXkx1AK4bomVD6czt7W">
            Riksdagen begär att regeringen lägger fram förslag till ändringar
            i miljöbalken för att anpassa hela samhället till klimatmålen
            och de andra miljö­målen, samt i övrigt värna om jordens bärkraft.
          </p>
          <head type="h2" xml:id="i-Hy9GW5UcNrgnQMJCtnvigr">
            Minerallagen och andra exploateringslagar ska vara styrmedel
            för att skydda naturresursbasen
          </head>
          <p xml:id="i-78bFktb73iGFKSL7vSrYBs">
            Utvinning av olja har passerat sitt maximum. Alternativen till
            olja har hitintills visat sig vara dyrare och därför har jakten
            på nya möjligheter till energiutvinning intensifierats. Trycket
            på odlingsbar mark ökar för att tillgodose råvara för biodrivmedelsframställning
            och kommande behov av livsmedel. Det prospekteras efter uran och
            den borgerliga regeringen säger sig vara positiv till uranbrytning
            i Sverige. I Skåne har Shell fått bergmästarens tillstånd att
            prospektera efter naturgas på en yta som motsvarar en femtedel
            av hela landskapets yta. Endast kyrkogårdar, nationalparker och
            mark för militära ändamål är undantagna i det tillstånd Shell
            har erhållit. Minerallagen kräver ingen egentlig prövning mot
            kriterierna för ekologiskt hållbar utveckling innan beslut om
            prospektering och utvinning fattas. Ändliga råvaror förbrukas
            i en takt som underminerar kommande generationers levnadsförhållanden.
          </p>
          <p xml:id="i-GkN9nowFS8bb4rijAyLzjZ">
            Riksdagen tillkännager för regeringen som sin mening vad som
            anförs i motionen om att regeringen bör tillsätta en ny utredning
            med direktiv att föreslå de förändringar av minerallagen som erfordras
            för att prospektering och mineralutvinning ska hållas inom kriterierna
            för en ekologiskt hållbar utveckling.
          </p>
          <head type="h2" xml:id="i-XSFNc284Rj9Dhmqx2ai8gd">
            Ändring av transportsystemet i särklass viktigast för Sverige
          </head>
          <p xml:id="i-KFGraEfbJHUKs3YrUwwBrK">
            Cirka 40 % av alla mänskligt tillförda växthusgaser i Sverige
            har sitt ursprung i transporter av människor och varor. Energin
            till dessa transporter kommer till 95 % från fossila källor. Transportsektorn
            är den enda sektor som ständigt ökar sin klimatpåverkan. Enligt
            de åtgärdsplaner som trafikverken har upprättat för den närmaste
            tioårsperioden kommer inte denna negativa utveckling att brytas.
            Detta riskerar att bli en självuppfyllande profetia om regeringens
            fördelning av investeringsmedel mellan vägar och järnvägar står
            fast. Enligt regeringsbeslut från december 2008 ska minst hälften
            av alla nya anslag gå till vägsektorn. I planerna ingår Förbifart
            Stockholm, en ny motorväg i 30-miljardersklassen som regeringen
            gav klartecken till hösten 2009. Forskning visar entydigt att
            mer vägar leder till mer vägtrafik. Motsvarande gäller för spårburen
            trafik. Om regeringsförklaringens formulering om att klimathotet
            är vår generations största utmaning ska tas på allvar så borde
            klimatmålen givetvis vara styrande för de transporter som det
            skapas utrymme för genom nya investeringar.
          </p>
          <p xml:id="i-3U8fADBWNvj1oSTkEeR6CT">
            Riksdagen tillkännager för regeringen som sin mening vad som
            anförs i motionen om att regeringen bör ge den pågående Transportinfrastrukturkommittén
            ett tilläggsdirektiv där det framgår att ekologiskt hållbar utveckling
            ska vara överordnat vid anläggning och förändring av transportinfrastruktur.
          </p>
          <head type="h2" xml:id="i-9eDGcQCdBxpR5PXzRMbSWw">
            Lagfäst fyrstegsprincipen
          </head>
          <p xml:id="i-KDDSGgKGdADKAdFBxmHL1r">
            Från och med riksdagens beslut om infrastrukturinvesteringar
            har Vägverket och Banverket haft i uppdrag att planera byggande
            av väg och järnväg i enlighet med en fyrstegsprincip. Denna princip
            innebär enligt planeringsdirektiven till trafikverken att ställningstagandet
            till olika infrastrukturåtgärder ska föregås av en stegvis analys.
            I det första steget prövas åtgärder som kan påverka transportbehovet
            och valet av transportsätt. I ett andra steg studeras åtgärder
            som ger effektivare utnyttjande av befintligt väg- och järnvägsnät
            och fordon. I steg 3 undersöks möjligheterna att genomföra begränsade
            ombyggnadsåtgärder medan behovet av nyinvesteringar och större
            ombyggnadsåtgärder övervägs i steg 4.
          </p>
          <p xml:id="i-3vcKY6JwQsSJ4YpKZjD6fm">
            Statens institut för kommunikationsanalys, Sika, och Riksrevisionen
            har granskat hur trafikverken tillämpar fyrstegsprincipen. Sika
            tolkar detta som att man från regeringens sida vill försäkra sig
            om att planeringsarbetet på trafikmyndigheterna sker förutsättningslöst
            och allsidigt, så att man inte har fokus på hårda åtgärder som
            ombyggnader och nyinvesteringar och att de mjuka åtgärderna i
            fyrstegsprincipens steg 1 och 2 delvis glöms bort. Eftersom koldioxidutsläppen
            är proportionella mot bränsleförbrukningen och lika skadliga oavsett
            var utsläppen sker borde en analys i fyrstegsprincipens anda leda
            fram till rekommendationer om till exempel höjd koldioxidskatt,
            införande av kilometerskatt för lastbilar eller trängselskatt/miljöavgift
            för bilar i städer. Med en felaktigt låg kostnad för att bedriva
            fossilbränslebaserad trafik förväntas nya vägar vara lönsamma
            investeringar samtidigt som behovet av att bygga ut järnvägstrafiken
            underskattas.
          </p>
          <p xml:id="i-AY4vCo8saZzURmwZrLYFN9">
            Sika konstaterar att analysen av fyrstegsprincipens tillämpning
            visar på att den har utgjort en fasad som syftar till att få infrastrukturplaneringen
            att framstå som mer sofistikerad än den i verkligheten är. Granskningen
            visade dock att det saknas analys av hur ekonomiska styrmedel
            utformade för att nå nationella koldioxidmål på kortare och längre
            sikt skulle påverka behovet av att bygga ny infrastruktur. I praktiken
            undviks således ekonomiska styrmedel i analysen av huruvida Förbifart
            Stockholm och andra vägar kommer att bli samhällsekonomiskt lönsamma
            investeringar eller ej. Fyrstegsprincipen har i praktiken fungerat
            som en potemkinkuliss.
          </p>
          <p xml:id="i-G2n1BDoN397NmdF6sQKijm">
            Riksrevisionen har också yttrat sig kritiskt när det gäller hur
            fyrstegsprincipen används. Deras granskning mynnade ut i förslag
            på att regeringen borde ta initiativ till att gemensamma och trafikslagsövergripande
            riktlinjer tas fram i syfte att öka samsynen om hur fyrstegsmodellen
            ska tillämpas. Eftersom syftet med fyrstegsmodellen är att välja
            det effektivaste sättet att nå klimatmål och andra mål för transportpolitiken
            borde det inte vara möjligt att välja bort principen vid planering
            av vägar och järnvägar.
          </p>
          <p xml:id="i-6FQigZFhnsqSdjYwVyZfHw">
            Riksdagen tillkännager för regeringen som sin mening vad som
            anförs i motionen om att regeringen bör ge den pågående Transportinfrastrukturkommittén
            ett tilläggsuppdrag för att i en ny lag om byggande av infrastruktur
            lagfästa den s.k. fyrstegsprincipen i syfte att andra metoder
            för att lösa transportproblem får en seriös prövning innan byggande
            av ny infrastruktur beslutas.
          </p>
          <head type="h2" xml:id="i-5p7h85inrkzmk9AkR5ZvHS">
            Naturvårdsverkets uppdrag renodlas
          </head>
          <p xml:id="i-73GzSWnB7iK7aSQfjqt5z1">
            Miljöbalken gäller för skogsbruket, men ingen renodlad myndighet
            har att utöva tillsyn över skogsbrukets effekter på naturmiljön.
            När myndigheter har att utöva tillsyn över miljöfarlig verksamhet
            helt korrekt gör detta mot skogsbruk uppstår en administrativ
            kulturkrock där man från skogsmyndighetens sida ibland har hävdat
            att den är den lämpligaste (enda) tillsynsmyndigheten över skogen.
            Motsvarande förhållanden gäller även jordbruket, fisket, mineralhanteringen
            och andra näringar. Särskilt när intresset för att ersätta fossila
            bränslen är så stort är det högst väsentligt att ha ett tydligt
            rättsläge för att kunna värna om de kvaliteter skogen har utöver
            råvara för energi- och industriändamål.
          </p>
          <p xml:id="i-SohL9v3vfHj71NAtjftQDV">
            Av instruktionen till Naturvårdsverket framgår att avvägningar
            betingade av hänsyn till kostnader och konsekvenser för näringslivet
            skall ske. Givetvis måste den typen av allmänna avvägningar göras,
            frågan är bara av vem. Finns det risk för att verkningsfulla förslag
            till lösningar av miljöproblem läggs i byrålådan för att de kostar
            för mycket? Enda sättet att vara säker på att så inte är faller
            är att befria Naturvårdsverket från uppgiften att ta ovan nämnda
            hänsyn i sitt arbete. Risken för att en renodlad miljöbeskrivning
            inte senare avvägs i förhållande till näringslivsintressen och
            andra ekonomiska intressen är obefintlig. Orsakssambanden rörande
            miljö- och hälsofrågor är ofta komplicerade. De folkvalda skall
            inte behöva akademisk utbildning inom miljöområdet för att kunna
            ta kloka miljöhänsyn. Naturvårdsverket behövs som en oförvanskad
            röst som utgår från naturvetenskapliga fakta. Verket har och skall
            ha en strategisk roll i det pågående miljömålsarbetet. Därför
            behöver dess uppgift renodlas. Av Naturvårdsverkets instruktion
            ska verkets helhetsansvar för miljöanalys, tillsyn och genomförande
            av miljömålen framgå.
          </p>
          <p xml:id="i-VCxPZYnedGHKxwTHvc3WcZ">
            Riksdagen tillkännager för regeringen som sin mening vad som
            anförs i motionen om att regeringen i sin formulering av verksinstruktion
            för Naturvårdsverket bör precisera dess strategiska roll för klimat-
            och miljöomställning av samhället och därmed slopar krav på allmänna
            avvägningar som kan förhindra renodlade miljöbedömningar.
          </p>
          <head type="h2" xml:id="i-YHp18ss3tF7TAz98wLutLK">
            Klimatkonsekvensbeskrivningar av budgetförslag lagfästs
          </head>
          <p xml:id="i-TLS5rTchpsFZ8L1cynybGy">
            Amsterdamfördraget gav ministerrådet och parlamentet en skyldighet
            att sträva efter en hög miljöskyddsnivå (art 95.3). Integreringen
            av miljöhänsyn i EU:s övriga politikområden lyfts fram som ett
            av de viktigaste sätten att göra utvecklingen hållbar (art 95.2
            och 6). Slutsatserna från rådsmötena i Luxemburg, Cardiff, Wien
            och Köln slår fast att hållbar utveckling skall integreras i alla
            gemensamma politikområden i EU, och nio områden har pekats ut
            för att inleda integreringsprocessen. Vilken teknik ska då tillämpas?
            Ett fullständigt svar på denna fråga ryms inte inom ramen för
            denna motion. Ett instrument kan dock pekas ut. Ett direktiv om
            bedömning av vissa planers och programs inverkan på miljön är
            under utarbetande i EU. Förslaget innebär att miljökonsekvenserna
            identifieras och bedöms innan planer och program antas. Dessa
            strategiska miljöbedömningar avses bidra till en mer öppen planering
            och till målet om en hållbar utveckling. Det kan diskuteras om
            en statsbudget definitionsmässigt kan anses vara en plan, men
            i praktiken fyller budgeten onekligen denna funktion. De gröna
            nyckeltalen är ett försök att belysa miljöutvecklingen i anslutning
            till budgeten. Detta räcker emellertid inte för att miljöaspekterna
            skall bli integrerade i beslutsprocessen. De strategiska miljökonsekvensbeskrivningarna
            ska vara invävda i texten och inte ha form av ett appendix som
            lätt kan läggas åt sidan.
          </p>
          <p xml:id="i-X6x7skvnZSRXqnKK9iwb6d">
            Riksdagen begär att regeringen lägger fram förslag till ändring
            av budgetlagen så att klimat- och miljökonsekvensbeskrivningar
            av de olika förslagen i statsbudgeten blir obligatoriska.
          </p>
          <head type="h2" xml:id="i-M85AamdTrV4rHiSegLPriE">
            Krav på klimat- och sårbarhetsplaner i plan- och bygglagen
          </head>
          <p xml:id="i-KRt1kbthPMBqQXXEYkxdu7">
            Trots ökad sårbarhet fortsätter många kommuner att bevilja bygglov
            på tomter som riskerar att översvämmas. Andelen hårdgjord yta
            ökar ständigt, vilket försvårar infiltrationen vid ihållande regn.
            VA-systemen renoveras och dimensioneras inte för att klara extrema
            väderlekssituationer. Kommuner är enligt lag skyldiga att upprätta
            planering för olika ändamål. Varken att minska klimatpåverkan
            eller att minska sårbarheten i förhållande till de klimatförändringar
            vi inte kan förhindra ingår emellertid bland de uppgifter som
            kommunerna är skyldiga att göra.
          </p>
          <p xml:id="i-SnuQ9AXc3ZBEzxXaqD8rd1">
            Genom att kombinera klimat och sårbarhet i en gemensam plan kan
            kommunerna ta ett helhetsgrepp. Detta för att ta fram förebyggande
            åtgärder för att minska riskerna vid kommande klimatförändringar
            och samtidigt föreslå det som behövs för att minska sin egen klimatpåverkan.
            Att hantera dessa två aspekter i en gemensam plan lämpar sig väl
            eftersom det till stor del handlar om samhällsplanering, där man
            till exempel i nybyggnation av bostäder både kan planera för minskad
            klimat­påverkan och minskad sårbarhet.
          </p>
          <p xml:id="i-T7AvtsDhgA1DXXjT4Utepm">
            Många människor vill leva klimatvänligt. Men för att kunna göra
            det måste det finnas bra kollektivtrafik, säkra cykelvägar, klimatvänlig
            sopsortering och rimligt avstånd till närservice. Därför bör kommunerna
            också planera för hur de kan anpassa trafik, energi­försörjning,
            markplanering och annat som har betydelse för alstring av klimatgaser.
            Kommunerna i Sverige har ett planmonopol och kan förhindra externa
            köpcenter som slår undan benen för den dagligvaruhandel som behövs
            för den som inte vill ha långa inköpsresor. I Vägverkets Klimatstrategi
            för vägtransportsektor utpekas samhälls­planering för att skapa
            förutsättningar för minskat transportbehov som en av de långsiktigt
            viktigaste insatserna för att minska miljöpåverkan från vägtrafiken.
            Kommunerna kan via lokala trafikbestämmelser gynna kollektivtrafik
            och gång- och cykeltrafik på den klimatpåverkande trafikens bekostnad.
            Kommunerna kan satsa på insamling av organiskt avfall och röta
            det till biogas som ersätter fossila bränslen. Kommuner äger fastigheter
            för boende och annat bruk som behöver anpassas för en lägre energiförbrukning.
            Förutom dessa uppräknade exempel finns det är mycket mer som kommuner
            kan göra om det finns politisk vilja till det.
          </p>
          <p xml:id="i-JLR22EbpYKAypPkTNmrwaU">
            Samtidigt som kommunerna förbereder sig för de klimatförändringar
            som inte kan förhindras är det väsentligt att kraftigt minska
            den negativa klimatpåverkan som kommunen är ansvarig för. Det
            är delvis samma förvaltningar i kommunen som berörs, och därför
            bör det vara rationellt att planera för minskad klimatpåverkan
            och minskad sårbarhet samtidigt. Det är sannolikt också lättare
            att motivera kommuninvånare till ändrade resvanor och minskad
            klimatpåverkan i övrigt när de konkret ser följderna av den mänskligt
            orsakade växthuseffekten.
          </p>
          <p xml:id="i-94sc2ibvMNhqN29cQXdgRd">
            Översiktsplanens roll som styrande dokument måste stärkas, om
            kommunerna ska kunna ta sitt ansvar och göra lokaliseringsval
            med klimathänsyn. I detaljplaner bör krav på säkerhetshöjande
            och skadeförebyggande åtgärder kunna anges för att förhindra eller
            minska risken för naturolyckor. En väsentlig aspekt vid översvämningar
            är markens förmåga att infiltrera vatten för att få jämnare vattenflöden.
            Denna förmåga har successivt minskat i och med att våtmarker dikats
            ut och skogar kalhuggits. De kommunala klimat- och sårbarhetsplanerna
            bör därför innehålla en strategi för hur dammar, öppen dagvattenhantering
            och våtmarker, i kombination med minskad andel hårdgjord yta,
            ska kunna bidra till att öka markens infiltrationsförmåga i närheten
            av bebyggelse. Arbetet med klimat- och sårbarhetsplaner kommer
            att kräva resurser från kommunernas sida, samtidigt som de kommuner
            som är proaktiva kommer att kunna sänka sina kostnader vid eventuella
            översvämningar, skred eller ras.
          </p>
          <p xml:id="i-TonLpxgWLyCQtCanWcBViX">
            Riksdagen begär att regeringen lägger fram förslag till ändring
            av plan- och bygglagen så att upprättande av bindande klimat-
            och sårbarhetsplaner blir obligatoriskt i alla kommuner samt regioner/landsting.
          </p>
          <head type="h2" xml:id="i-Q5kGLHENe434JWcYWCn8TZ">
            Planer för minskad biltrafik
          </head>
          <p xml:id="i-PiUUdWhkQujj1ykQyGNeTG">
            Vägverket anger i sitt remissvar på Oljekommissionens rapport
            att högst en femtedel av oljereduktionen inom transportsektorn
            kan ske genom att man byter bränsle. Fyra femtedelar av klimatomställningen
            av transportsystemet måste ske genom att minska energianvändningen.
            Att åka tillsammans i kollektivtrafiken i stället för i var sin
            bil är den effektivaste besparingsåtgärden.
          </p>
          <p xml:id="i-B5FVcTv4cEbE1HEJNr7b3N">
            För att få till stånd ett miljöanpassat transportsystem i städerna
            krävs ett målmedvetet och systematiskt arbete. I Frankrike finns
            en särskild lagstiftning (Plan de Déplacements Urbains) som innebär
            att tätorter över 100 000 invånare gör en plan för hur stadens
            transportbehov ska tillgodoses på ett miljöanpassat sätt. Lagtexten
            slår bland annat fast målsättningar om att begränsa biltrafiken,
            att utveckla kollektivtrafik och gång-, cykeltrafik och att effektivisera
            varudistributionen i städerna. Lagstiftningen fastslår ett tvingande
            krav att myndigheterna på lokal nivå ska ta fram en mer genomarbetad
            och integrerad planering för att aktivt motverka de negativa effekterna
            av den ökande biltrafiken. Målvariabeln, en viss färdmedelsfördelning,
            är förhållandevis enkel att beskriva, kommunicera och följa upp.
            Planerna och lagstiftningen ger invånarna goda möjligheter att
            på ett systematiskt sätt ta ställning till hur stadens trafiksystem
            bör utformas på strategisk nivå, vilket samtidigt är starkt normerande
            för hur det politiska systemet kan agera.
          </p>
          <p xml:id="i-Uy8T5zFGBHc6ugDwsBepaE">
            I Frankrike måste 70 städer upprätta sådana planer, och ytterligare
            20 upprättar sådana planer trots att de inte är tillräckligt stora
            för att omfattas av lagen. De flesta större städer har investerat
            i spårvagnsnät som en del i att utveckla kollektivtrafiken och
            stadsmiljön, samtidigt som ytan för biltrafiken begränsas. I Lyon
            kommer närmare två tredjedelar av den totala investeringsramen
            att användas för att förbättra kollektivtrafiken.
          </p>
          <p xml:id="i-BRtmUSkUPxdq5YAzWuuSaL">
            Planerna resulterar inte bara i bättre miljö. Vinnare är även
            de som bor och vistas i staden mer friytor, mindre buller och
            avgaser, säkrare, mer hållbar stadsmiljö, högre livskvalitet och
            ökade förutsättningar för stadsutveckling.
          </p>
          <p xml:id="i-SN4GgLwD7AfFAoJURZpncE">
            Plan- och bygglagen bör förändras så att stadsmiljöplaner för
            minskad biltrafik, i likhet med den franska utformningen, ska
            lagstadgas för större kommuner. Det kan med fördel användas i
            planeringen för utbyggnad av spårvagnsnät och utveckling av stadsmiljön.
            Planen bör vara en del av en samlad klimat- och sårbarhetsplan.
            Miljöpartiet har föreslagit att plan för urban mobilitet bör bli
            obligatorisk för alla kommuner.
          </p>
          <p xml:id="i-P8BVgZGm6bM7jVpVVeefWR">
            Riksdagen begär att regeringen lägger fram förslag till ändring
            av plan- och bygglagen så att berörda kommuner måste upprätta
            en plan för urban mobilitet med en successiv nedtrappning av antalet
            bilar i tätort.
          </p>
          <head type="h2" xml:id="i-BQcwuTfaZFA9vpPraXQcNU">
            Omställning av EU från kol- och stålunion till klimatunion
          </head>
          <p xml:id="i-LQ2RHUTemdy2c9yvRzYbuf">
            EU startade som en kol- och stålunion och har sedan dess utvecklats
            till den blandning av bidragsorganisation för jordbruket och frihandelsområde
            som det är idag. Vad EU skulle behöva är en total make-over för
            omvandlas till en klimat- och miljöunion. Vägen dit är emellertid
            mycket lång. Det finns förvisso i EU positiva inslag, exempelvis
            bindande miljökvalitetsnormer och en jämfört med andra globala
            maktkonstellationer högre klimatambition samt försök att fördela
            minskning av växthusgaserna mellan länderna. Men det behövs oerhört
            mycket mer för att genomföra den klimatomställning som är nödvändig.
          </p>
          <p xml:id="i-HmaTYmSspMjeBLnrUZnhYn">
            Åtgärder för att minska utsläppen hjälper inte om det samtidigt
            sker andra åtgärder som har motsatt effekt. EU:s nuvarande kärnverksamhet
            är befrämjande av varors fria rörlighet inom unionen. Ökad handel
            medför större transportvolym. EU pratar om klimatåtgärder, men
            planerar också för ökad flygplatskapacitet som ska klara av en
            dubblering av flygtrafiken inom tio år. I ljuset av klimatkrisen
            diskuteras ekonomiska styrmedel för att minska vägtrafikens klimatpåverkan,
            men det anslås samtidigt medel till vägbyggen som bjuder in till
            mer trafik. Inom ramen för Transeuropean Network har bl.a. Sverige
            fått 56 miljoner euro i bidrag till Norra länken ett av motorvägsbyggena
            i Stockholm.
          </p>
          <p xml:id="i-29D9wePjDYbWms5qmRD6f2">
            EU är inriktat på att öka handeln inom unionen samt mellan unionen
            och övriga världen. Det är i denna handel EU ser sitt eget existensberättigande.
            Medlemsländerna lyder under bindande direktiv med utgångspunkt
            i att främja varors fria rörlighet. Däremot finns det inga bindande
            krav på att belägga fossilbränslen med skatt eller avgifter som
            motsvarar den kostnad användning av dem ger upphov till. Detta
            missförhållande leder till ständigt ökade transporter och motorvägsbyggen.
            Underprissättningen leder till mängder av tokiga transporter.
            2008 exporterades 61 553 ton återvunnet papper från Sverige till
            Tyskland samtidigt som 46 641 ton av samma produkt transporterades
            den motsatta vägen. Livsmedel körs kors och tvärs över hela Europa.
            I praktiken ligger varulagren på motorvägarna. Idag sker 44 %
            av varutransporterna inom EU med lastbilar, medan den mer klimatsmarta
            järnvägen bara står för 10 %. Användning av kol subventioneras
            fortfarande i EU. Störst subventioner får brytning av kol, särskilt
            i Tyskland och Polen.
          </p>
          <p xml:id="i-GroLs9oDYob24Pm4tqDraM">
            De positiva delarna av EU:s lagstiftning bör utvecklas och överordnas
            i det ekonomiska regelverket för handel m.m. En skarp miljölagstiftning
            bör vara styrande för EU:s budget. Miljökvalitetsnormer är exempel
            på hur det kan fungera men det bör omfatta flerområden och förses
            med tuffare sanktioner och ett effektivt uppföljningssystem.
          </p>
          <p xml:id="i-HXqsuY3RFRS6YxDyEqpJ9Q">
            Riksdagen tillkännager för regeringen som sin mening vad som
            anförs i motionen om att Sverige bör verka för att stärka EU:s
            rättsliga system bland annat genom direktiv som leder till att
            de naturvetenskapliga kriterierna för hållbar utveckling överordnas
            andra aspekter av hållbar utveckling.
          </p>
          <head type="h1" xml:id="i-JAZenoZ9kkByeem7kykP1T">
            Slutord
          </head>
          <p xml:id="i-JAfbaHXU7TW7b7xoQ37LRD">
            För att en utveckling ska vara hållbar krävs att den inte på
            ett ohållbart sätt, eller i ohållbar omfattning, degraderar resurser
            som är av betydelse för utveckling även långt in i framtiden.
            Det krävs ett paradigmskifte för de ekonomiska vetenskaperna.
            En konsekvent miljölagstiftning bygger på att om lösningar inriktade
            på fri konkurrens och avreglering inte klarar hållbarhetskraven,
            så ska alltid miljöaspekterna vara överordnade.
          </p>
          <p xml:id="i-GaW1RdW6w8QKDLKM9ceVim">
            Den dag ett land på allvar går in för hållbar utveckling så blir
            det en politisk förändring av ett dramatiskt format. Detta är
            inte primärt en konfrontation mellan höger och vänster. Ekonomers
            tillväxttänkande är inriktat på tillväxt av omsättning och inte
            tillväxt av realförmögenhet relaterat till förutsättningarna för
            hållbarhet. Det är inte tillväxt av de resurser som är basen för
            levandets kvalitet som kalkyleras, utan omsättning av resurserna
            där förädling oftast samtidigt innebär degradering av naturresurser
            och biotoper. En tillväxtekonomi där alla icke-ekonomer förundrade
            kan åse hur resurserna blir mindre och mindre samtidigt som ekonomerna
            fröjdar sig hävdande att något växer (och då menar de inte avfallsströmmarna).
            Icke-ekonomer kan också förundras över att kommun efter kommun
            knaprar på sina mark- och naturtillgångar (exempelvis i strandnära
            lägen) med motiveringar om att de (kommunerna alltså) annars skulle
            gå bakåt.
          </p>
          <p xml:id="i-RpmsqWxDVwffG9bkrDsiJH">
            Att säga nej till fortsatt exploatering som inte uppfyller hållbarhetskraven
            i grundlag och miljöbalk och i stället kräva hushållning med utvecklingsutrymmet
            innebär en gigantisk omvälvning av samhället. Om inte revolutionsbegreppet
            vore så belastat skulle det kunna kallas en grön revolution.
          </p>
        </div>
        <div type="motSignatures">
          <list>
            <item xml:id="i-GyoFSvYGBkmLVKYfddBn4n" who="i-5QNmudGpnjjRJCTYzakn9H">
              Karin Svensson Smith (mp)
            </item>
            <item xml:id="i-7KjGsSraqkXR4gmUTT5KaV" who="i-UFTZBKNRWWLXUXAtcCcVfH">
              Tina Ehn (mp)
            </item>
            <item xml:id="i-PPAofh5DS9mtr9jHm9tDBr" who="i-C2s3YhmmVmNkgvznmmnD4x">
              Per Bolund (mp)
            </item>
          </list>
        </div>
      </div>
    </body>
  </text>
</TEI>
