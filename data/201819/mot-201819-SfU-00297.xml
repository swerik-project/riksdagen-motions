<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-SfU-00297">
  <teiHeader>
    <fileDesc>
      <titleStmt>
        <title>En mänsklig och rättssäker flyktingpolitik</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:297 av Jonas Sjöstedt m.fl. (V)</title>
          <idno type="rdwebb">H602297</idno>
          <rs type="number">297</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H602297/text</ref>
          <ref type="dokument_url_html">http://data.riksdagen.se/dokument/H602297</ref>
          <ref type="dokumentstatus_url_xml">http://data.riksdagen.se/dokumentstatus/H602297</ref>
          <ref type="docx">http://data.riksdagen.se/fil/B1108D2E-77E5-44E5-8C1F-578AA2D3D82F</ref>
          <ref type="pdf">http://data.riksdagen.se/fil/386D6483-7248-42A1-88A7-43DC630A9E2F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-LoFYogwC3Kdaiiiyf1t7sG" type="signed"/>
        <correspContext corresp="i-LoFYogwC3Kdaiiiyf1t7sG">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-WjgeYy5RFWngMB9NwFvFEY"/>
        </correspContext>
        <correspAction xml:id="i-QJ8TgRH5g8o1ekhDKVPYHX" type="submitted">
          <date when="2018-11-09"/>
          <time when="14:45:35"/>
        </correspAction>
        <correspAction xml:id="i-8UgdxpTSsaTHA8Uzh8R3G1" type="reviewed">
          <date when="2018-11-09"/>
          <time when="16:38:40"/>
        </correspAction>
        <correspAction xml:id="i-7TjrrCdJzntKhuFBitqRZq" type="referred">
          <date when="2018-12-05"/>
        </correspAction>
        <correspAction xml:id="i-6xFsbsQyQjMwhTqMp6yRpf" type="assigned">
          <date when="2019-05-16"/>
          <time when="16:26:15"/>
        </correspAction>
        <correspContext corresp="i-6xFsbsQyQjMwhTqMp6yRpf">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-3d3scp1duGTteV3BhnYwbS" type="behandlas_i"/>
        <correspContext corresp="i-3d3scp1duGTteV3BhnYwbS">
          <ref type="uppgift">2018/19:SfU16</ref>
          <ref type="ref_dok_id">H601SfU16</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU16</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-M1wQ47UhJoh4eNEpwYU3gh" type="behandlas_i"/>
        <correspContext corresp="i-M1wQ47UhJoh4eNEpwYU3gh">
          <ref type="uppgift">2018/19:SfU17</ref>
          <ref type="ref_dok_id">H601SfU17</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU17</ref>
          <ref type="ref_dok_titel">Anhöriginvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-C1nX3ezGvfVNQUTMBaeNap" type="behandlas_i"/>
        <correspContext corresp="i-C1nX3ezGvfVNQUTMBaeNap">
          <ref type="uppgift">2018/19:SfU19</ref>
          <ref type="ref_dok_id">H601SfU19</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU19</ref>
          <ref type="ref_dok_titel">Medborgarskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EwRB4NV2syFK2euyTsQ8Vb" type="behandlas_i"/>
        <correspContext corresp="i-EwRB4NV2syFK2euyTsQ8Vb">
          <ref type="uppgift">2018/19:JuU10</ref>
          <ref type="ref_dok_id">H601JuU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">JuU10</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-K9WPMo17Qdvpr6v8UJL52Y" type="behandlas_i"/>
        <correspContext corresp="i-K9WPMo17Qdvpr6v8UJL52Y">
          <ref type="uppgift">2018/19:SoU8</ref>
          <ref type="ref_dok_id">H601SoU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SoU8</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:297 av Jonas Sjöstedt m.fl. (V)
          En mänsklig och rättssäker flyktingpolitik
        </div>
      </div>
      <div type="motBody">
        <div xml:id="i-JBaVvaVJHEP4CZuBQ757RD" type="TOC">
          <head xml:id="i-KuVWLXDbtG7ezcHk3eTLLL">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 Varför drivs människor på flykt?
            </item>
            <item style="indent-level: 2">
              3.2 Flyktingkonventionen
            </item>
            <item style="indent-level: 2">
              3.3 Feministisk migrationspolitik
            </item>
            <item style="indent-level: 1">
              4 Dra tillbaka den tillfälliga lagen
            </item>
            <item style="indent-level: 1">
              5 Ensamkommande barn och unga
            </item>
            <item style="indent-level: 2">
              5.1 Gymnasielagen och LMA
            </item>
            <item style="indent-level: 2">
              5.2 Amnesti
            </item>
            <item style="indent-level: 2">
              5.3 Avsaknad av id-handlingar
            </item>
            <item style="indent-level: 2">
              5.4 Stärk barnrättsperspektivet i utlänningslagen
            </item>
            <item style="indent-level: 2">
              5.5 Stärk barnrättsperspektivet i asylutredningen
            </item>
            <item style="indent-level: 2">
              5.6 Stärk genusperspektivet
            </item>
            <item style="indent-level: 1">
              6 En rättssäker asylprövning
            </item>
            <item style="indent-level: 2">
              6.1 Asylprocessen – brister i prövningen och långa handläggningstider
            </item>
            <item style="indent-level: 2">
              6.2 Tolkar
            </item>
            <item style="indent-level: 2">
              6.3 Exkluderingsärenden
            </item>
            <item style="indent-level: 2">
              6.4 Stöd från Migrationsverket och biträden
            </item>
            <item style="indent-level: 2">
              6.5 Åldersbedömningar
            </item>
            <item style="indent-level: 2">
              6.6 Rätten till biträde
            </item>
            <item style="indent-level: 1">
              7 EU:s flyktingpolitik
            </item>
            <item style="indent-level: 2">
              7.1 Vidarebosättningsförordning
            </item>
            <item style="indent-level: 2">
              7.2 Avtal för att stoppa människor på flykt
            </item>
            <item style="indent-level: 2">
              7.3 Lesbos
            </item>
            <item style="indent-level: 2">
              7.4 EU:s gränsbevakning
            </item>
            <item style="indent-level: 1">
              8 Lagliga vägar till Europa
            </item>
            <item style="indent-level: 2">
              8.1 Avskaffa visumkrav
            </item>
            <item style="indent-level: 2">
              8.2 Inför asylvisum
            </item>
            <item style="indent-level: 2">
              8.3 Avskaffa flygbolagens transportörsansvar
            </item>
            <item style="indent-level: 2">
              8.4 Öka antalet kvotflyktingar
            </item>
            <item style="indent-level: 1">
              9 Utvidga rätten till familjeåterförening
            </item>
            <item style="indent-level: 2">
              9.1 Familjeåterförening i praktiken
            </item>
            <item style="indent-level: 2">
              9.2 Ta bort 18-årsgränsen för familjeåterförening
            </item>
            <item style="indent-level: 2">
              9.3 Återinför sista-länken-bestämmelsen
            </item>
            <item style="indent-level: 2">
              9.4 Ändra femårsregeln för kärleksinvandring
            </item>
            <item style="indent-level: 2">
              9.5 Familjeåterförening för barn
            </item>
            <item style="indent-level: 1">
              10 Hbtq-personers rättigheter i asylprocessen
            </item>
            <item style="indent-level: 1">
              11 Återvändande
            </item>
            <item style="indent-level: 1">
              12 Verkställighetshinder
            </item>
          </list>
        </div>
        <div type="motProposal" subtype="förslag">
          <head xml:id="i-NzbDNpK82KzSQFi4cwMdxR">
            2 Förslag till riksdagsbeslut
          </head>
          <list style="ol">
            <item xml:id="i-PCZ3xr9uHoi27wF1CxbAF8">
              Riksdagen ställer sig bakom det som anförs i motionen om att
              regeringen bör återkomma med förslag om att dra tillbaka lagen
              om tillfälliga begränsningar av möjligheten att få uppehållstillstånd
              i Sverige och tillkännager detta för regeringen.
            </item>
            <item xml:id="i-Aj5zeULxvtWcRoRFYrp3ds">
              Riksdagen ställer sig bakom det som anförs i motionen om att
              regeringen bör tillsätta en utredning för att se över utlänningslagen
              och tillkännager detta för regeringen.
            </item>
            <item xml:id="i-5TVYUPvnZGrrBcvTTPHnLa">
              Riksdagen ställer sig bakom det som anförs i motionen om att
              utredningen av asyllagstiftningen bör inkludera en översyn i syfte
              att stärka skyddet för dem som är mellan 18 och 21 år, och detta
              tillkännager riksdagen för regeringen.
            </item>
            <item xml:id="i-WfoGohk5tZbquhqUJWb9Go">
              Riksdagen ställer sig bakom det som anförs i motionen om att
              en amnesti bör införas för de ensamkommande barn och unga som
              varit i Sverige i över ett år, och detta tillkännager riksdagen
              för regeringen.
            </item>
            <item xml:id="i-AFL9zVEwkT4YehYPDVbwfd">
              Riksdagen ställer sig bakom det som anförs i motionen om att
              regeringen bör återkomma med förslag om att se över lagen om medborgarskap
              för att ta bort bestämmelsen som säger att det tar längre tid
              att få medborgarskap för den som inte har id-handling, och detta
              tillkännager riksdagen för regeringen.
            </item>
            <item xml:id="i-J5CCPofoquFXvAPaucp25G">
              Riksdagen ställer sig bakom det som anförs i motionen om att
              regeringen bör återkomma med förslag om att tydliggöra barnspecifika
              former av förföljelse som flyktinggrund i utlänningslagen och
              tillkännager detta för regeringen.
            </item>
            <item xml:id="i-ULUvzWNnNuest1uVWmCfrx">
              Riksdagen ställer sig bakom det som anförs i motionen om att
              regeringen bör återkomma med förslag om att i utlänningslagen
              stärka barnets rätt att komma till tals och tillkännager detta
              för regeringen.
            </item>
            <item xml:id="i-9ALz3BFD9zhKhNRog2iyWP">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av barnanpassade
              utredningsenheter på Migrationsverket och tillkännager detta för
              regeringen.
            </item>
            <item xml:id="i-Ax97gVJM9og8oMECiMxeYi">
              Riksdagen ställer sig bakom det som anförs i motionen om att
              regeringen bör återkomma med förslag om en tidsgräns för start
              av asylutredningar som rör barn och tillkännager detta för regeringen.
            </item>
            <item xml:id="i-Y1f1cUmS5SYBqf3BHXFpEo">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av en särskild
              inspektion för att säkerställa att Migrationsverkets rutiner och
              riktlinjer tillämpas rättssäkert och enhetligt och tillkännager
              detta för regeringen.
            </item>
            <item xml:id="i-7aCtd2Cw87JJy99NAuo1UD">
              Riksdagen ställer sig bakom det som anförs i motionen om att
              regeringen bör utreda behoven av ökad kunskap om ensamkommande
              flickor och specifika asylskäl för gruppen och tillkännager detta
              för regeringen.
            </item>
            <item xml:id="i-P6NSCPbGDupbfNiHzp7nxY">
              Riksdagen ställer sig bakom det som anförs i motionen om att
              regeringen bör tillsätta en utredning för att noggrant se över
              rättssäkerheten genom hela asylprocessen och tillkännager detta
              för regeringen.
            </item>
            <item xml:id="i-FBXh5kVcyqcXhQV78Cdxg">
              Riksdagen ställer sig bakom det som anförs i motionen om att
              regeringen bör återkomma med förslag om att säkerställa att asylprocessen
              följer EU:s asylprocedurdirektiv och grundläggande krav på rättssäkerhet
              och tillkännager detta för regeringen.
            </item>
            <item xml:id="i-DCxtrEScLcXihwvfUcQ967">
              Riksdagen ställer sig bakom det som anförs i motionen om att
              regeringen måste säkerställa att ambitionerna att korta ned handläggningstiderna
              inte påverkar rättssäkerheten och kvaliteten i asylutredningarna
              och tillkännager detta för regeringen.
            </item>
            <item xml:id="i-RVPGU9ttDrHck8cAxeGcQN">
              Riksdagen ställer sig bakom det som anförs i motionen om att
              regeringen bör se över regelverket och utbildningskraven för tolkar
              i asylprocesser samt säkerställa att bristande kunskaper hos tolkar
              inte drabbar asylsökande på ett orättfärdigt sätt och tillkännager
              detta för regeringen.
            </item>
            <item xml:id="i-RpA5U4iA7f7chf1G6m3iPv">
              Riksdagen ställer sig bakom det som anförs i motionen om att
              regeringen bör återkomma med förslag om hur rättssäkerheten i
              exkluderingsärenden kan stärkas och tillkännager detta för regeringen.
            </item>
            <item xml:id="i-GwSC8EMmbMoRsdMRRTjgF8">
              Riksdagen ställer sig bakom det som anförs i motionen om att
              regeringen bör återkomma med förslag om att införa krav när det
              gäller biträdenas kunskaper och tillkännager detta för regeringen.
            </item>
            <item xml:id="i-C43gBSqA3sH3Ka1r7xmxFe">
              Riksdagen ställer sig bakom det som anförs i motionen om att
              regeringen bör ändra uppdraget till RMV så att det tydligt framgår
              att inget barn får riskera att bedömas som vuxen och därmed fråntas
              sina barnrättigheter och tillkännager detta för regeringen.
            </item>
            <item xml:id="i-2vf5h4v8jsRfWGQtiQtpzK">
              Riksdagen ställer sig bakom det som anförs i motionen om att
              regeringen bör utreda möjligheten att stärka rätten till biträde
              för asylsökande som väntas få uppehållstillstånd som alternativt
              skyddsbehövande och tillkännager detta för regeringen.
            </item>
            <item xml:id="i-QDvELn6WbWLY4iQjkiXe4L">
              Riksdagen ställer sig bakom det som anförs i motionen om att
              Sverige inom EU bör verka för en flyktingpolitik som värnar asylrätten
              och grundläggande mänskliga rättigheter och tillkännager detta
              för regeringen.
            </item>
            <item xml:id="i-DVxAaTx1WyZAgEc7NeNG3e">
              Riksdagen ställer sig bakom det som anförs i motionen om att
              Sverige inom EU bör söka samarbete med de stater som vill ha en
              mer välkomnande och human migrationspolitik och driva detta samarbete
              kraftfullt och tillkännager detta för regeringen.
            </item>
            <item xml:id="i-RY32i2dFCB6fXsvqB6niv2">
              Riksdagen ställer sig bakom det som anförs i motionen om att
              Sverige inom EU bör verka för att vidarebosättningsförordningen
              drivs igenom och att den inte används för att sluta avtal liknande
              det mellan EU och Turkiet eller s.k. humanitarian admission programmes
              och tillkännager detta för regeringen.
            </item>
            <item xml:id="i-TNfLZpbkag7kM9VFP6XALu">
              Riksdagen ställer sig bakom det som anförs i motionen om att
              regeringen bör verka för att avtalet mellan EU och Turkiet sägs
              upp och tillkännager detta för regeringen.
            </item>
            <item xml:id="i-L7wWWrjTb8UD63P5n8JDKU">
              Riksdagen ställer sig bakom det som anförs i motionen om att
              regeringen bör verka för att EU slutar finansiera den libyska
              kustbevakningen och att relationer med Libyen bör bygga på full
              respekt för asylrätten och mänskliga rättigheter och tillkännager
              detta för regeringen.
            </item>
            <item xml:id="i-HtArxUZ7QvhV41V3kFAMrH">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
            <item xml:id="i-RgyEjBkBVKyVtLEcCXqkZx">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör motverka
              alla beslut som innebär att asylrätten och flyktingars mänskliga
              rättigheter kränks och tillkännager detta för regeringen.
            </item>
            <item xml:id="i-WA8atpyiaLXHtek1LFNDRW">
              Riksdagen ställer sig bakom det som anförs i motionen om att
              regeringen bör verka för att invånarna i Moria vidarebosätts inom
              EU och att förhållandena i lägret förbättras kraftigt under tiden
              och tillkännager detta för regeringen.
            </item>
            <item xml:id="i-MiThYSL1XexHiPpY7F8QNn">
              Riksdagen ställer sig bakom det som anförs i motionen om att
              regeringen bör verka för att den europeiska gräns- och kustbevakningsbyrån
              avvecklas och tillkännager detta för regeringen.
            </item>
            <item xml:id="i-GLmTJm2NBvhshhR2n1VRZv">
              Riksdagen ställer sig bakom det som anförs i motionen om att
              regeringen skyndsamt bör verka för att inriktningen av den europeiska
              gräns- och kustbevakningsbyråns verksamhet ändras på ett djupgående
              sätt så att både asylrätten och skyldigheten att bistå skeppsbrutna
              respekteras och tillkännager detta för regeringen.
            </item>
            <item xml:id="i-HKptHv4yvi4adMhkygSJbk">
              Riksdagen ställer sig bakom det som anförs i motionen om att
              regeringen bör verka för att EU slutar hindra räddningsinsatser
              i Medelhavet och tillkännager detta för regeringen.
            </item>
            <item xml:id="i-UpQdXdV6VAf3YBjr4o8FrN">
              Riksdagen ställer sig bakom det som anförs i motionen om att
              regeringen inom EU bör verka för att korta ned listan över visumpliktiga
              länder och för att visumkrav inte ska användas för att stänga
              ute flyktingar och tillkännager detta för regeringen.
            </item>
            <item xml:id="i-LLqMudHPWQFGrb66kzaAXL">
              Riksdagen ställer sig bakom det som anförs i motionen om att
              regeringen bör verka för att EU möjliggör införande av asylvisum
              och tillkännager detta för regeringen.
            </item>
            <item xml:id="i-To6z79BzU9in68WQ3zCjL">
              Riksdagen ställer sig bakom det som anförs i motionen om att
              regeringen inom EU bör verka för att transportörsansvaret avskaffas
              och tillkännager detta för regeringen.
            </item>
            <item xml:id="i-NHW41AJbnNMkUL49HSRHGC">
              Riksdagen ställer sig bakom det som anförs i motionen om att
              regeringen bör återkomma med förslag på hur rätten till familjeåterförening
              kan stärkas och tillkännager detta för regeringen.
            </item>
            <item xml:id="i-Qc5hr1BPFivTYBdXeDjB41">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett borttagande
              av 18-årsregeln i utlänningslagen och tillkännager detta för regeringen.
            </item>
            <item xml:id="i-UaNZT8JadqrjJiwqzrBKP9">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett återinförande
              av sista-länken-bestämmelsen i utlänningslagen och tillkännager
              detta för regeringen.
            </item>
            <item xml:id="i-HPbT2x4bBcKLC3pBc4CtuP">
              Riksdagen ställer sig bakom det som anförs i motionen om att
              regeringen bör återkomma med förslag på förändringar av bestämmelserna
              om anhöriginvandring i syfte att värna utsatta kvinnors situation,
              både i den tillfälliga lagen och i utlänningslagen, och tillkännager
              detta för regeringen.
            </item>
            <item xml:id="i-NyPerH9nH1zqVMrKF1w4yJ">
              Riksdagen ställer sig bakom det som anförs i motionen om att
              regeringen bör återkomma med förslag på lagändring avseende rätten
              till familjeåterförening så att barn behåller rätten till familjeåterförening
              när de blivit svenska medborgare, och detta tillkännager riksdagen
              för regeringen.
            </item>
            <item xml:id="i-2bPdWRcQLovMnrrCcCQAFW">
              Riksdagen ställer sig bakom det som anförs i motionen om att
              utredningen av utlänningslagen bör inkludera frågan om vad som
              gäller i de fall en person åberopar sexuell läggning som asylskäl
              men dolt sin läggning i ursprungslandet, och detta tillkännager
              riksdagen för regeringen.
            </item>
            <item xml:id="i-UuxQFhawiSxocrusBYF2wD">
              Riksdagen ställer sig bakom det som anförs i motionen om att
              regeringen bör säkerställa att Migrationsverket kan erbjuda tolkar
              med hbtq-kompetens och tillkännager detta för regeringen.
            </item>
            <item xml:id="i-54A2TgPcyTpF4U5xxcqqJN">
              Riksdagen ställer sig bakom det som anförs i motionen om att
              regeringen bör se över återvändandearbetet utifrån erfarenheterna
              från Röda Korsets arbete med återvändande och tillkännager detta
              för regeringen.
            </item>
            <item xml:id="i-5zsuKQzmLeoYJi2MC7BU34">
              Riksdagen ställer sig bakom det som anförs i motionen om att
              regeringen bör återkomma med förslag utifrån SOU 2017:84 Uppehållstillstånd
              på grund av praktiska verkställighetshinder och preskription och
              tillkännager detta för regeringen.
            </item>
          </list>
        </div>
        <div type="motContent">
          <head xml:id="i-QbtdQ2LRJsVhpb7K4f33mL" type="h1">
            3 Inledning
          </head>
          <p xml:id="i-C8D8uVMXWeY1WCC975b1yt">
            Vänsterpartiet vill att Sverige och Europa ska ha en mänsklig,
            värdig och välkomnande flyktingpolitik. Alla ska ha möjlighet
            att söka skydd undan förföljelse och förtryck. Alla ska kunna
            få sina asylskäl prövade på ett rättssäkert sätt. För att det
            ska bli verklighet måste EU släppa in dem som söker skydd så att
            de kan få sina asylskäl prövade. Så ser det inte ut i dag. I stället
            byggs murarna runt EU ständigt högre och nästan alla legala möjligheter
            att ta sig till EU har täppts till. De som ändå lyckas ta sig
            till Europa har få möjligheter att påverka var de ska få leva
            sina liv. Sverige och övriga EU-länder kränker i dag systematiskt
            asylsökandes och flyktingars mänskliga rättigheter. För att ändra
            på det vill vi riva murarna runt EU, vi vill att fler länder ska
            ta sitt ansvar för mottagandet av människor på flykt och att de
            asylsökande ska få större inflytande över var de söker asyl. Dessutom
            krävs en rad ändringar i utlänningslagen för att säkerställa att
            skyddsbehövande och migranter får sina mänskliga rättigheter tillgodosedda
            och att de ges en rättvis och rättssäker prövning av skyddsskäl
            eller andra skäl för uppehållstillstånd.
          </p>
          <p xml:id="i-UFSATcuBWpVLJCDNBLS2T1">
            I Vänsterpartiets Sverige är migration naturligt och självklart.
            Här kan människor på flykt hitta en fristad, andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet.
          </p>
          <head xml:id="i-JpnijTcqyv531cz3YZbSUA" type="h2">
            3.1 Varför drivs människor på flykt?
          </head>
          <p xml:id="i-XFwWgJ4BDMqoqFBsQd14ib">
            I år, 2018, befinner sig över 68 miljoner människor på flykt
            runt om i världen, enligt FN:s flyktingorgan UNHCR. Varje dag
            tvingas 44 400 människor fly sina hem p.g.a. konflikt och förföljelse.
            85 procent av dem som befinner sig på flykt finns i fattiga länder.
            Dessutom lever 10 miljoner människor som statslösa och nekas därmed
            tillgång till grundläggande rättigheter som utbildning, vård,
            sysselsättning och fri rörlighet. FN uppskattar att över 129 miljoner
            människor är i behov av humanitärt stöd, vilket är den högsta
            siffran någonsin. 2010 var motsvarande siffra 53 miljoner. Människor
            flyr framför allt från politiskt förtryck, krig och våld. De bakomliggande
            orsakerna är en ojämlik och orättvis värld samt klimatförändringarna.
            Samtidigt som vi arbetar för ett mänskligt och välkomnande mottagande
            av människor på flykt måste vi bekämpa de orättvisor, den ojämlikhet
            samt de krig, konflikter och klimatförändringar som ligger bakom
            flykten.
          </p>
          <p xml:id="i-AH5vVFGdMEcuXcMk2XF8dr">
            Världens konflikter utkämpas till största delen med vapen som
            tillverkats i den rika delen av världen. Vapenhandeln har genererat
            stora vinster för vapenindustrin samtidigt som den orsakar död,
            förstörelse och massflykt. Även Sverige bidrar aktivt till att
            människor tvingas fly genom att exportera vapen till länder som
            kränker grundläggande mänskliga rättigheter och till länder som
            för krig. Samtidigt växer gruppen klimatflyktingar p.g.a. att
            klimatet förändras och slår sönder människors möjligheter att
            leva i sin hembygd. Ökad konkurrens om minskande naturresurser
            skapar och förstärker väpnade konflikter. Även när det kommer
            till klimatflyktingar har vi i Sverige ett stort medansvar genom
            våra utsläpp av växthusgaser.
          </p>
          <p xml:id="i-V3gARr7o1RZ9vdZdj2GjkJ">
            När behoven av hjälp är stora måste vi i den rika delen av världen
            ta vårt ansvar och hjälpa dem som är mest utsatta. Vi får aldrig
            använda de 68 miljoner människorna på flykt som ett argument för
            att stänga gränser och förvägra människor skydd. Ändå är det precis
            så Sverige och Europa agerat den senaste tiden. Denna politik
            måste förändras till en human och värdig behandling av människor
            på flykt.
          </p>
          <head xml:id="i-LXSYgFCsqYBZgxYSQsWcS6" type="h2">
            3.2 Flyktingkonventionen
          </head>
          <p xml:id="i-9FxVTz1X45hom9kMrThJGP">
            FN:s flyktingkonvention, som utgör grunden till asylrätten och
            människors möjligheter att få skydd undan krig och förtryck, kom
            till 1951. Delvis som en konsekvens av lärdomarna från andra världskrigets
            grymheter och för att möta de uppenbara behoven av en politik
            som värnar dem som utsätts för förföljelse, krig och förtryck.
            Men också för att praktiskt hantera det faktum att stora folkgrupper
            hade tvångsförflyttats p.g.a. kriget och nu levde i ett annat
            land än det de var medborgare i. De behövde få en fristad, asyl
            i det nya landet.
          </p>
          <p xml:id="i-NC6B5uCPKmgAsawHVhh6Nz">
            Flyktingkonventionen har uppdaterats med tilläggsprotokoll för
            att anpassas efter nya verkligheter. Den har varit och är viktig
            för att garantera skyddet för människor på flykt, men både ursprungskonventionen
            och tilläggen innehåller flera begränsningar som i grunden beror
            på när de tillkommit. Den mest påtagliga utifrån dagens situation
            är att den förutsätter att den människa som flyr befinner sig
            i landet där hen ska söka asyl, eftersom det var så situationen
            såg ut efter andra världskriget. Det finns inga bestämmelser i
            konventionerna som reglerar rättigheterna under själva flykten.
          </p>
          <p xml:id="i-K3QmcpafhMoRp6dqWxtKWq">
            I dag är situationen en annan än när konventionen och tilläggen
            skrevs. Människor flyr från förtryck, förföljelse eller hotas
            av pågående krig. Ibland inom landets gränser, och ibland till
            ett grannland där det också råder svåra och osäkra förhållanden.
            Välbevakade gränser och visumkrav förhindrar i många fall människor
            från att röra sig över nationsgränser. Resorna, särskilt i de
            fall då smugglare krävs för att ta sig fram, är ofta dyra, vilket
            innebär att många människor inte har möjligheten att fly.
          </p>
          <p xml:id="i-9Uk61YFY47RFZmzSVGwf3Y">
            Flyktingkonventionen utgör också grunden för vilka som har rätt
            till asyl. I konventionen slås fast att rätt till asyl har ”en
            person som känner en välgrundad fruktan för att utsättas för förföljelse
            i sitt hemland på grund av ras, nationalitet, tillhörighet till
            en viss samhällsgrupp eller på grund av sin religiösa eller politiska
            uppfattning”. Många länder, däribland Sverige och EU-staterna,
            har mer långtgående bestämmelser. Utgångspunkten är dock densamma:
            att förföljelse, förtryck och krig utgör anledningar till att
            kunna få asyl. I svensk lagstiftning finns en bestämmelse om att
            särskilt och synnerligen ömmande skäl kan ge rätt till asyl. Det
            kan handla om svåra sjukdomstillstånd eller levnadsvillkor som
            gör det direkt stötande att avvisa eller utvisa de människor som
            är drabbade. Bestämmelsen har tillkommit efter starka folkopinioner
            som inte accepterat en lagstiftning som behandlar utsatta människor
            så inhumant. Den bestämmelsen är nu tillfälligt kraftigt inskränkt
            genom den lag som riksdagen röstade igenom i juni 2016. Även möjligheten
            att få asyl som klimatflykting har kraftigt begränsats i och med
            att skyddsgrunden övrigt skyddsbehövande – den enda skyddsgrunden
            som explicit nämner klimatflyktingar – har tagits bort i den tillfälliga
            lagen.
          </p>
          <p xml:id="i-MqoGmASfuT8gMFjd7U6P3k">
            Att vara utsatt p.g.a. fattigdom, svält eller sjukdom ger enligt
            flyktingkonventionen inte rätt till asyl, trots att behoven av
            skydd inte nödvändigtvis är mindre för de drabbade. Den ekonomiska
            eller sociala situation som människor på flykt befinner sig i
            är ofta en nära följd av diskriminerande och förtryckande politiska
            beslut. I debatten har begreppet ekonomiska migranter kommit att
            användas, ofta godtyckligt, för att beskriva människor på flykt
            som inte har rätt till skydd enligt flyktingkonventionen. Den
            rika delen av världen har under senare år också blivit alltmer
            stängd för dessa grupper. På så vis används flyktingkonventionen
            för att begränsa möjligheterna att komma till den rikare delen
            av världen, snarare än att ses som en garanterad miniminivå för
            skydd.
          </p>
          <p xml:id="i-7MPds7oPEGE5AFLaHa1CCn">
            Flyktingkonventionen behöver stärkas för att bättre motsvara
            dagens förhållanden.
          </p>
          <head xml:id="i-Ng9tcAAFwrPkA38pWFbAz8" type="h2">
            3.3 Feministisk migrationspolitik
          </head>
          <p xml:id="i-GMcnUtnZu6jKup4811WX8f">
            Vänsterpartiet är ett feministiskt parti. För oss innebär det
            att all vår politik präglas av en feministisk analys och ger samma
            möjligheter och rättigheter till alla människor oavsett kön. Vi
            för en feministisk migrationspolitik. Dagens svenska migrationspolitik
            präglas av patriarkala strukturer. Möjligheterna att ta sig till
            Europa, att få asyl, mottag­andet och vägarna till etablering
            i Sverige är anpassade för män. Flyktvägen till Europa och Sverige
            är farlig och kantad av stor utsatthet. Resan över Medelhavet
            sker med livet som insats. Livet på flykt medför stora hot mot
            den egna säkerheten för alla. Kvinnor är särskilt utsatta. Rapporterna
            är många om sexuella trakasserier, övergrepp och hur kvinnor erbjuds
            tjänster från lägervakter, poliser och smugglare i utbyte mot
            sex.
          </p>
          <p xml:id="i-VPyVPkRyNxrov42FYgw8gi">
            Lagen om tillfälliga begränsningar i möjligheterna att få uppehållstillstånd
            i Sverige gör det ännu svårare för kvinnor att ta sig till Sverige
            genom att avsevärt inskränka möjligheterna till familjeåterförening.
            Kvinnor och barn tvingas nu ut i osäkra båtar på Medelhavet. Den
            enda vägen till permanent uppehållstillstånd blir att få ett fast
            arbete, samtidigt som vi vet att nyanlända kvinnor har svårare
            att få jobb än män. Vänsterpartiet tar patriarkala strukturer
            och bristande jämställdhet på allvar. När de används som slagträ
            i debatten för att misstänkliggöra flyktingar skadar det arbetet
            för jämställdheten och spär på rasistiska strömningar. Med en
            feministisk migrationspolitik kan vi säkerställa ett värdigt och
            inkluderande mottagande där alla människor har samma möjligheter
            att ta sig till Sverige och samma möjligheter att etablera sig
            i samhället. Det är så vi har byggt ett av världens mest jämställda
            länder och det är så vi fortsätter att bygga ett mer rättvist
            och jämlikt Sverige. Vänsterpartiets politik kring flyktingmottagande
            ur ett feministiskt perspektiv presenteras i motionen Rättighetsbaserat
            flyktingmottagande byggt på välfärd (2018/19:V231).
          </p>
          <head xml:id="i-7fMdnX9xRSgNdR8cfTctUP" type="h1">
            4 Dra tillbaka den tillfälliga lagen
          </head>
          <p xml:id="i-PhVBF9SAydxm45jfSP3d3">
            Vänsterpartiet har länge riktat kritik mot den svenska migrationspolitiken.
            Det finns många och stora brister i det svenska asylsystemet,
            och vi har genom åren fått vänja oss vid uppmärksammade fall om
            asylprocesser med orimliga konsekvenser för enskilda människors
            liv. Den 21 juni 2016 antog riksdagen lagen om tillfälliga begränsningar
            av rätten att få uppehållstillstånd i Sverige. Lagen innebär omfattande
            försämringar i asylsystemet, som får svåra konsekvenser för människor
            som flytt krig och förtryck. Vänsterpartiet är mycket kritiskt
            till lagen. Vår kritik utvecklas i motionen En mänsklig och välkomnande
            flyktingpolitik (2016/17:1200) och i motionen med anledning av
            proposition 2015/16:174 Tillfälliga begränsningar av möjligheten
            att få uppehållstillstånd i Sverige (2015/16:3412).
          </p>
          <p xml:id="i-L9L1F2purdC5eusFJ4mDTV">
            Under hösten 2018, tre år efter den höst då den tillfälliga lagen
            aviserades, har två rapporter som utvärderar lagen från olika
            perspektiv publicerats. Rådgivningsbyrån för asylsökande och flyktingar
            visar i sin rapport vilka juridiska konsekvenser lagen har fått,
            medan Röda Korset fokuserar på de humanitära konsekvenserna av
            lagen. Slutsatserna bekräftar de farhågor vi i Vänsterpartiet,
            samtliga omkring femtio remissinstanser som yttrade sig och Lagrådet
            hade redan när lagen presenterades. Familjesplittringen och de
            tillfälliga uppehållstillstånden försvårarar integrationen och
            gör det svårare att bearbeta trauman. Barn med uppgivenhetssyndrom,
            s.k. apatiska barn, har väldigt svårt att få uppehållstillstånd.
            Lagen är också otydlig på många sätt och har inneburit en förflyttning
            av ansvar från lagstiftaren till rättstillämparna. Båda rapporterna
            konstaterar också att det saknas belägg för att syftet med lagen
            – att begränsa antalet människor som sökte asyl i Sverige – uppnåtts.
            Vänsterpartiet stod inte bakom syftet med lagen, men såg också
            redan när den presenterades att lagen inte skulle uppfylla det.
            Antalet asylsökande har minskat, men det skedde innan lagen trädde
            i kraft och till följd av införandet av id- och gränskontroller
            samt de stängda vägarna genom Europa och avtalet med Turkiet.
            I propositionen bakom lagen står: ”När lagen varit i kraft i två
            år, den 19 juli 2018, kommer dock regeringen att bedöma behovet
            av att lagen gäller även under det sista året av giltighetstiden.”
            Någon sådan bedömning gjordes dock aldrig. I stället meddelade
            regeringen i samband med att den aviserade den utvidgade gymnasielagen
            att den tillfälliga lagen skulle gälla under det sista året. Lagen
            har aldrig utvärderats och regeringen har aldrig gett sin syn
            på huruvida de anser att lagen har levt upp till sitt syfte.
          </p>
          <p xml:id="i-YCJZ8Bp66TRzFV3SDxxX52">
            En lag som inte lever upp till sitt syfte och bara medför negativa
            konsekvenser måste givetvis dras tillbaka och under inga omständigheter
            förlängas. Regeringen bör dra tillbaka lagen om tillfälliga begränsningar
            av möjligheten att få uppehållstillstånd i Sverige. Detta bör
            riksdagen ställa sig bakom och ge regeringen till känna.
          </p>
          <p xml:id="i-8uZwoaz1bzrpwd3kKXFtZf">
            Rådgivningsbyrån konstaterar också i sin rapport att en förlängning
            av den tillfälliga lagen, i dess nuvarande konstruktion med bestämmelserna
            om familjeåterförening och särskilt och synnerligen ömmande omständigheter,
            sannolikt skulle strida mot Europakonventionen och därmed vara
            oförenlig med grundlagen. Den ventil som säger att familjeåterförening
            och uppehållstillstånd p.g.a. särskilt och synnerligen ömmande
            omständigheter inte får nekas om det skulle strida mot svenska
            konventionsåtaganden anses för otydlig. Att förlänga lagen i sin
            helhet borde därför vara omöjligt.
          </p>
          <p xml:id="i-GpLbmb2iA1GRySZtoDT8xM">
            Sedan hösten 2015 har riksdagen röstat igenom ett antal omfattande
            lagändringar på migrationsområdet. De flesta, och mest ingripande,
            har lagts fram utan att ha utretts och efter väldigt kort och
            undermålig beredning inom Regeringskansliet. Det är inte ett ansvarsfullt
            sätt att hantera så viktiga frågor som svensk migrationspolitik.
            Vänsterpartiet ser även stora brister i den nuvarande utlänningslagen.
            Flera av dem redovisas nedan. För att få en sammanhängande lagstiftning
            som är bättre anpassad efter dagens verklighet bör en utredning
            tillsättas med syfte att uppdatera utlänningslagstiftningen. De
            delar vi lyfter i motionen som relaterar till utlänningslagstiftningen
            bör adresseras i en sådan utredning. Regeringen bör tillsätta
            en utredning för att se över utlänningslagen. Detta bör riksdagen
            ställa sig bakom och ge regeringen till känna.
          </p>
          <head xml:id="i-P7UNqsg1bC1sB1pje8HWEV" type="h1">
            5 Ensamkommande barn och unga
          </head>
          <p xml:id="i-EKxixhrbTRiBANoree59Js">
            Ensamkommande barn och unga spelar en speciell roll i debatten
            om svensk flyktingpolitik. Engagemanget för gruppen är enormt
            och kan närmast liknas vid framväxten av en ny folkrörelse. Samtidigt
            har engagemanget för dem och deras utsatthet gjort dem till måltavla
            för rasistiska påhopp. Genom att angripa den grupp som fått mest
            sympatier och värnats mest misstänkliggörs samtliga flyktingar
            och även de som värnar flyktingars rättigheter. Så skapas splittring
            och polarisering.
          </p>
          <p xml:id="i-BptGf1ustPdsa8uonWGSeN">
            Införandet av den tillfälliga lagen har skapat stora problem
            och mycket lidande för gruppen ensamkommande barn och unga. Det
            handlar framför allt om ändringarna av bestämmelsen om särskilt
            och synnerligen ömmande omständigheter i den tillfälliga lagen.
            Ändringarna har försvårat möjligheterna att få uppehållstillstånd
            i Sverige och skapat stor osäkerhet och psykisk ohälsa hos många
            ensamkommande. Ytterligare en stor utmaning för ensamkommande
            barn och unga är de långa handläggningstiderna vid prövning av
            asylansökan. Utöver en lång och osäker väntan innebär de långa
            handläggningstiderna att många av dem som kom till Sverige som
            barn hinner fylla 18 år innan de får beslut om asyl, vilket påverkar
            deras möjligheter att få uppehållstillstånd. Det är i grunden
            orimligt att den enskilde drabbas så hårt av omständigheter som
            är helt utom hens kontroll och får bära de mycket svåra konsekvenserna
            av att myndigheterna tar lång tid på sig. 18-årsgränsen är viktig
            för att värna barns rättigheter och stärka deras skydd. I dag
            har gränsen blivit alltför absolut. Det finns inget stöd för att
            påstå att den som är 18 år lättare klarar av att återvända till
            det land hen flytt från än den som är 17. Våldet och förtrycket
            gör inga åldersbedömningar. I flera delar av den svenska lagstiftningen,
            exempelvis delar av asyllagstiftningen och lagstiftningen kring
            vård av barn finns särskilda bestämmelser för ungdomar upp till
            21 år. Att införa särskilda regler för denna åldersgrupp bör undersökas,
            dock utan att försämra rättigheterna och skyddet för dem som är
            under 18 år. Ett annat alternativ är att asylsökande bedöms enligt
            den ålder de har när de ansöker om asyl. Utredningen av asyllagstiftningen
            bör inkludera en översyn i syfte att stärka skyddet för dem mellan
            18 och 21 år. Detta bör riksdagen ställa sig bakom och ge regeringen
            till känna.
          </p>
          <p xml:id="i-76VSvndXDtDDVu5vC7kWKu">
            Åldersbedömningar av ensamkommande barn och unga har diskuterats
            flitigt de senaste åren. Vänsterpartiet utvecklar sin syn på åldersbedömningarna
            i avsnittet 6.5 Åldersbedömningar, längre fram i denna motion.
          </p>
          <head xml:id="i-H3vzcVDBR1pLqEjuRzXxcK" type="h2">
            5.1 Gymnasielagen och LMA
          </head>
          <p xml:id="i-RJTVY1PrBBViifhyRf577Q">
            Till följd av den debatt som de ensamkommandes svåra situation
            vållade och det politiska tryck som följde, inte minst tack vare
            aktiva civilsamhällesorganisationer som #vistårinteut och Ung
            i Sverige, lade regeringen fram förslaget om den utvidgade gymnasielagen.
            Lagen ger de som sökt asyl i Sverige som ensamkommande barn och
            unga senast den 25 november 2015 och väntat på besked i längre
            än 15 månader samt under tiden hunnit fylla 18 år eller skrivits
            upp i ålder möjlighet att få uppehållstillstånd för att studera.
            Lagen innebär en lättnad och en ny möjlighet för många ensamkommande
            att stanna i Sverige, men den exkluderar en stor grupp genom godtyckliga
            ålders-, datum- och tidsgränser. Den kräver också att man klarar
            av studierna under svåra förhållanden och hård press. Vänsterpartiet
            kritiserade också regeringen för att den inte gjorde något för
            att säkerställa att ensamkommande inte skulle utvisas i väntan
            på att lagen klubbades och trädde i kraft, eller för att underlätta
            de ensamkommandes utsatta situation under väntan.
          </p>
          <p xml:id="i-TeBqheFneQGRv9AWFZfiVV">
            Lagen mötte omfattande kritik när den presenterades, även från
            oss som ville se en lösning på de ensamkommandes svåra situation.
            Den är också symptomatisk för regeringen Löfvens agerande inom
            migrationsområdet där lag efter lag lagts fram utifrån dåliga
            politiska överenskommelser, utan att föregås av utredningar och
            ordentlig beredning och ofta i signalpolitiska syften. När lagen
            under sommaren 2018 underkändes av Migrationsdomstolen innebar
            det ytterligare ett bakslag för den hårt prövade gruppen och en
            förlängd osäker väntan. Migrationsöverdomstolens utslag den 25
            september som sa att lagen kan tillämpas innebar därför återigen
            en stor lättnad för gruppen. Vänsterpartiets syn på gymnasielagen
            utvecklas i motionen med anledning av proposition 2017/18:252
            Extra ändringsbudget för 2018 – Ny möjlighet till uppehållstillstånd
            (2017/18:4174).
          </p>
          <p xml:id="i-D2TzEMBmRGgJvacnG4qFPU">
            I väntan på att få sina ärenden prövade enligt gymnasielagen
            lever många ensamkommande barn och unga fortsatt under svåra förhållanden.
            Väntan och osäkerheten är plågsam i sig. Till följd av ändringarna
            i LMA (Lagen om mottagande av asylsökande) som säger att den som
            fått avslag på sin asylansökan inte längre har rätt till bistånd
            eller boende, undantaget barn eller vuxna i barnfamiljer, har
            många ensamkommande blivit av med rätten till boende och inkomst.
            De som fått avslag på sin asylansökan och nu söker uppehållstillstånd
            enligt gymnasielagen betraktas som tillståndssökande, inte asylsökande,
            och omfattas därför inte av LMA. Vänsterpartiet har kritiserat
            ändringarna av LMA sedan de presenterades. Kritiken utvecklas
            under avsnitt 11 Återvändande i denna motion. Vänsterpartiet menar
            vidare att kommunerna måste ta ansvar för de ensamkommandes situation
            och att de ska få statligt stöd för detta.
          </p>
          <head xml:id="i-K3uenjC7yqxyBDLyzU9XKM" type="h2">
            5.2 Amnesti
          </head>
          <p xml:id="i-Vi89YWS5kEyMXbVsT2pr7z">
            Vänsterpartiet anser normalt inte att amnesti är rätt väg att
            gå för att skapa en human och rättssäker asylprocess, men i vissa
            akuta lägen är det nödvändigt för att rätta till orimliga effekter
            av tidigare beslut. Vi vill i första hand se en långsiktig förändring
            av migrationspolitiken i en mer human, välkomnande och ansvarstagande
            riktning. Därför driver vi att den tillfälliga lagen ska dras
            tillbaka och att utlänningslagen ska reformeras på flera sätt.
          </p>
          <p xml:id="i-S2X8JvxT6SN6WMNJL3kbnf">
            Ensamkommande barn och unga är extra hårt drabbade av omsvängningen
            av migrationspolitiken och införandet av den tillfälliga lagen,
            Migrationsverkets långa handläggningstider och turerna kring gymnasielagen.
            Den långa väntan med ett mycket osäkert slut skapar stor oro och
            ångest bland de ensamkommande. När självmord och självskadebeteende
            bland ensamkommande ökar samtidigt som rättssäkerheten brister
            inom asylprövningen och de åldersbedömningar som används möter
            skarp kritik är en amnesti nödvändig. En amnesti bör införas för
            de ensamkommande barn och unga som varit i Sverige i över ett
            år. Detta bör riksdagen ställa sig bakom och ge regeringen till
            känna.
          </p>
          <head xml:id="i-LSdApooVqANAWRCEht8Yk" type="h2">
            5.3 Avsaknad av id-handlingar
          </head>
          <p xml:id="i-NfAvYjxwXdxeRMmkUnmR4h">
            En stor del av de ensamkommande barn och unga som sökt asyl i
            Sverige de senaste åren är afghanska medborgare. Av dem uppskattar
            Ensamkommandes förbund att 90 procent är födda eller uppväxta
            i Iran och har sina familjer där. En stor del av denna grupp saknar
            id-handlingar. Det gäller även andra grupper asylsökande. Enligt
            nuvarande bestämmelser tar det längre tid att få medborgarskap
            för dem som inte har id-handling. Denna bestämmelse bör tas bort.
            Regeringen bör återkomma med förslag om att se över lagen om medborgarskap
            för att ta bort bestämmelsen som säger att det tar längre tid
            att få medborgarskap för den som inte har id-handling. Detta bör
            riksdagen ställa sig bakom och ge regeringen till känna.
          </p>
          <head xml:id="i-8Xgm7M3tPuC7K4F7qoBmdg" type="h2">
            5.4 Stärk barnrättsperspektivet i utlänningslagen
          </head>
          <p xml:id="i-N92hB4FAEKc6Ygt5djm1Br">
            Skyddet för barn är för svagt i utlänningslagen. Därför bör den
            ses över för att säkerställa att den överensstämmer med barnkonventionen.
            Det behövs också mer stöd för att säkerställa att tolkningen av
            den tillfälliga lagen sker i överensstämmelse med barnkonventionen.
            De rekommendationer som FN:s barnrättskommitté gett till Sverige
            om förföljelse som barn utsätts för måste återspeglas i utlänningslagen.
            Barns rätt till individuell prövning av sina asylskäl måste stärkas.
            Regeringen bör återkomma med förslag om att tydliggöra barnspecifika
            former av förföljelse som flyktinggrund i utlänningslagen. Detta
            bör riksdagen ställa sig bakom och ge regeringen till känna.
          </p>
          <p xml:id="i-C9mhEUsnXb3oXwMRLYWqco">
            Vidare utgör det s.k. olämplighetsrekvisitet i paragrafen om
            barnets rätt att komma till tals i utlänningslagen i dag ett hinder
            för att barnets rättigheter ska tillgodoses. Det måste därför
            tas bort. Barnets rätt till information måste stärkas. Barnets
            bästa ska utredas och särskilt beaktas i alla fall som rör ett
            barn och vid bedömningen av barnets bästa måste hänsyn tas till
            barnets åsikter. Handläggningen av asylärenden som rör barn måste
            ha ett tydligt barnrättsperspektiv. Regeringen bör återkomma med
            förslag om att stärka barnets rätt att komma till tals i utlänningslagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-WAC3h1nibYBhrkZRwCvCwA" type="h2">
            5.5 Stärk barnrättsperspektivet i asylutredningen
          </head>
          <p xml:id="i-FoL51JY5TY87MpMYWSttyT">
            För att asylprocessen ska bli korrekt, för att alla uppgifter
            ska komma fram på ett rättvisande sätt och för att den asylsökande
            ska känna förtroende för processen och Migrationsverket måste
            utredningarna ske på ett sätt som skapar förtroende hos de asylsökande.
            När Migrationsverket intervjuar barn använder de ett protokoll
            som får samtalen att likna förhör. En sådan ingång i en asylutredning
            där den asylsökande känner sig som en misstänkt brottsling från
            början kommer aldrig att kunna skapa det förtroende som behövs.
            De många gånger svåra och traumatiska upplevelser som asylsökande
            ensamkommande varit med om är krävande att prata om och riskerar
            att utelämnas med de nuvarande utredningsmetoderna. Under den
            period av hög belastning på Migrationsverket som rått till följd
            av det stora antalet asylsökande 2015 har barnrättsgruppen på
            Migrationsverket tagits bort. Kunskaperna om barns specifika behov
            blir därmed bristande och prövningen av deras skyddsskäl ofrånkomligen
            lidande.
          </p>
          <p xml:id="i-KyyD28Cvg69Ni9GF31BFYw">
            Barnrättsperspektivet måste stärkas i asylutredningarna. Det
            är delvis en kunskapsfråga. Därför anser Vänsterpartiet precis
            som Barnombudsmannen att barnanpassade utredningsenheter bör inrättas
            på Migrationsverket. Migrationsverkets metoder behöver utvecklas
            för att säkerställa att barn kommer till tals på ett bra och meningsfullt
            sätt, i synnerhet yngre barn och barn med funktionsnedsättning.
            Ambitionen bör vara att barn alltid ska höras av särskilt utbildade
            utredare som har tillgång till aktuell landinformation om barns
            livsvillkor. Även tolkar ska ha särskild kunskap om barn i asylprocessen
            och barns grundläggande rättigheter. Regeringen bör återkomma
            med förslag om inrättande av barnanpassade utredningsenheter på
            Migrationsverket. Detta bör riksdagen ställa sig bakom och ge
            regeringen till känna.
          </p>
          <p xml:id="i-LnSkfYSpKyKjUdccD6BxnF">
            Det är särskilt viktigt att barns asylutredningar prioriteras
            eftersom barn är extra utsatta, minnen kan både blekna och påverkas
            under tiden. Tiden mellan asylansökan och asylutredning måste
            kortas. En gräns på maximalt två månader från registrering till
            asylutredning, som Barnombudsmannen föreslår, vore att föredra.
            Regeringen bör återkomma med förslag om en tidsgräns för start
            av asylutredningar som rör barn. Detta bör riksdagen ställa sig
            bakom och ge regeringen till känna.
          </p>
          <p xml:id="i-TT6zJ3gKFBpfcps3q7WfDE">
            I dag finns stora brister i hur handläggningen av ärenden där
            barn söker asyl går till. Varken lagar, förordningar eller Migrationsverkets
            egna rättsliga ställningstaganden och andra föreskrifter följs
            på ett tillfredsställande sätt, enligt Barnombudsmannen. Det bör
            därför inrättas en inspektion med uppdrag att granska om Migrationsverkets
            regelverk och rutiner tillämpas som det är tänkt. Regeringen bör
            återkomma med förslag om inrättande av en särskild inspektion
            för att säkerställa att Migrationsverkets rutiner och riktlinjer
            tillämpas rättssäkert och enhetligt. Detta bör riksdagen ställa
            sig bakom och ge regeringen till känna.
          </p>
          <head xml:id="i-S14iFjtTkAzJRTEW6wngd5" type="h2">
            5.6 Stärk genusperspektivet
          </head>
          <p xml:id="i-FsYFkDUFLiFAcocBBivub1">
            Flickor utgör en relativt sett liten del av de ensamkommande
            barn och unga som söker asyl i Sverige. De flickor som har flytt
            kan vara extra utsatta om de skulle av- eller utvisas. Flykten
            i sig, och ett liv på egen hand i Sverige, kan utgöra så pass
            allvarliga hot mot dem om de skulle återvända att det bör kunna
            räknas som skyddsskäl i sig i vissa fall. Migrationsverket bedriver
            ett utvecklingsarbete när det gäller genusmedveten asylprövning
            genom den jämställdhetsintegrering som verket tillsammans med
            en rad andra myndigheter genomför. En del av det arbetet är det
            rättsliga ställningstagande om förföljelse p.g.a. kön avseende
            kvinnor som tagits fram. Mycket pekar dock på att kunskapen om
            specifika asylskäl för ensamkommande flickor behöver stärkas.
            Regeringen bör utreda behoven av ökad kunskap om ensamkommande
            flickor och specifika asylskäl för gruppen. Detta bör riksdagen
            ställa sig bakom och ge regeringen till känna.
          </p>
          <head xml:id="i-3Uab8po4jvy9FsuPdmFeEP" type="h1">
            6 En rättssäker asylprövning
          </head>
          <p xml:id="i-7rgxrfzpVdE8bQvbZ9esFU">
            För att asylrätten ska tillgodoses fullt ut krävs en rättssäker
            process vid prövning av asylskäl. Sedan hösten 2015 har Migrationsverket
            haft en väldigt hög arbetsbelastning. Myndigheten anställde då
            många nya handläggare som med kort erfarenhet behövt hantera en
            stor mängd ärenden utifrån en komplicerad lagstiftning som förändrats
            flera gångar de senaste åren. Sedan dess har belastningen minskat
            och en stor del av Migrationsverkets personal har sagts upp. Det
            finns risker att den politiska debatten i stort, som handlar om
            snabbare handläggningar och om att signalera att det är svårt
            att få asyl i Sverige, påverkar handläggarnas bedömningar. Migrationsverket
            har över lag klarat denna svåra situation bra, men det finns flera
            tecken på allvarliga brister. Varje asylärende innebär enorma
            konsekvenser för den sökande. Därför är det mycket viktigt att
            prövningen sker korrekt och rättssäkert.
          </p>
          <p xml:id="i-XENy2DYcHnZmYwwNRJhdVf">
            Migrationsverkets utredningar har fått kritik för bristande kvalitet,
            i myndighetens interna granskningar. Rörelsen #vistårinteut har
            i en rapport från 2017 sammanställt en rad exempel på hur rättssäkerheten
            brister i asylprövningen för ensamkommande barn och unga. Flera
            asylrättsjurister vittnar även om brister i asylprocessen. Tillsammans
            tecknar dessa uppgifter en allvarlig och oroande bild som kräver
            åtgärder. I detta avsnitt lyfter vi en rad brister när det gäller
            rättssäkerheten i asylprövningen. Vänsterpartiet menar att en
            utredning bör tillsättas för att stärka rättssäkerheten genom
            hela asylprocessen. Regeringen bör tillsätta en utredning för
            att noggrant se över rättssäkerheten genom hela asylprocessen.
            Detta bör riksdagen ställa sig bakom och ge regeringen till känna.
          </p>
          <head xml:id="i-AeXmfP9o9KFXBX6u8RwBQn" type="h2">
            6.1 Asylprocessen – brister i prövningen och långa handläggningstider
          </head>
          <p xml:id="i-Sm1iZ1LT7D4ZEKF3DeyatQ">
            I EU:s asylprocedurdirektiv anges att handläggare ska ha de kunskaper
            och den utbildning som krävs för att utreda asylskäl på ett korrekt
            sätt. Mycket talar för att det finns stora brister i hur Sverige
            efterlever direktivet. Rapporten från #vistårinteut beskriver
            hur asylärenden hanteras med bristande neutralitet. Konsekvensen
            blir att asylskäl som bygger på hot om våld, klanhämnd och tortyr
            eller sexuell läggning, könsidentitet/könsuttryck inte utreds
            tillräckligt. Vänsterpartiet anser att dessa berättelser om asylprocessen
            visar på allvarliga brister i rättssäkerhet. För att komma till
            rätta med detta behövs en översyn av asylprocessen för att se
            till att den följer asylprocedurdirektivet och grundläggande krav
            på rättssäkerhet. Regeringen bör återkomma med förslag om att
            säkerställa att asylprocessen följer EU:s asylprocedurdirektiv
            och grundläggande krav på rättssäkerhet. Detta bör riksdagen ställa
            sig bakom och ge regeringen till känna.
          </p>
          <p xml:id="i-JzE7FF6jcj5pMdj6ZsN6zH">
            De långa handläggningstiderna för asylärenden utgör ett stort
            problem för de asylsökande som tvingas leva med konsekvenserna
            av dem. Samtidigt riskerar den önskan som finns, inte minst från
            politiskt håll, om att korta ned handläggningstiderna att leda
            till sämre kvalitet på besluten som fattas och till sämre rättssäkerhet.
            Regeringen måste säkerställa att ambitionerna att korta ned handläggningstiderna
            inte påverkar rättssäkerheten och kvaliteten i asylutredningarna.
            Detta bör riksdagen ställa sig bakom och ge regeringen till känna.
          </p>
          <head xml:id="i-GBrnxn5Za1Mgoa8owYogRo" type="h2">
            6.2 Tolkar
          </head>
          <p xml:id="i-PqHtfuRrWJxzpb9GufGodW">
            Tolken har en mycket viktig roll i asylprövningen, dels för att
            säkerställa att den sökandes asylskäl och hotbild ska tydliggöras
            i beslutsunderlaget, dels för att sökanden ska förstå de frågor
            handläggaren ställer så att utredningen blir begriplig. Det begränsade
            antalet tolkar som har relevanta kunskaper skapar problem. Handläggningstiderna
            blir orimligt långa och kvaliteten på utredningarna blir lidande.
            Tolkarnas kunskap brister ibland avseende språket de ska tolka
            från och ibland är det svenskan som brister. I vissa fall är det
            kunskaperna om och förståelsen för ärendena de arbetar med som
            är otillräckliga. I en process där det ligger på den sökande att
            bevisa att den har asylskäl drabbar bristerna ofta de sökande.
            Samtidigt ligger ansvaret att säkerställa att den asylsökande
            förstår information som ges och frågor som ställs av handläggaren
            på Migrationsverket, enligt EU:s asylprocedurdirektiv. Det är
            alltså Migrationsverkets ansvar att se till att tolken som används
            har goda kunskaper i svenska, att tolken inte har tolkningsföreträde
            i förhållande till den asylsökande och att handläggare avbryter
            intervjun när det är uppenbart att tolkningen inte fungerar.
          </p>
          <p xml:id="i-3N9q77wZtAn7YYVEugEUn9">
            I rapporten från #vistårinteut lyfts flera exempel på hur bristande
            kunskaper hos tolkar påverkat asylprocesser. Det är bl.a. vanligt
            att sökande blir feltranskriberade vid ankomst till Sverige och
            när de försöker rätta till det blir de anklagade för inkonsekvens
            och lögn. Dessa brister resulterar ofta i att Migrationsverkets
            beslutsfattare anser att beslutsunderlaget är detaljfattigt, osammanhängande
            och inte tillräckligt trovärdigt. Det finns också exempel på hur
            tolkar brister i neutralitet, vilket gör att det blir mycket svårt
            för den sökande att berätta om traumatiska upplevelser som sexuella
            övergrepp eller våld. Det är inte heller ovanligt att tolkar som
            inte kan den sökandes språk tillförordnas. I oktober 2018 avslöjade
            SVT Nyheter att en stor del av tolkuppdragen hos Migrationsverket
            utförs av tolkar som inte är auktoriserade, med konsekvensen att
            tolkar som fullständigt saknar formell kompetens utför uppdragen
            och att myndigheter aldrig kan vara säkra på att informationen
            blir korrekt överförd. Regeringen bör se över regelverket och
            utbildningskraven för tolkar i asylprocesser samt säkerställa
            att bristande kunskaper hos tolkar inte drabbar asylsökande på
            ett orättfärdigt sätt. Detta bör riksdagen ställa sig bakom och
            ge regeringen till känna.
          </p>
          <head xml:id="i-NQXzfqGsy9R4Srer5uFKL3" type="h2">
            6.3 Exkluderingsärenden
          </head>
          <p xml:id="i-KJrps7v2iZqUcQcaXV4U2L">
            Migrationsverket anmäler misstankar mot asylsökande om folkmord,
            krigsbrott och brott mot mänskligheten till polisens krigsbrottskommission.
            Misstankar om andra grova brott i utlandet anmäler verket till
            åklagare. När det finns goda skäl att tro att en person gjort
            sig skyldig till något av dessa brott, eller utgör en fara för
            rikets säkerhet, ska hen inte få uppehållstillstånd av skyddsskäl.
            Dessa ärenden kallas exkluderingsärenden.
          </p>
          <p xml:id="i-Mhqc1TW3BunN692nQtNkUz">
            I dagsläget finns det stora brister i hanteringen av exkluderingsärenden
            när det gäller misstänkta krigsförbrytare. Sedan en tid tillbaka
            har det skett en förskjutning från en alltför tillåtande bedömning
            till en som är alltför hård. Principen om att den sökande ska
            styrka sina asylskäl har sannolikt påverkat hanteringen av exkluderingsärenden
            så att den sökande i praktiken tvingas bevisa att den inte deltagit
            i krigsförbrytelser. Detta trots att det uttryckligen är staten
            som ska ha bevisbördan och måste styrka att den sökande gjort
            sig skyldig till brott. Biträden vittnar om fall där sökande som
            befunnit sig långt ifrån det verkliga ansvaret för ett krigsbrott
            ändå exkluderats. De team med experter på exkluderingsärenden
            som ska följa samtliga dessa utredningar verkar inte fungera som
            avsett. Vänsterpartiet menar att dessa mycket viktiga och allvarliga
            frågor förtjänar extra uppmärksamhet. Den som begått ett krigsbrott
            måste hållas ansvarig för sina handlingar, men det kan aldrig
            vara acceptabelt att neka någon asyl på lösa grunder. Regeringen
            bör återkomma med förslag om hur rättssäkerheten i exkluderingsärenden
            kan stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-9wXFQcjqsi991M8jM6o8r8" type="h2">
            6.4 Stöd från Migrationsverket och biträden
          </head>
          <p xml:id="i-H9wt9gR4kHDAT6TyDmfv18">
            Många biträden är överbelastade med alltför många fall, samtidigt
            som Migrationsverket har sänkt ersättningen till biträden. Sökande
            hänvisas ibland till biträden som saknat kompetens inom sakområdet,
            varit oengagerade och t.o.m. begått tjänstefel. Flera anmälningar
            till Advokatsamfundet och Justitieombudsmannen (JO) har gjorts.
            Asyl- och migrationsrätt är ett komplicerat område som kräver
            kunskap både avseende juridiken, de aktuella länderna och erfarenhet
            av människor i svår ohälsa. Det är också mycket svårt att få byta
            offentligt biträde om man som sökande är missnöjd.
          </p>
          <p xml:id="i-MJwifW3DYJ66BSLfyvL27h">
            Biträden vittnar även om hur Migrationsverket brister i sin information
            till sökande, vilket leder till att ett stort ansvar landar på
            biträdena, vilket påverkar de sökandes möjlighet att få en rättvis
            prövning. Vänsterpartiet menar att högre krav bör kunna ställas
            på biträdena, antingen i form av ett visst antal ärenden de måste
            hantera per år för att förordnas nya klienter eller vissa krav
            på fortbildning. Regeringen bör återkomma med förslag om att införa
            krav när det gäller biträdenas kunskaper. Detta bör riksdagen
            ställa sig bakom och ge regeringen till känna.
          </p>
          <head xml:id="i-5JUCZtjB6iDJd3cLAoyvwr" type="h2">
            6.5 Åldersbedömningar
          </head>
          <p xml:id="i-3sMqyz5FoyQyeg7WpP7cqh">
            Våren 2017 ändrades lagstiftningen kring åldersbedömningar. Vänsterpartiet
            menade att det var ett steg i rätt riktning på flera sätt, men
            att det fortfarande fanns mycket kvar att göra för att förbättra
            åldersbedömningarna. Lagstiftningen trädde i kraft den 1 maj 2017
            och vi kan nu se att det finns stora brister i hur myndigheterna
            hanterar åldersbedömningarna. Flera biträden pekar på hur Migrationsverkets
            handläggare fortsatt gör bedömningarna på mycket lösa grunder
            och utan hänsyn till den bevisning som den sökande lägger fram.
          </p>
          <p xml:id="i-EfFUjWRQnBckZ1phu3NhiL">
            I rapporten om bristande rättssäkerhet från #vistårinteut beskrivs
            flera fall där felaktiga transkriberingar lett till att sökande
            fått fel ålder och hur Migrationsverket inte ändrat åldern när
            felet väl uppdagats. I ett fall fick en sökande sin ålder uppskriven
            efter att personal på ett boende sett en bild på personen i en
            bil och därför dragit slutsatsen att personen måste vara över
            18 år. Efter att personalen meddelat detta till Migrationsverket
            skrev myndigheten upp den sökandes ålder. Ett annat uppseendeväckande
            exempel handlar om ett syskonpar som anlände till Sverige 2015.
            De uppger exakta födelsedagar vid asylansökan, en 1998, en 2000.
            De lämnar skoldokument, läkarintyg, foton på syskonen under uppväxten
            m.m. Migrationsverket slår efter utredningen fast att de är födda
            1997 respektive 1998 och har en åldersskillnad på sju månader.
            Båda får avslag.
          </p>
          <p xml:id="i-KVEJ9bVthKNxd7v5PnDSQy">
            Under 2017 fick Rättsmedicinalverket (RMV) i uppdrag att genomföra
            medicinska åldersbedömningar och Socialstyrelsen fick i uppdrag
            att granska olika metoder. Åldersbedömningarna görs genom undersökningar
            av knäleder och visdomständer. Om någon av undersökningarna pekar
            på att individen är över 18 bedöms hen som så. Dessa metoder har
            mötts av omfattande kritik från rättsläkare, statistiker och andra
            experter. Bland annat för att metoderna är osäkra i sig, men också
            för att RMV underskattat felmarginalerna i dem. En studie av Chalmersprofessor
            Petter Mostad visar att en tredjedel av de pojkar som genomgått
            åldersbedömningar kan ha felklassats som vuxna. En annan studie
            visar att knälederna mognar mycket tidigare än vad som tidigare
            antagits. Detta har lett till att många felaktigt bedömts som
            vuxna. Trots kritiken har både RMV, Socialstyrelsen och Migrationsverket
            i stora drag stått fast vid metoden och tolkningarna av resultaten.
            Myndigheternas agerande förtjänar kritik, men det yttersta ansvaret
            vilar hos regeringen som inte velat agera när de uppenbara bristerna
            påtalats. Istället uppger anställda på de berörda myndigheterna
            att de upplevt ett starkt politiskt tryck på dem att fortsätta
            använda de bristande metoderna. Ett citat från RMV:s avdelningschef
            Elias Palm, som är metodansvarig för medicinska åldersbedömningar,
            säger det mesta om den politiska debatten och trycket från regeringen.
            I SvD (2017-12-13) säger han: ”Om man läser vårt regeringsuppdrag
            så framgår det att vi förväntas bidra till att vuxna inte placeras
            med barn på svenska boenden för barn. Och att resurser avsedda
            för barn inte ska gå till vuxna. På grund av det har vi inte kunnat
            göra ett metodval utifrån att ett barn absolut aldrig ska felbedömas
            som vuxet. Hade man haft den ingången så hade vi säkert gjort
            ett annat metodval.” Det är mycket anmärkningsvärt att regeringen
            ger uppdrag som får dessa konsekvenser, och än mer anmärkningsvärt
            att den inte reagerar och ändrar uppdraget när konsekvenserna
            påtalas.
          </p>
          <p xml:id="i-VDQT52Udy4aNQexeD2xPbh">
            Vänsterpartiet är mycket kritiskt till hur åldersbedömningar
            i samband med asylprocesser genomförs. Åldern har stor betydelse
            för möjligheten att få asyl. Det är därför av mycket stor vikt
            att dessa bedömningar görs på ett korrekt och rättssäkert sätt.
            Regeringen bör ändra uppdraget till RMV så att det tydligt framgår
            att inget barn får riskera att bedömas som vuxet och därmed fråntas
            sina barnrättigheter. Detta bör riksdagen ställa sig bakom och
            ge regeringen till känna.
          </p>
          <p xml:id="i-TzmrwnobNefnjFPLnWUjqc">
            Vänsterpartiets politik gällande åldersbedömningar utvecklas
            i motionen Med anledning av proposition 2016/17:121 Åldersbedömning
            tidigare i asylprocessen (2016/17:3636).
          </p>
          <head xml:id="i-8DE2nswjN4eWdDQ1Q7g7ZU" type="h2">
            6.6 Rätten till biträde
          </head>
          <p xml:id="i-J1SnsV68KuuMt6UStkAu66">
            Enligt 18 kap. 1 § i utlänningslagen har asylsökande rätt till
            offentligt biträde om det inte måste antas att behov av biträde
            saknas. Paragrafen har tolkats av Migrationsverket som att asylsökande
            med bifallspresumtion inte ska ha rätt till biträde under asylprocessen.
            Det har i praktiken inneburit att syrier inte har rätt till biträde,
            eftersom de p.g.a. situationen i landet väntas få bifall på en
            asylansökan. Med tanke på de stora osäkerheter som den tillfälliga
            lagen om begränsade möjligheter att få uppehållstillstånd i Sverige
            innebär bör rätten till biträde utvidgas till att även omfatta
            denna grupp. Inte minst i ljuset av den stora betydelse skyddsgrunden
            har för den asylsökandes framtid och möjlighet att återförenas
            med sin familj samt vetskapen om hur få syrier som beviljas flyktingstatus.
            Att ge asylsökande som antas få uppehållstillstånd som alternativt
            skyddsbehövande rätt till biträde skulle till viss del kunna lindra
            den bristande rättssäkerhet som lagen innebär. Mot denna bakgrund
            bör regeringen utreda möjligheten att stärka rätten till biträde
            för asylsökande som väntas få uppehållstillstånd som alternativt
            skyddsbehövande. Detta bör riksdagen ställa sig bakom och ge regeringen
            till känna.
          </p>
          <head xml:id="i-3CnwEBSJbgjWSkxjT62HPa" type="h1">
            7 EU:s flyktingpolitik
          </head>
          <p xml:id="i-AAPQ3UcNT3C4FjQpBnPkT2">
            EU:s flyktingpolitik påverkar och styr i stor utsträckning den
            svenska flyktingpolitiken. Det beror dels på att EU-lagstiftning
            i vissa fall är tvingande, dels på att den fria rörligheten inom
            unionen har drivit fram ett starkare fokus på unionens yttre gränser
            och bevakningen av dem. Detta är en utveckling som Vänsterpartiet
            är mycket kritiskt mot. Vänsterpartiet har varit kritiskt mot
            harmoniseringen av EU:s flyktingpolitik sedan den inleddes i och
            med antagandet av Amsterdamfördraget. I dag kan vi tydligt se
            resultatet av harmoniseringen. EU har byggt murarna runt ”Fästning
            Europa” allt högre i stället för att genom mellanstatligt samarbete
            ta ansvar för de flyktingar som söker skydd undan förföljelse.
            Sverige har medverkat till att sätta Genèvekonventionen ur spel,
            t.ex. genom transportörsansvaret och genom att acceptera att asylansökningar
            från EU-medborgare ska anses uppenbart ogrundade. Systemet med
            minimiregler har inneburit en harmonisering nedåt i riktning mot
            den sämsta tillåtna nivån på rättssäkerhet och behandling. Dublinförordningen
            gör att de EU-länder som flyktingar först kommer till tvingats
            ta ett mycket stort ansvar för människor på flykt. Många flyktingar
            har fastnat i Grekland och Italien. Omfördelningen av asylsökande
            från dessa länder har inte fungerat.
          </p>
          <p xml:id="i-HsUsnZNt3G4fZLufjTjkiX">
            Som svar på att ett stort antal människor sökte sig till Europa
            under 2015 producerade EU-kommissionen flera lagförslag under
            våren och sommaren 2016 med det huvudsakliga syftet att försämra
            möjligheterna för flyktingar att ta sig till Europa. En uppdatering
            av Dublinförordningen, en omarbetning av förordningen om Eurodac
            och en ny förordning om Europeiska unionens byrå för asylfrågor
            har lagts fram. Dessutom har förslag på förordningar om vidarebosättning,
            asylförfarande och normer för internationellt skydd samt ett direktiv
            om mottagande tagits fram. I de lagförslag som kommissionen producerade
            under 2016 uttrycks ambitionen att motverka asylshopping och sekundära
            förflyttningar. Att kommissionen använder ett sådant språk för
            att beskriva situationen för människor på flykt är en tydlig del
            av avhumaniseringen av asylsökande som i sin tur är en del av
            normaliseringen av rasismen i Europa.
          </p>
          <p xml:id="i-5GyA2FoP5bR5d4YGTKoKUb">
            Försöken med att ta fram ny lagstiftning på området har gått
            långsamt och på flera områden kört fast, mycket p.g.a. att länder
            som Ungern och Polen vill gå ännu längre i den restriktiva migrationspolitiken.
            I takt med att lagstiftningsvägen ser alltmer stängd ut har EU
            fokuserat mer och mer på att göra det svårare att ta sig till
            Europa. Resan över Medelhavet har gjorts ännu svårare och farligare,
            räddningsbåtar har tvingats bort och flyktingar förs nu tillbaka
            till krigets och kaosets Libyen. EU har slutit avtal med en rad
            länder för att de ska hindra människor från att fly. Bland länderna
            finns grova människorättskränkare. Löften om bistånd och handelsavtal
            använts för att få dem att samarbeta.
          </p>
          <p xml:id="i-HuWqG9K2PwZN2vcS1bfKbZ">
            EU:s flyktingpolitik är i stort behov av reformer, men i stället
            för de förslag som kommissionen nu lägger fram bör EU fokusera
            på lagliga vägar till Europa. Att öka de lagliga vägarna skulle
            både göra resan mycket säkrare och billigare för de människor
            som tvingas fly, samtidigt som migrationen skulle bli mycket mer
            ordnad. Vänsterpartiets förslag på hur lagliga vägar till Europa
            skulle kunna garanteras presenteras längre fram i denna motion.
            Sverige bör inom EU verka för en flyktingpolitik som värnar asylrätten
            och grundläggande mänskliga rättigheter. Detta bör riksdagen ställa
            sig bakom och ge regeringen till känna.
          </p>
          <p xml:id="i-AuMDynxkXcfG9nSuAri5MC">
            I en tid då delar av EU bromsar alla möjligheter till framsteg
            inom migrationspolitiken menar Vänsterpartiet att Sverige bör
            söka samarbete med de stater som faktiskt vill gå vidare med en
            mer human politik. Ett sådant samarbete kan innebära att vissa
            stater går vidare med lagstiftning som möjliggör för en mer human
            politik på egen hand. De senaste åren har den svenska regeringen
            snarare gömt sig bakom vissa staters ovilja. Därför har det ofta
            varit svårt att förstå vad regeringen Löfven faktiskt velat göra
            inom migrationsområdet och vilken politik man har drivit. Sverige
            bör inom EU söka samarbete med de stater som vill ha en mer välkomnande
            och human migrationspolitik och driva detta samarbete kraftfullt.
            Detta bör riksdagen ställa sig bakom och ge regeringen till känna.
          </p>
          <head xml:id="i-FzV9hG5wRDbNfeYa18h1QP" type="h2">
            7.1 Vidarebosättningsförordning
          </head>
          <p xml:id="i-8YCUD56grmaegknnU2sUTh">
            Av de lagförslag EU-kommissionen lagt fram på migrationsområdet
            finns ett som syftar till att förbättra möjligheten för människor
            på flykt att få asyl i Europa, nämligen den vidarebosättningsförordning
            som förhandlats i EU-parlamentet under ledning av Vänsterpartiets
            EU-parlamentariker Malin Björk. Fler möjligheter till vidarebosättning
            vore ett mycket bra steg mot fler lagliga vägar till Europa. Det
            finns dock kritik mot att systemet riskerar att underminera UNHCR:s
            arbete med vidarebosättning genom att göra det till ett verktyg
            för att uppnå andra policymål och utrikespolitiska intressen.
            EU-kommissionen har också velat använda systemet för att få till
            stånd liknande avtal som det mellan EU och Turkiet. Vänsterpartiet
            anser att förordningen bör säkerställa att EU täcker minst 25
            procent av UNHCR:s globala vidarebosättningsbehov per år och att
            förordningen på inga sätt får användas för att förhandla fram
            avtal med syfte att stoppa människor på flykt från att komma till
            Europa, inklusive genom s.k. humanitarian admission programmes.
          </p>
          <p xml:id="i-TVT3tPWL5AGXHMKdCpX4on">
            Även detta förslag har fastnat i lagstiftningsprocessen, vilket
            är mycket olyckligt. Sverige bör inom EU verka för att vidarebosättningsförordningen
            drivs igenom och att den inte används för att sluta avtal liknande
            det mellan EU och Turkiet eller s.k. humanitarian admission programmes.
            Detta bör riksdagen ställa sig bakom och ge regeringen till känna.
          </p>
          <head xml:id="i-7aLFgVR26HGi7QfAtpSFPG" type="h2">
            7.2 Avtal för att stoppa människor på flykt
          </head>
          <p xml:id="i-LBMnK1XC1k3rxRrBBaBCfj">
            I mars 2016 ingick EU ett avtal med Turkiet om hur de människor
            som flyr via Turkiet och tar sig till Grekland ska hanteras. Från
            den 20 mars 2016 skulle de få möjlighet att söka asyl, men endast
            i Grekland. De som inte söker asyl skickas tillbaka till Turkiet,
            så även de som får avslag på sin ansökan eller saknar id-handlingar.
            För varje syrier som sänds tillbaka till Turkiet ska en annan
            syrier föras vidare till ett EU-land. Flyktingar av övriga nationaliteter
            förs inte vidare till EU, enligt avtalet.
          </p>
          <p xml:id="i-9BMULiXXgA5bLVsKhq6Mtp">
            Uppgörelsen skulle även innebära att turkiska medborgare ska
            undantas från EU:s visumkrav samt en nystart för Turkiets ansökan
            om EU-medlemskap. Dessutom ska EU bidra ekonomiskt till mottagandet
            av flyktingar i Turkiet.
          </p>
          <p xml:id="i-Xufb7SBgMR4JLJn1UyyMK5">
            Turkiet är inget säkert tredjeland. Man ger inte flyktingstatus
            åt icke-europeiska flyktingar och flera rapporter vittnar om undermåliga
            asylprocesser samt att man skickat tillbaka flyktingar till krigets
            Syrien och andra länder. Det har även kommit rapporter om att
            turkiska gränsvakter beskjutit syrier som försökt ta sig in i
            landet. Gränsen mellan Turkiet och Syrien är i dag i praktiken
            stängd och Turkiet har byggt en lång mur längs den. Som konsekvens
            av att vägen mellan Turkiet och Grekland har stängts har allt
            fler människor på flykt tvingats göra den ännu längre och farligare
            resan mellan Libyen och Italien. Det är nu farligare än någonsin
            tidigare att fly över Medelhavet.
          </p>
          <p xml:id="i-HJfBnpxdpZHbbJ15TXN24n">
            Vänsterpartiet är starkt kritiskt till uppgörelsen mellan EU
            och Turkiet. Vi menar att den innebär ett avsteg från asylrätten
            och legitimerar president Erdoğans kamp mot grundläggande fri-
            och rättigheter och övergrepp på den kurdiska befolkningen. Regeringen
            bör verka för att avtalet mellan EU och Turkiet sägs upp. Detta
            bör riksdagen ställa sig bakom och ge regeringen till känna.
          </p>
          <p xml:id="i-6nhYXueseVtTEPEpY1JVro">
            När vägen mellan Turkiet och Grekland nu är stängd har Libyen
            blivit det främsta avreselandet för människor på flykt från Afrika
            och delar av Mellanöstern till Europa. Det beror till stor del
            på det rådande kaoset och bristen på kontroll över landets gränser.
            EU har fokuserat sitt engagemang i Libyen på att stoppa flyktingar
            från att ta sig in i Europa, trots att det innebär att de fastnar
            i det krigshärjade landet. Situationen för de flyktingar som befinner
            sig i Libyen är fruktansvärd. Flera rapporter, bl.a. från FN och
            Human Rights Watch, vittnar om flyktingar som säljs som slavar,
            trafficking, sexuella övergrepp och tortyr. Samtidigt betalar
            EU den libyska kustbevakningen för att stoppa båtar med flyktingar
            trots att FN-rapporter beskriver hur denna vid upprepade tillfällen
            har skjutit mot, skjutit sönder och sänkt flyktingbåtar. Flyktingar
            som omhändertas av den libyska kustbevakningen förs tillbaka till
            Libyens migrationshäkten där de intagna utsätts för tortyr, svält
            och våldtäkter samt säljs som slavar. I juni 2018 införde FN individuella
            sanktioner mot sex libyska smugglare. Bland dem finns minst en
            tidigare milisledare som nu leder en regional kustbevakningsenhet
            i det krigshärjade landet. Samma kustbevakning som alltså får
            stöd av EU. Två av dem har varit direkt inblandade i avtalen som
            slutits med Italien om att stoppa människor från att ta sig över
            Medelhavet.
          </p>
          <p xml:id="i-AdYYkbLCiSibQkJyNwPxt6">
            Trots situationen i Libyen och vetskapen om de övergrepp som
            sker fortsätter EU:s stöd till landets s.k. kustbevakning. Det
            är uppenbart att mänskliga rättigheter väger lätt mot ambitionerna
            att stoppa flyktingar från att komma till Europa. Det är dessutom
            uppenbart att den förda politiken leder till att landet destabiliseras
            ytterligare. Regeringen bör verka för att EU slutar finansiera
            den libyska kustbevakningen och att relationer med Libyen bygger
            på full respekt för asylrätten och mänskliga rättigheter. Detta
            bör riksdagen ställa sig bakom och ge regeringen till känna.
          </p>
          <p xml:id="i-GAyNKJrwJFzMEeHAYqCCb3">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakuering och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-QbjD5PSdeAj9fzS42ZdkWH">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårsperiod. Afghanistan är
            ett av världens fattigaste länder och de är därmed så pass beroende
            av utländskt bistånd att regeringen hade svårt att stå emot pressen
            från EU. Afghanistan kan på inget sätt beskrivas som ett säkert
            land och utvecklingsutmaningarna är enorma. Den afghanska flyktingministern
            har vid flera tillfällen vädjat till EU att inte deportera människor
            till landet. Att Sverige genom EU:s avtal har tecknat ett bilateralt
            återtagandeavtal med Afghanistan är direkt skamligt.
          </p>
          <p xml:id="i-AqvCpxwx4M5KEGcFRx7gSF">
            Kommissionen har också föreslagit en blandning av främjande och
            tvingande åtgärder för att få andra stater, framför allt i Afrika,
            att hindra migranter från att ta sig mot Europa. Det är uppenbart
            att EU använder sin politiska och ekonomiska makt för att begränsa
            asylrätten och människors rätt att röra sig. Genom att samarbeta
            med stater där människorättskränkningar är vanligt förekommande,
            t.ex. Sudan, Egypten och Libyen, för att stoppa människor på flykt
            finns uppenbara risker för att EU bidrar till grova kränkningar
            av mänskliga rättigheter. Sverige bör som enskilt land såväl som
            inom EU och FN motverka alla beslut som innebär att asylrätten
            och flyktingars mänskliga rättigheter kränks. Detta bör riksdagen
            ställa sig bakom och ge regeringen till känna.
          </p>
          <head xml:id="i-4VwYBxAximxBpCWFm6xyWg" type="h2">
            7.3 Lesbos
          </head>
          <p xml:id="i-8NmBLnxX6L7yvgNorQv8VW">
            EU:s migrationspolitik har också skapat vad flera hjälporganisationer
            kallar för en humanitär katastrof på europeisk mark. På ön Lesbos
            trängs omkring 8 000 människor i lägret Moria, som egentligen
            bara har plats för 3 000. Organisationen Refugee Rights Europe
            beskriver i en rapport från augusti 2018 att avtalet mellan EU
            och Turkiet har bidragit till den svåra situationen i Moria. Rapporten
            baseras delvis på 311 djupintervjuer med boende i lägret. Rapporten
            beskriver hur situationen har förvärrats snabbt och nu är nära
            bristningspunkten. Tillgången till mat och vatten är begränsad
            och kvaliteten så undermålig att invånarna blivit sjuka. De bristande
            sanitära förhållandena riskerar att leda till att sjukdomar sprids,
            fysiska och psykiska åkommor är vanligt förekommande i lägret
            och tillgången till behandling mycket bristfällig. Våld mot lägrets
            invånare är vanligt förekommande. Nära hälften av de intervjuade
            har utsatts för våld från polisen, och bråk mellan de boende hör
            till vardagen. Nära en fjärdedel har placerats i förvar vid något
            tillfälle. En siffra som är ännu högre bland barn. Organisationen
            International Rescue Committee uppger att 30 procent av de som
            besöker deras hjälpcenter på ön försökt ta livet av sig.
          </p>
          <p xml:id="i-UKybjEmkTnEa8Q3dJxrqAh">
            Att Moria fortfarande är överbefolkat, tre år efter att antalet
            asylsökande ökade kraftigt i Europa och EU:s medlemsstater lovade
            att vidarebosätta flyktingar från lägret, är inte mindre än en
            skam för unionen. Moria har kommit att fungera som ett avskräckande
            exempel för de som överväger att göra resan från Turkiet till
            Grekland trots EU:s avtal med Turkiet. Vänsterpartiet menar att
            Sverige måste stå upp för flyktingars mänskliga rättigheter och
            vidta alla åtgärder för att säkerställa en värdig tillvaro för
            människorna i Moria. Regeringen bör verka för att invånarna i
            Moria vidarebosätts inom EU och att förhållandena i lägret förbättras
            kraftigt under tiden. Detta bör riksdagen ställa sig bakom och
            ge regeringen till känna.
          </p>
          <head xml:id="i-Y1yRuWJPas7ZZZ4bcBrHTw" type="h2">
            7.4 EU:s gränsbevakning
          </head>
          <p xml:id="i-WeBc9VgCka5fY8Uvfesy6P">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som bl.a.
            organiserar patrullering och övervakning av den afrikanska västkusten
            och centrala Medelhavet. Den allt hårdare bevakningen av gränserna
            har lett till att fler väljer längre och farligare vägar. Tusentals
            människor har omkommit under flykten till Europa.
          </p>
          <p xml:id="i-CzWFaaWBpGDpCN6XRfN3Qo">
            Frontex mandat har i allt väsentligt varit inriktat på att skydda
            EU:s gränser och saknat en explicit mekanism för att tillförsäkra
            skydd för asylsökande eller andra utsatta grupper. Frontex har
            därför haft ödesdigra effekter för EU:s politik för mottagande
            av flyktingar och andra skyddsbehövande.
          </p>
          <p xml:id="i-LgDaKZhBbcqSL58RUP3b4q">
            2016 antogs en ny förordning om europeiskt gräns- och kustbevakningssystem.
            Förordningen innebär delvis att Frontex ersätts av den europeiska
            gräns- och kustbevakningsbyrån, som har långt större befogenheter,
            mer resurser samt tre gånger så stor personalstyrka som Frontex.
            Den europeiska gräns- och kustbevakningsbyrån ska sättas in när
            ett EU-land utsätts för ett stort migrationstryck eller annan
            påfrestning. Om det finns kvalificerad majoritet bland medlemsländerna
            att låta den europeiska gräns- och kustbevakningsbyrån gå in i
            ett EU-land och landet inte samtycker, har medlemsländerna rätt
            att stänga sina inre gränser mot landet. Detta innebär att gräns-
            och kustbevakningsbyrån också kommer att kunna gå in i EU-länder
            om övriga länder anser att återvändandet av flyktingar inte fungerar
            tillräckligt bra. Den europeiska gräns- och kustbevakningsbyrån
            kommer också att finnas på plats i tredjeland, exempelvis i Turkiet,
            för att hjälpa landet att stänga sina gränser.
          </p>
          <p xml:id="i-TQxhCaXzuYEFDgWECeGNj3">
            Nyligen aviserade EU-kommissionen att den vill bygga Europas
            murar ännu högre genom att satsa över 1 miljard euro på att skydda
            EU:s gränser. Bland annat vill den öka Europeiska gräns- och kustbevakningsbyråns
            styrka från dagens ca 1 500 till 10 000 gränspoliser.
          </p>
          <p xml:id="i-3e3ndgmAMuuGk9P4AEB7vK">
            Vänsterpartiet är djupt kritiskt till utvecklingen av den europeiska
            gräns- och kustbevakningen, att EU bygger ännu högre murar, militariserar
            och externaliserar gränserna. Som konsekvens kommer EU snart att
            ha en överstatlig gränspolis som finns till för att stoppa människor
            från att ta sig till Europa, för att rädda den inre rörligheten.
            Detta sker på bekostnad av att människor som flyr från krig och
            konflikt inte kan ta sig hit. Regeringen bör verka för att den
            europeiska gräns- och kustbevakningsbyrån avvecklas. Detta bör
            riksdagen ställa sig bakom och ge regeringen till känna.
          </p>
          <p xml:id="i-UQHQ5Lvhjr4fAJv3wppTm1">
            Fram till att den europeiska gräns- och kustbevakningsbyrån är
            avvecklad bör regeringen skyndsamt verka för att inriktningen
            av dess verksamhet ändras på ett djupgående sätt så att både asylrätten
            och skyldigheten att bistå skeppsbrutna respekteras. Detta bör
            riksdagen ställa sig bakom och ge regeringen till känna.
          </p>
          <p xml:id="i-Borde1K5ztjXjVmUMbC8Lm">
            EU har också arbetat aktivt för att tvinga bort civilsamhällets
            räddningsbåtar från Medelhavet och säkerställa att den libyska
            kustbevakningen ska kunna arbeta ostört och se till att inga flyktingar
            når europeisk mark. Räddningsbåten Aquarius, som drivs av Läkare
            Utan Gränser och SOS Méditerranée, fick nyligen sin flagg indragen
            av Panama, efter ekonomiska påtryckningar från Italien. Flera
            skepp har också bärgats och både i Italien och på Malta pågår
            rättsfall mot frivilliga som jobbat ombord på frivilligbåtar för
            att de fört migranter som de har räddat till Europa i stället
            för att överlämna dem till den libyska kustbevakningen. Aquarius
            har räddat 29 523 liv sedan insatsen påbörjades för tre år sedan.
            Sedan dess har EU och Italien genomfört en rad åtgärder som försvårat
            och blockerat hjälporganisationers arbete. I takt med att antalet
            hjälporganisationer på Medelhavet sinat, har rutten blivit allt
            farligare. De som försöker ta sig över Medelhavet i dag löper
            tre gånger större risk att drunkna än 2015. UNHCR:s statistik
            visar att var artonde person som försöker ta sig över Medelhavet
            dör och att fler än 1 600 liv krävts hittills i år. Antalet dödsfall
            är sannolikt ännu högre, eftersom många människor bara försvinner
            utan att upptäckas eller registreras.
          </p>
          <p xml:id="i-PinhGZYtZ9pqycgWmqozK">
            Vänsterpartiet är starkt kritiskt till hur EU agerar för att
            stoppa räddningsinsatserna på Medelhavet och anser att Sverige
            bör motarbeta utvecklingen. Regeringen bör verka för att EU slutar
            hindra räddningsinsatser på Medelhavet. Detta bör riksdagen ställa
            sig bakom och ge regeringen till känna.
          </p>
          <head xml:id="i-GTpaMvzbFJ6HUqkj87gAjP" type="h1">
            8 Lagliga vägar till Europa
          </head>
          <p xml:id="i-EfnX3p8HTmdhfEdqQZtCjb">
            Konflikter, förtryck och oroshärdar i Europas närområde resulterar
            i att människor söker sig till Europa för ett liv i säkerhet och
            trygghet. I stället för att välkomna de människor som söker vårt
            skydd har Sverige och EU tagit flera steg för att göra det svårare
            för människor på flykt att komma till kontinenten. Resultaten
            av EU:s politik syns på Medelhavets botten, i de överfulla grekiska
            lägren, på gränsen mellan Turkiet och Syrien, där turkiska gränsvakter
            skjuter ned syriska flyktingbarn, samt i övergreppen som sker
            i flyktingförvaren i Libyen. Det är så flykten slutar när alternativen
            står mellan att stanna kvar i kriget och förtrycket eller att
            ta sig förbi EU:s hinder och murar. Därför behövs lagliga vägar
            in i Europa, för att människor på flykt ska kunna få en trygg
            och säker resa till ett nytt liv i trygghet på världens rikaste
            och mest välmående kontinent.
          </p>
          <p xml:id="i-YSt9Hu99udoY3HFUbfg9iB">
            I januari 2016 tillsatte regeringen Utredningen om lagliga asylvägar.
            Vänsterpartiet välkomnar att utredningen tillsattes; behovet av
            fler lagliga vägar är uppenbart. När utredningens förslag presenterades
            i december 2017 var de dock inte så långtgående som vi hade hoppats.
            Utredningens viktigaste slutsats är att det finns stöd i EU-fördragen
            för en EU-rättsakt om inresetillstånd för asyländamål, det som
            brukar kallas asylvisum. Utredningen föreslår därför att EU-kommissionen
            bör undersöka om det är möjligt att presentera ett förslag på
            en sådan rättsakt. Att regeringen inte har tagit några tydliga
            initiativ utifrån utredningens förslag är beklagligt, men inte
            oväntat. Våra förslag för att skapa fler lagliga vägar till Sverige
            och Europa presenteras nedan.
          </p>
          <head xml:id="i-YND6CtwvF8TgfcG6yhgPAm" type="h2">
            8.1 Avskaffa visumkrav
          </head>
          <p xml:id="i-3gdP9FxqGibtCgmN9AgF2u">
            Visumkrav riktade mot länder där det pågår krig eller omfattande
            kränkningar av mänskliga rättigheter är en viktig del av EU:s
            politik för att stänga flyktingar och andra skyddsbehövande ute.
            Detta är ett allvarligt hot mot asylrätten. Regeringen bör därför
            inom EU verka för att korta ner listan över visumpliktiga länder
            och för att visumkrav inte ska användas för att stänga ute flyktingar.
            Detta bör riksdagen ställa sig bakom och ge regeringen till känna.
          </p>
          <head xml:id="i-BnKvVRhQvvBUkzWiSY2bSX" type="h2">
            8.2 Inför asylvisum
          </head>
          <p xml:id="i-7TFGynZngJZ5F2YGpZyE5P">
            I dag går det inte att söka asyl i Sverige från utlandet. Ett
            exempel som belyst detta är de tolkar som arbetat för den svenska
            styrkan i Afghanistan och som sökt asyl i Sverige. De fick avslag
            på sina ansökningar eftersom de inte befann sig i Sverige. För
            att ta sig till Sverige och Europa för att söka asyl tvingas de
            flesta betala betydande summor till människosmugglare och utsätta
            sig för stora faror.
          </p>
          <p xml:id="i-2wGwPvCGaB2tnJxjy4vx4X">
            Ett förslag på laglig väg till Sverige och Europa som Vänsterpartiet
            länge drivit är asylvisum. Tanken är att beskickningar i hemlandet
            eller i tredjeland kan utfärda visum för den som vill komma till
            Sverige eller annat EU-land i syfte att söka asyl. Det finns dock
            flera praktiska problem med asylvisum. Avsaknad av en svensk beskickning
            i vissa länder är ett problem som delvis skulle kunna åtgärdas
            genom ett samarbete med andra länders ambassader, exempelvis våra
            nordiska grannländers. Ett sådant samarbete skulle också kunna
            omfatta möjligheterna att ansöka om familjeåterförening – ett
            annat problem för hanteringen av ärendena på beskickningarna.
          </p>
          <p xml:id="i-VzGnYxJ95mfaFLMzLTy7vQ">
            Frågan har utretts i Utredningen om lagliga asylvägar som också
            föreslår att EU-kommissionen bör lägga fram ett förslag som möjliggör
            för asylvisum. EU-parlamentets utskott för medborgerliga fri-
            och rättigheter röstade nyligen för ett förslag om asylvisum efter
            säkerhetsprövning. Frågan ska behandlas i hela EU-parlamentet
            i november. Om det röstas igenom går det vidare till EU-kommissionen.
          </p>
          <p xml:id="i-8KXbzGoELiat2WMisqyx8V">
            Vänsterpartiet menar att utfärdande av asylvisum, som komplement
            till det traditionella sättet att söka asyl, bör ses som en viktig
            möjlighet att skapa lagliga vägar att söka skydd undan förföljelse.
            Regeringen bör verka för att EU möjliggör införande av asylvisum.
            Detta bör riksdagen ställa sig bakom och ge regeringen till känna.
          </p>
          <head xml:id="i-RQF24NCe4xKHugFYDJhBQT" type="h2">
            8.3 Avskaffa flygbolagens transportörsansvar
          </head>
          <p xml:id="i-BmCFYe3HXmQYn5ENKT38ar">
            Transportörsansvaret innebär att exempelvis flygbolag är skyldiga
            att betala återresan och eventuellt uppehälle för en person som
            saknar pass eller tillstånd, och som kommit till destinationslandet
            med hjälp av flygbolaget. Brott mot den lagstiftningen kan dessutom
            straffas med böter för flygbolaget. Artikel 26 i Schengenkonventionen
            och direktiv 2001/51/EG innebär ett transportörsansvar vid alla
            resor till Schengenområdet. Genom transportörsansvaret tvingas
            flygbolagen att vägra transportera alla personer som saknar giltiga
            identitetshandlingar och/eller visum, i de fall det krävs för
            inresa, eftersom de får stå för alla kostnader i de fall deras
            passagerare ansöker om asyl och får avslag. I praktiken hindrar
            transportörsansvaret således asylsökande från att ta sig in till
            Schengenområdet med t.ex. flyg. Konsekvensen av transportörsansvaret
            är att flyktingar tvingas vända sig till smugglare med sjöovärdiga
            båtar för resa över Medelhavet, med livet som insats. Regeringen
            bör inom EU verka för att transportörsansvaret avskaffas. Detta
            bör riksdagen ställa sig bakom och ge regeringen till känna.
          </p>
          <head xml:id="i-QKjmmiQi1oxTtXVmk2XBnx" type="h2">
            8.4 Öka antalet kvotflyktingar
          </head>
          <p xml:id="i-TYDRDMYxmb7GhqC2JBFBAY">
            Kvotflyktingar är flyktingar som via FN:s flyktingorgan UNHCR
            får vidarebosätta sig i något av de 26 länder i världen som tar
            emot kvotflyktingar, varav Sverige är ett. Flyktingarna väljs
            ut av UNHCR och varje land väljer självt hur många det vill ta
            emot. Kvotflyktingar bedöms vara särskilt utsatta för förföljelse
            p.g.a. ras, nationalitet eller annan utsatt samhällsgrupp och
            flygs ofta direkt från krisområdenas närhet till vidarebosättningslandet.
            Kvotflyktingar är den enda grupp som får permanent uppehållstillstånd
            enligt den tillfälliga lagen och är en av få lagliga vägar till
            Sverige. Tidigare tog Sverige emot mellan 1 700 och 1 900 kvotflyktingar
            varje år. Regeringen ökade antalet kvotflyktingar som Sverige
            tar emot under 2017 till 3 400, och fr.o.m. 2018 tar vi emot 5
            000 per år. Detta välkomnar Vänsterpartiet, men menar samtidigt
            att Sverige kan göra mer. För att bestämma antalet kvotflyktingar
            Sverige ska ta emot krävs dock en gedigen analys och dialog med
            UNHCR.
          </p>
          <head xml:id="i-YapYNDdE75BBhZmfKm3VuX" type="h1">
            9 Utvidga rätten till familjeåterförening
          </head>
          <p xml:id="i-8VPxjYpG9sqgt3AJvgTLTT">
            En av få lagliga vägar till Sverige går genom familjeåterförening.
            Genom lagen om tillfälliga begränsningar av möjligheten att få
            uppehållstillstånd i Sverige har den vägen begränsats avsevärt.
            Om fler familjer på flykt skulle tillåtas att återförenas, skulle
            det innebära att många människor slapp ta den livsfarliga vägen
            över Medelhavet. Att få bo ihop med sin familj är en mänsklig
            rättighet som har starkt skydd i internationella konventioner.
            Vänsterpartiet vill se en utvidgning av rätten till familjeåterförening.
          </p>
          <head xml:id="i-41QA7rSREhJbVWVscXXXUf" type="h2">
            9.1 Familjeåterförening i praktiken
          </head>
          <p xml:id="i-9Z7dQ8aa6m3jMCcpURCPok">
            Principen om familjens enhet fastslogs första gången 1948 i FN:s
            allmänna förklaring om mänskliga rättigheter. Att familjen har
            rätt till samhällets och statens skydd har sedan dess fastslagits
            i flera konventioner om mänskliga rättigheter. Enligt FN:s konvention
            om barnets rättigheter ska ett barns ansökan om familjeåterförening
            behandlas på ett positivt, humant och snabbt sätt; dessutom ska
            barnets bästa komma i främsta rummet vid alla åtgärder som rör
            barnet. Detta har införlivats i EU:s familjeåterföreningsdirektiv
            (2003/86/EG) som Sverige har implementerat i sin lagstiftning.
          </p>
          <p xml:id="i-AMYE7X8wFweQ4HuyJ2DGga">
            Inskränkningarna i rätten till familjeåterförening i lagen om
            tillfälliga begränsningar av möjligheten att få uppehållstillstånd
            i Sverige får mycket stora konsekvenser för människor på flykt,
            asylsökande och nyanlända. Endast de som beviljas asyl som flyktingar
            får denna rätt enligt lagen. Sverige är mest restriktivt i EU
            när det gäller beviljande av asyl som flykting. Endast 16 procent
            av syrierna, 55 procent av irakierna och 48 procent av afghanerna
            som fick uppehållstillstånd i Sverige 2017 fick flyktingstatus.
            EU-snittet är långt högre. Lagändringen innebär alltså omfattande
            inskränkningar i rätten till familjeåterförening.
          </p>
          <p xml:id="i-161jfBK6aHPTsbgdMCDaFQ">
            Sedan tidigare finns stora brister i hur denna rättighet efterlevs.
            För att få rätt att återförenas med en familjemedlem som har fått
            uppehållstillstånd i Sverige måste den som är kvar i sitt hemland
            intervjuas vid en svensk ambassad. Den svenska ambassaden i Damaskus
            har sedan den 29 mars 2012 reducerad verksamhet och viserings-
            och migrationsfrågor hanteras av ambassaderna i grannländerna.
            Samtliga grannländer vars beskickningar hanterar familjeåterförening
            för syrier nekar också syrier inträde eller begränsar möjligheten
            kraftigt. Under 2017 gjorde regeringen det möjligt för syrier
            att ansöka om familjeåterförening i Sudan. Eftersom Sudan är det
            enda alternativet för syrier att söka om familjeåterförening är
            väntetiden lång, nästan två år, för att få en tid på ambassaden
            i Khartoum. Regeringen har tidigare sagt att den ska utreda frågan
            att möjliggöra för syrier att ansöka om familjeåterförening på
            ambassaden i Libanon, dit de kan få visum för intervju. Utredningen
            har dock dragit ut på tiden. Vänsterpartiet har lyft frågan vid
            flera tillfällen och menar att det är orimligt att den har tagit
            så lång tid att hantera och att regeringen inte prioriterar frågan
            högre. Att ge syrier möjlighet att ansöka om familjeåterförening
            vid ambassader i ytterligare andra länder de kan ta sig till,
            som Libanon, eller att göra ansökan helt elektronisk är två sätt
            att säkerställa att rätten till familjeåterförening respekteras.
            Dessa alternativ och ytterligare sätt bör undersökas. Regeringen
            bör återkomma med förslag på hur rätten till familjeåterförening
            kan stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-PfJoU4L3K37S34sc4pKmQM" type="h2">
            9.2 Ta bort 18-årsgränsen för familjeåterförening
          </head>
          <p xml:id="i-KbKaNApGLDo6XUZjYo53G">
            Utlänningslagen innehåller en 18-årsregel som innebär att uppehållstillstånd
            p.g.a. familjeanknytning mellan föräldrar och barn endast beviljas
            om barnet är under 18 år. Vänsterpartiet anser att denna bestämmelse
            är onödigt snäv. Om en person i familjen (begreppet familj avser
            i gällande lagstiftning en kärnfamilj bestående av föräldrar och
            barn (biologiska eller adopterade) har skyddsbehov är det sannolikt
            att samma sak gäller även för övriga familjen. För de flesta av
            oss är relationen mellan föräldrar och barn livslång, och det
            är orimligt att kräva att den ska avslutas just för att barnet
            hunnit fylla 18 år. I en situation där det som nu finns mycket
            få lagliga vägar för att få skydd i EU ger en vidgning av denna
            bestämmelse dessutom möjlighet att ge fler människor skydd utan
            att de ska behöva riskera livet. Regeringen bör återkomma till
            riksdagen med förslag om ett borttagande av 18-årsregeln i utlänningslagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-8wHvUxwt7AMbvfyALGJgaQ" type="h2">
            9.3 Återinför sista-länken-bestämmelsen
          </head>
          <p xml:id="i-2FRzapKWK6PVPLim9cwjWA">
            Tidigare fanns en s.k. sista-länken-bestämmelse i utlänningslagen
            som innebar att om en enda familjemedlem var kvar i hemlandet
            kunde denne beviljas uppehållstillstånd för att komma till Sverige
            och leva med den övriga familjen här. När bestämmelsen togs bort
            stängdes dörren för många av dessa människor. Det finns åtskilliga
            exempel på kvarvarande, åldriga föräldrar som har separerats från
            sina vuxna barn p.g.a. att den typen av familjeåterförening har
            omöjliggjorts. Vänsterpartiet anser att sista-länken-bestämmelsen
            måste återinföras. Regeringen bör återkomma till riksdagen med
            förslag om ett återinförande av sista-länken-bestämmelsen i utlänningslagen.
            Detta bör riksdagen ställa sig bakom och ge regeringen till känna.
          </p>
          <head xml:id="i-C9r9SFRUUJg9yKybdrxbLn" type="h2">
            9.4 Ändra femårsregeln för kärleksinvandring
          </head>
          <p xml:id="i-7f1m2RAfhSUd2tZmxCbnfi">
            Debatten om den s.k. tvåårsregeln för kärleksinvandring har pågått
            under en lång tid. Att utlandsfödda kvinnor, som misshandlats
            av sina män under den tvååriga prövotiden för permanent uppehållstillstånd,
            blivit utvisade från Sverige om de brutit upp från förhållandet
            har upprört många. Denna rättstillämpning har alltför länge tillåtits
            få oacceptabla konsekvenser, t.ex. att många kvinnor sett sig
            tvingade att stanna kvar i förhållanden trots misshandel från
            mannens sida eftersom en utvisning till hemlandet skulle kunna
            medföra ännu värre konsekvenser för dem. Den starka kritiken,
            bl.a. i riksdagsmotioner från Vänsterpartiet, ledde till att den
            dåvarande regeringen i januari 2000 lade fram en proposition för
            riksdagen. Tyvärr begränsade propositionen skyddet för kvinnan
            till fall där det varit fråga om våld eller handlingar som inneburit
            allvarlig kränkning.
          </p>
          <p xml:id="i-PR2qmj81Y5csTJyEBY4Uue">
            Vänsterpartiet påpekade i en reservation till utskottsbetänkandet
            att formuleringen kunde få till följd att visst våld och kränkning
            kunde komma att accepteras och att myndigheterna medgavs ett för
            stort tolkningsutrymme. Det är nu alldeles uppenbart, vilket bl.a.
            visats genom rapporter från Riksorganisationen för kvinnojourer
            och tjejjourer i Sverige (Roks) både 2009 och 2010, att detta
            försök att genom en lagändring rätta till den stötande rättstillämpningen
            har misslyckats fullständigt.
          </p>
          <p xml:id="i-LA6xqcR78B4nXRwkZvmArU">
            I juni 2012 publicerades utredningsbetänkandet Kvinnor och barn
            i rättens gränsland, SOU 2012:45. I betänkandet riktas förödande
            kritik mot den gällande lagstiftningen, dess tillämpning och konsekvenser
            för offren. De krav på förändringar av utlänningslagen för att
            skydda utsatta kvinnor och barn som Vänsterpartiet drivit i många
            år får ett starkt stöd av utredningen.
          </p>
          <p xml:id="i-G3UVL9pCCVww5Wqkg2NgQL">
            Den tillfälliga lagen om begränsade möjligheter att få uppehållstillstånd
            i Sverige innebär stora steg i helt fel riktning. Relationen måste
            numera bestå under fem års tid, utan undantag, för att den som
            anlänt genom anhöriginvandring ska kunna få förlängt uppehållstillstånd.
            Det innebär alltså att en person som misshandlas av sin partner
            kan stå inför valet att skickas tillbaka till det land hen flytt
            från, eller leva med misshandeln tills de fem åren har passerat.
            Det är en obegriplig ordning, som Vänsterpartiet ifrågasätter
            skarpt. Det finns inte heller någon motivering för den i propositionen.
            Att en regering som kallar sig feministisk drivit en politik med
            dessa konsekvenser är oförsvarbart. Regeringen bör återkomma med
            förslag på förändringar i bestämmelserna om anhöriginvandring
            i syfte att värna utsatta kvinnors situation, både i den tillfälliga
            lagen och i utlänningslagen. Detta bör riksdagen ställa sig bakom
            och ge regeringen till känna.
          </p>
          <head xml:id="i-S5kZ9YkQHLnwvQgaU6uYMS" type="h2">
            9.5 Familjeåterförening för barn
          </head>
          <p xml:id="i-HuCXovSkzr5KvZwzj7h44Q">
            Enligt nuvarande lagstiftning förlorar barn som beviljats asyl
            i Sverige rätten till familjeåterförening när de blir svenska
            medborgare. Vänsterpartiet ifrågasätter starkt denna ordning.
            Det är inte rimligt att svenska medborgare ska behandlas sämre
            an andra i detta avseende. Regeringen bör återkomma med förslag
            på lagändring avseende rätten till familjeåterförening så att
            barn behåller rätten till familjeåterförening när de blivit svenska
            medborgare. Detta bör riksdagen ställa sig bakom och ge regeringen
            till känna.
          </p>
          <head xml:id="i-W5df6SQVCtdUSMyMnH3o3t" type="h1">
            10 Hbtq-personers rättigheter i asylprocessen
          </head>
          <p xml:id="i-5VUSeQYM6zCmv4PbcFVsjo">
            Införandet av den tillfälliga lagen har även haft stor inverkan
            på hbtq-flyktingars möjlighet att få uppehållstillstånd, bl.a.
            till följd av att skyddsgrunden alternativt skyddsbehövande tagits
            bort. RFSL menar att antalet avslag och avvisningar av hbtq-flyktingar
            har ökat sedan lagen trädde i kraft, även till länder där hbtq-personer
            förföljs och riskerar tortyr. Vidare beskriver de en asylprocess
            som brister när det gäller hbtq-personer. De måste bl.a. svara
            på kränkande frågor, formulerade utifrån västerländskt stereotypa
            och heteronormativa föreställningar om hbtq-personer, för att
            göra sin hbtq-identitet trovärdig. Enligt utlänningslagen 4 kap.
            1 § räknas den som känner välgrundad fruktan för förföljelse p.g.a.
            kön eller sexuell läggning som flykting. Trots detta är det vanligt
            att hbtq-personer som riskerar att bli förföljda om de återvänder
            till sitt hemland får avslag på sin asylansökan. Migrationsöverdomstolen
            har inte heller tagit upp tillräckligt många fall där den asylsökande
            angett förföljelser p.g.a. kön eller sexuell läggning som asylskäl
            för att det ska ha hunnit utformas någon rättspraxis på området.
            Även när det kommer till förföljelse p.g.a. könsuttryck och könsidentitet
            är rättsläget osäkert.
          </p>
          <p xml:id="i-LEoMwjtcTFNHSkaUJE9yaq">
            En konsekvens av denna brist på praxis är att migrationsmyndigheterna
            kan fortsätta att utvisa hbtq-personer till länder som exempelvis
            Iran. Eftersom det är klarlagt att människor avrättas p.g.a. sin
            sexuella läggning i Iran bör asylsökande homosexuella och bisexuella
            iraniers fruktan anses välgrundad så länge paragrafen om dödsstraff
            och kroppsbestraffning finns kvar i den iranska strafflagen. Detsamma
            gäller alla andra länder som avrättar och bestraffar homosexuella
            och bisexuella p.g.a. deras sexuella läggning samt transpersoner
            p.g.a. deras könsidentitet och könsuttryck. Tillämpningen av utlänningslagen
            avviker i praktiken från riksdagens intentioner med lagen. För
            att komma till rätta med det här vill Vänsterpartiet att lagstiftningen
            förtydligas.
          </p>
          <p xml:id="i-9r5QmgmsoNSNVxMra7DLwB">
            År 2012 presenterade RFSL rapporten Asylprövningen vid flyktingskap
            på grund av sexuell läggning - En analys av riskprövningen och
            möjligheten till skydd i hemlandet, där det konstateras att förarbetena
            till utlänningslagen innehåller motstridiga formuleringar gällande
            asyl p.g.a. sexuell läggning om den sökande dolt sin sexuella
            läggning i ursprungslandet. I förarbetena framgår att det kan
            ha betydelse för riskprövningen om någon i hemlandet har dolt
            sin sexuella läggning och därigenom minskat förföljelserisken.
            Samtidigt framhålls att ingen ska behöva dölja en så grundläggande
            egenskap som sexuell läggning. Detta leder till motstridiga bedömningar
            och tillämpningar rakt motsatta lagstiftarens intention att sexuell
            läggning är en grundläggande egenskap som ingen ska behöva dölja.
            För att säkerställa att asylsökande hbtq-personer får en rättssäker
            asylprövning kan vi dock inte vänta på att en tydlig praxis etableras.
            Utredningen av utlänningslagen bör inkludera frågan om vad som
            gäller i de fall en person åberopar sexuell läggning som asylskäl
            men har dolt sin läggning i ursprungslandet. Detta bör riksdagen
            ställa sig bakom och ge regeringen till känna.
          </p>
          <p xml:id="i-XLfpCHWMJZho1Jg6Mvv6y8">
            Vänsterpartiet har länge påtalat brister i rättstillämpningen
            hos Migrationsverket avseende hbtq-personer som söker asyl. Regeringen
            gav i augusti 2017 Migrationsverket i uppdrag att stärka den rättsliga
            kvaliteten i asylärenden där sexuell läggning och könsidentitet
            åberopas genom att stärka kompetensen och tillföra ytterligare
            resurser. Satsningen är mycket välkommen och behöver nu följas
            noga för att se om den leder till de förändringar som behövs.
            Enligt asylrättsjurister har den ännu inte fått genomslag.
          </p>
          <p xml:id="i-Hc7KD6RmSJk1G2BL5fQMt1">
            Tolkar och tolkning är ett viktigt inslag i asylprocessen och
            det är därför viktigt att den tolk som anlitas av Migrationsverket
            i förekommande fall har sådan kompetens om hbtq-frågor att tolken
            kan bemöta den asylsökande på ett respektfullt sätt samt behärskar
            hbtq-relevanta ord. Regeringen bör säkerställa att Migrationsverket
            kan erbjuda tolkar med hbtq-kompetens. Detta bör riksdagen ställa
            sig bakom och ge regeringen till känna.
          </p>
          <head xml:id="i-8bVs8C3J2patphnQYA5fPa" type="h1">
            11 Återvändande
          </head>
          <p xml:id="i-TUF4u5oLSCJVeE8kqvho3B">
            Vänsterpartiet anser att beslut om av- och utvisning ska följas.
            Det är en viktig del av rättsordningen. Likaså att beslut fattas
            rättssäkert och på korrekta grunder. Till följd av att många människor
            sökte asyl i Sverige 2015 intensifierade regeringen arbetet för
            att få dem med avslag på asylansökan att lämna landet. I stället
            för att bygga det arbetet på kunskap om vad som fungerar har regeringen
            valt att driva en politik som syftar till att få människor att
            lämna Sverige genom att göra livet här mer outhärdligt än livet
            där. Det är en ogenomtänkt signalpolitik som inte kommer att få
            fler att återvända, utan bara leda till en ökad utsatthet och
            fler som lever i det skuggsamhälle som regeringen sagt sig vilja
            bekämpa.
          </p>
          <p xml:id="i-TVfo5868fKFpjU9jtiFPcs">
            Förändringen av lagen (1994:137) om mottagande av asylsökande
            (LMA), som innebär att den som får avslag på sin asylansökan,
            undantaget barn och barnfamiljer, mister rätten till bistånd och
            boende utgör det tydligaste exemplet på hur regeringens politik
            får förödande effekter. Att dra in biståndet för dem som inte
            följer dessa beslut kan vid en första anblick anses rimligt. Vänsterpartiet
            ifrågasatte dock om lagändringen skulle få de effekter som regeringen
            eftersträvade. Valet mellan att följa ett av- eller utvisningsbeslut
            är valet mellan att återvända till den plats man flytt ifrån eller
            stanna kvar på den plats man flytt till. Även i de fall det saknas
            grund för asyl flyr människor från hemska och osäkra förhållanden.
            Att tro att ett indraget bistånd skulle vara nog för att få dessa
            människor att vilja återvända är naivt. Det finns en hel del dokumenterad
            erfarenhet om vilken typ av återvändandearbete som fungerar, inte
            minst från Svenska Röda Korsets verksamhet. Dessa erfarenheter
            har regeringen konsekvent ignorerat. Vår bedömning var, när förslaget
            lades fram, att förändringen i lagen skulle resultera i att allt
            fler skulle leva som papperslösa i Sverige och att situationen
            för människor som redan var väldigt utsatta skulle bli ännu svårare.
            Vissa kostnader minskar i och med att rätten till bistånd och
            boende försvinner för den aktuella gruppen, men andra kostnader
            ökar eller uppstår till följd av deras utsatta levnadssituation.
            Kostnader som belastar kommuner, ideella organisationer och lokalsamhället.
          </p>
          <p xml:id="i-F9UnGJ7WCduQBi76oJ2Lmg">
            Vi kan nu konstatera att vi hade rätt i vår bedömning. Även om
            lagändringen inte varit i kraft under så lång tid är resultaten
            nedslående och oroväckande. Svenska Röda Korset gjorde en nulägesanalys
            av konsekvenserna av ändringen i LMA i början av 2017 och uppmärksammade
            då en ökad oro och utsatthet bland de personer som berörs av lagändringen
            och konstaterade att allt fler asylsökande med avslag har kontaktat
            dem för att få stöd och hjälp. Omkring 90 procent av de berörda
            som Röda Korset har haft kontakt med har efterfrågat mat. Drygt
            30 procent har uppgivit gravt försämrad hälsa. Det handlar framför
            allt om personer som inte längre har tillgång till för dem nödvändiga
            mediciner för att behandla till exempel cancer, diabetes eller
            tarmsjukdomar. Över 80 procent av de som Röda Korset mött beskriver
            att de mår psykiskt dåligt till följd av den situation de befinner
            sig i.
          </p>
          <p xml:id="i-GivvG89rq5Fr6nfiCX85Dr">
            Rådgivningsbyrån lyfter flera fall där personer avhysts trots
            att de gjort allt de kunnat för att medverka vid avvisning eller
            utvisning. Röda Korsets erfarenheter stärker den bilden. Mer än
            50 procent av de personer Röda Korset mött uppger att de inte
            förstår varför rätten till bistånd har upphört och att något skriftligt
            beslut om att biståndet upphört inte överlämnats. De har inte
            heller fått information om möjligheten att överklaga. I Röda Korsets
            rapport går också att läsa om gravida kvinnor som kastas ut på
            gatan till följd av lagändringen.
          </p>
          <p xml:id="i-Xcd6dgLcKp3sRw2cnuEuzA">
            Röda Korset beskriver också en ökning av antalet personer som
            lever utanför samhällets skyddsnät till följd av lagändringen
            och en ökad risk för att denna grupp exploateras genom utnyttjande
            på arbetsmarknaden, prostitution och droghandel. Det innebär en
            ökad utsatthet för individen och även stora konsekvenser för samhället
            i stort.
          </p>
          <p xml:id="i-RQMhrSmhvSbwX44x1MN69n">
            I juli 2017 hade, enligt uppgifter från Migrationsverket, omkring
            6 000 personer fått besked om att deras rätt till bistånd enligt
            LMA hade upphört. Av dem hade 700 lämnat landet frivilligt. Omkring
            2 000 tros ha gått under jorden. Regeringens ambition att öka
            återvändandet har därmed knappast uppfyllts. Regeringen bör se
            över återvändandearbetet utifrån erfarenheterna från Röda Korsets
            arbete med återvändande. Detta bör riksdagen ställa sig bakom
            och ge regeringen till känna.
          </p>
          <head xml:id="i-Hq4joaFxqgd8vCW8WerEV7" type="h1">
            12 Verkställighetshinder
          </head>
          <p xml:id="i-CAQ4iE43PkePsfZiHePkgR">
            En del av de personer som fått avslag på sin ansökan om asyl
            kan inte återvända. I stället för att hantera detta faktum genom
            att föreslå möjligheter till uppehållstillstånd för dessa människor
            har både Sverige och EU kommit med flera förslag på hur återvändandet
            ska öka genom hårdare tag och svårare levnadsvillkor för gruppen.
            Den uppenbara konsekvensen blir en större grupp papperslösa som
            lever i mycket utsatta situationer.
          </p>
          <p xml:id="i-VaQkDuJv92CfCaw1Vhar4H">
            Varför människor hamnar i denna situation varierar. Dels kan
            det röra sig om statslösa som saknar anvisat mottagarland som
            ser sig vara folkrättsligt förpliktigad att bevilja inresetillstånd.
            Dels kan en stat av politiska skäl vara ovillig att låta en medborgare
            återvända. En persons medborgarskap kan också ha dragits tillbaka
            eller så kan det vara omöjligt att ta sig till det anvisade mottagarlandet
            eller mycket svårt att få inresetillstånd.
          </p>
          <p xml:id="i-DeYdbNSF2vEiRQDUETzbXZ">
            I november 2016 tillsatte regeringen en utredning för att kartlägga
            förekomsten av och rättstillämpningen i ärenden om uppehållstillstånd
            där ett beslut om avvisning eller utvisning inte kan verkställas
            av praktiska skäl utanför den enskildes kontroll. Utredningen
            presenterades i november 2017 och visar att kraven på individen
            att bevisa att det finns praktiska hinder för återvändande är
            orimligt höga. Så är det även i fall där det i stort sett är omöjligt
            att få fram godtagbar dokumentation gällande praktiska hinder.
            Vidare godtar Migrationsverket sällan den dokumentation som lämnas.
            Möjligheterna att få stanna i Sverige p.g.a. praktiska hinder
            efter ett beslut om av- eller utvisning är mycket små, det handlar
            om drygt 10 personer per år.
          </p>
          <p xml:id="i-3razJHMd41Ku5NWkaKTjnz">
            Svensk lagstiftning ger möjlighet att bevilja uppehållstillstånd
            p.g.a. praktiska verkställighetshinder. Trots det befinner sig
            ett antal personer i en situation där avvisnings- eller utvisningsbeslut
            inte går att verkställa men där uppehållstillstånd inte beviljas.
            Utredningen föreslår bl.a. ett förtydligande av lagstiftningen
            så att den vars avvisnings- eller utvisningsbeslut inte kan verkställas
            av skäl som ligger utanför individens kontroll beviljas uppehållstillstånd.
            Den föreslår också att frågan om statslösas rättsliga ställning
            utreds vidare. Tyvärr har regeringen inte tagit något av utredningens
            förslag vidare.
          </p>
          <p xml:id="i-L3gaPkRnBUaX5ago5T42VG">
            Vänsterpartiet menar att det borde ligga i alla länders intresse
            att motverka en lagstiftning, vare sig den är svensk eller EU-rättslig,
            som för med sig att fler människor tvingas leva som papperslösa.
            Trots det får både Sveriges och EU:s politik just de konsekvenserna.
            Vi menar också att det är olyckligt att regeringen inte agerat
            utifrån de konstruktiva förslag som utredningen presenterat, utan
            i stället fortsätter på den inslagna och repressiva vägen. Regeringen
            bör återkomma med förslag utifrån SOU 2017:84 Uppehållstillstånd
            på grund av praktiska verkställighetshinder och preskription.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-V36ygaemG4smGsdUnhNxNf" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-HGPx3rJMDWhd3SrmfAob9U" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-UUhTqYBPc6kyi7NiyNMPvT" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-T7YhF4dYQn8XSLzMw2zhWr" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-K4hBmJuZ9gnY8qqac1NXBz" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-SE7ikF57BkGXunRcm6aPhM" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-FhBNbbBNj8XebhBzNKAg7F" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-Ame7C5GSTMVjkQxepKe7EQ" who="i-WjgeYy5RFWngMB9NwFvFEY">
              Christina Höj Larsen (V)
            </item>
          </list>
        </div>
      </div>
    </body>
  </text>
</TEI>
