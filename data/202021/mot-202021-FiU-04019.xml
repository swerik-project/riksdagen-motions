<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FiU-04019">
  <teiHeader>
    <fileDesc>
      <titleStmt>
        <title>med anledning av prop. 2020/21:100 2021 års ekonomiska vårproposition</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4019 av Nooshi Dadgostar m.fl. (V)</title>
          <idno type="rdwebb">H8024019</idno>
          <rs type="number">4019</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H8024019/text</ref>
          <ref type="dokument_url_html">http://data.riksdagen.se/dokument/H8024019</ref>
          <ref type="dokumentstatus_url_xml">http://data.riksdagen.se/dokumentstatus/H8024019</ref>
          <ref type="docx">http://data.riksdagen.se/fil/15C832C9-290C-4A3A-927A-DA2797531722</ref>
          <ref type="pdf">http://data.riksdagen.se/fil/403B6302-4A58-44A4-B55A-BA55EF2D2EBA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-5R3bSiuXU7SuUTt94TzASf" type="basedOn"/>
        <correspContext corresp="i-5R3bSiuXU7SuUTt94TzASf">
          <ref>Proposition 2020/21:100</ref>
        </correspContext>
        <correspAction xml:id="i-B7zHpZneGJjNpqHJhH8YRe" type="signed"/>
        <correspContext corresp="i-B7zHpZneGJjNpqHJhH8YRe">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction xml:id="i-V8Z35C5pQYZGU9j3fTAdGz" type="submitted">
          <date when="2021-04-28"/>
          <time when="12:57:11"/>
        </correspAction>
        <correspAction xml:id="i-YJhwtjLJBjMYZQJYVJwaD4" type="reviewed">
          <date when="2021-05-03"/>
          <time when="11:33:20"/>
        </correspAction>
        <correspAction xml:id="i-PZASeffuCEyH9Fp9J1FqYM" type="dismissed">
          <date when="2021-05-04"/>
        </correspAction>
        <correspAction xml:id="i-QQQrAij6qnzg5hwPEhg9G3" type="referred">
          <date when="2021-05-05"/>
        </correspAction>
        <correspAction xml:id="i-WcwpRwQ2uEHP5DFoLydaAx" type="assigned">
          <date when="2021-08-06"/>
          <time when="08:39:57"/>
        </correspAction>
        <correspContext corresp="i-WcwpRwQ2uEHP5DFoLydaAx">
          <ref type="assignedTo">Finansutskottet</ref>
        </correspContext>
        <correspAction xml:id="i-WF3WArEGuEz25BRCofDNy2" type="behandlas_i"/>
        <correspContext corresp="i-WF3WArEGuEz25BRCofDNy2">
          <ref type="uppgift">2020/21:FiU20</ref>
          <ref type="ref_dok_id">H801FiU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-5wkVyYx2doKrikMthjfBbS" type="motHeader">
        <div xml:id="i-JprPBcM9Jiy97Wasm4XSEC" type="motTitle">
          Motion till riksdagen 2020/21:4019 av Nooshi Dadgostar m.fl.
          (V) med anledning av prop. 2020/21:100 2021 års ekonomiska vårproposition
        </div>
      </div>
      <div xml:id="i-QgaMfZahyVVLuN7YMX2wBV" type="motBody">
        <div xml:id="i-Fn6M8UqNwcgdeb27nxMiNj" type="motSummary">
          <head xml:id="i-86iWNCwHgPTmR4aCLau7g4">
            1 Sammanfattning
          </head>
          <p xml:id="i-TQynSbeQqyHyHARASbJvYt">
            Coronapandemin har inneburit en drastisk och omvälvande förändring
            av tillvaron för de allra flesta människor. Hur länge coronaviruset
            kommer att fortsätta att utgöra ett hot mot liv och hälsa är i
            dagsläget svårt att veta. För närvarande pågår dock vaccinationer
            mot covid-19, vilket gör att det ändå går att skönja ljuset i
            tunneln.
          </p>
          <p xml:id="i-SdqT3dCHXC4F7iJpqRyBPa">
            Coronakrisen har visat hur skör samhällets motståndskraft är
            på många områden. År av skattesänkningar har dränerat välfärden
            på resurser. Krisen har visat att när vi gör saker tillsammans
            står vi starkare än när vi gör saker var och en för sig. Besparingar
            och privatiseringar har lett till en underdimensionerad sjukvård
            och äldreomsorg, med brist på såväl personal som utrustning och
            skyddskläder. Inom hemtjänsten har privatisering­arna resulterat
            i låg bemanning, många timvikarier och hög personalomsättning
            – en kombination som under coronakrisen fått förödande effekter.
            Vi ser också hur krisen har blottlagt det svenska klassamhället.
            Många tjänstemän och akademiker kan skydda sig från smittan genom
            att jobba hemma, vilket sällan personer med arbetaryrken kan.
            Smittan har också drabbat vissa socialt utsatta områden särskilt
            hårt.
          </p>
          <p xml:id="i-2Eci6smrTuxtkUGsC1hyBr">
            Arbetslösheten ligger för närvarande på 8,8 procent; det är en
            lika hög arbetslöshet som när arbetslösheten toppade efter finanskrisen.
            Prognosen för de närmaste åren är också dyster. Nästa år beräknas
            arbetslösheten falla till 7,9 procent för att sedan ligga konstant
            på 7 procent under 2023 och 2024. Med en arbetslöshet som planar
            ut på 7 procent vid prognosperiodens slut förväntar man sig en
            ekonomisk vårproposition som stakar ut riktlinjer för ett massivt
            åtgärdsprogram för att få fart på ekonomin och pressa ned arbetslösheten.
            Den ekonomiska vårpropositionen och vårändringsbudgeten är dock
            tunna såväl på konkreta förslag för innevarande år som på större
            aviseringar för kom­mande år. Det enda regeringen kommer med är
            ett jobbprogram på 1,8 miljarder kronor. Det är långt ifrån tillräckligt
            i ett läge där den höga arbetslösheten förväntas bestå under lång
            tid. Regeringen borde ta tillfället i akt och sjösätta ett massivt
            investeringsprogram för klimatomställning, energieffektivisering,
            digitalisering, breda kunskapslyft, välfärds­satsningar och utbyggd
            infrastruktur.
          </p>
          <p xml:id="i-YHLDXrJ7i8WzGw36a8BraE">
            Sverige behöver en nystart. Målet för Vänsterpartiet är tydligt:
            Full sysselsättning och jämlikhet ska nås med en lönedriven och
            långsiktigt hållbar tillväxt. Den kommer från starka och trygga
            löntagare samt ett samhälle som är villigt att göra betydande
            och nödvändiga investeringar. Det är hög tid att lämna gårdagens
            ekonomi bakom oss.
          </p>
          <p xml:id="i-QkVzVM5esviwxmXfQVmt4Z">
            I den här motionen presenterar vi också en lång rad förslag för
            innevarande år för att hantera effekterna av pandemin, utöver
            det som regeringen har gjort. Vänsterpartiet står i huvudsak bakom
            de insatser regeringen hittills har presenterat och har även varit
            del­aktigt i att förbättra dem.
          </p>
          <p xml:id="i-DDvrPr5hjYRYJWJfGHx5MC">
            Regeringens åtgärder med anledning av coronakrisen har syftat
            till att dels hantera smittspridningen och hälsoeffekterna av
            viruset, dels motverka de ekonomiska effek­terna när stora delar
            av ekonomin stängs ned. Totalt sett efterfrågar dock Vänsterpartiet
            ett mer balanserat svar på den ekonomiska krisen. Företagen har
            fått stora omfattande stöd, och mer förväntas komma samtidigt
            som sjukvården, äldreomsorgen och Arbets­förmedlingen går på knäna
            på grund av otillräckliga resurser. Krispolitiken får inte bidra
            till ökade klyftor utan bör utformas så att den bidrar till ett
            mer robust och starkare samhälle.
          </p>
          <p xml:id="i-6HeS8Uq9EjMU4WH74PSKWi">
            Coronakrisen har synliggjort bristerna i hälso- och sjukvården
            samt äldreomsorgen. Vänsterpartiet menar att det krävs en omfattande
            upprustning, och som ett första steg föreslår vi i denna motion
            satsningar motsvarande drygt 9 miljarder kronor. Vi vill bl.a.
            få bort de ofrivilligt delade turerna i äldreomsorgen och öka
            bemanningen inom såväl hälso- och sjukvården som äldreomsorgen.
            De som slitit hårt under pandemin inom dessa sektorer bör också
            belönas med extra semesterlön.
          </p>
          <p xml:id="i-JjmkcCChbeVZ3FJRezoyFd">
            Krisen har även blottlagt brister i våra trygghetssystem. Vänsterpartiet
            menar att det behövs långsiktiga reformer för att åtgärda dessa
            brister. Bland annat måste karens­avdraget slopas på riktigt.
            För att möta pandemins mer akuta konsekvenser för de som har minst
            marginaler föreslår vi tillfälliga extra utbetalningar till flera
            grupper samt en statlig hyresfond för att ingen ska behöva vräkas
            till följd av pandemin. Vi vill också öka satsningarna på arbetsmarknadspolitiska
            program för att fler ska kunna komma i arbete när arbetsmarknaden
            tar fart igen.
          </p>
          <p xml:id="i-WLjknv2wAY8WjsboxjT52x">
            Vänsterpartiet föreslår också satsningar på studenter och doktorander
            på över 3 miljarder kronor, bl.a. på en skuldavskrivning för de
            inom högre studier som fått en sämre utbildning till följd av
            pandemin. Vi föreslår också flera satsningar inom kultur- och
            fritidsområdet. Bland annat vill vi avsätta 500 miljoner kronor
            för att stärka möjlig­heterna till fritidsaktiviteter för barn
            och unga.
          </p>
          <p xml:id="i-Mm4s9v3jzij2p9T1WExYAV">
            De omfattande ekonomiska satsningar som gjorts för att möta pandemins
            konse­kvenser har utgjort en möjlighet till omställning i en mer
            klimat- och miljövänlig rikt­ning. Tyvärr har regeringen inte
            tagit vara på den möjligheten. Vänsterpartiet föreslår i denna
            motion omfattande satsningar på över 8 miljarder kronor på järnväg,
            kollektiv­trafik och annan infrastruktur som snabbar på omställningen
            till mer klimatvänliga transporter.
          </p>
          <p xml:id="i-GyhPjPeZ9XTnHEpimvwRpX">
            I motionen presenterar Vänsterpartiet också förslag för ökat
            stöd till lanthandel och gränshandel, till det lokala näringslivet
            och för att skapa fler arbetstillfällen genom stöd till vidareförädlingsprocesser.
          </p>
        </div>
        <div xml:id="i-LqT6QspaLRhUeaZvUEE2bZ" type="TOC">
          <head xml:id="i-J8JMraD2p8kQYGgZ8fbH78">
            2 Innehållsförteckning
          </head>
          <list xml:id="i-XX7XDs2vxeUd7fdzJ9UAyu">
            <item xml:id="i-6g4H2PLZ9yTkyVWPpWst1G" style="indent-level: 1">
              3 Förslag till riksdagsbeslut
            </item>
            <item xml:id="i-Qo3ixJvHmPth7H3oMMrRoe" style="indent-level: 1">
              4 Coronapandemin
            </item>
            <item xml:id="i-MHJNCusVvsKCjUfTrNbaWB" style="indent-level: 1">
              5 Det ekonomiska läget
            </item>
            <item xml:id="i-676UvoU9oY9eKXzq5JrH4u" style="indent-level: 2">
              5.1 Konjunkturläget
            </item>
            <item xml:id="i-VMH9zPyyTyr1YKfKZVNQnA" style="indent-level: 2">
              5.2 Utvecklingen på arbetsmarknaden
            </item>
            <item xml:id="i-VwruSuxMvetSfeYEX9nZXK" style="indent-level: 2">
              5.3 Ökad ojämlikhet
            </item>
            <item xml:id="i-vinDvMSZ2P691V3UXJBWR" style="indent-level: 1">
              6 Vänsterpartiets syn på regeringens ekonomiska politik
            </item>
            <item xml:id="i-TQCW9fNYvUNmMFjQzHokon" style="indent-level: 1">
              7 Vänsterpartiets riktlinjer för den ekonomiska politiken
            </item>
            <item xml:id="i-3fXtZrD9ufeD9PBWwP8i23" style="indent-level: 2">
              7.1 Ett pågående paradigmskifte
            </item>
            <item xml:id="i-G8mPq79Yke5GKAUzkbg85q" style="indent-level: 2">
              7.2 Finanspolitisk inriktning
            </item>
            <item xml:id="i-82qdXUit6XN7bvTm5K3HV9" style="indent-level: 2">
              7.3 Skattepolitiken
            </item>
            <item xml:id="i-CoingqZ5QACsGvLy9GFqdk" style="indent-level: 2">
              7.4 Medelfristiga mål för arbetsmarknaden
            </item>
            <item xml:id="i-6PHzbi3PWNJh18RaT6nBXm" style="indent-level: 3">
              7.4.1 Arbetslösheten
            </item>
            <item xml:id="i-PTZBK7sBVT2dnpnHQYpAYP" style="indent-level: 3">
              7.4.2 Sysselsättningsgraden
            </item>
            <item xml:id="i-BMt4SQLi3V9EBhrJUwsCHG" style="indent-level: 3">
              7.4.3 Långtidsarbetslösheten
            </item>
            <item xml:id="i-R3QrkCqvb5GHc39RJUKyBP" style="indent-level: 2">
              7.5 Politik för ökad jämlikhet
            </item>
            <item xml:id="i-K6j6YAZg1tzXy3URCeivxe" style="indent-level: 2">
              7.6 Omställning och utbildning
            </item>
            <item xml:id="i-A4MGw1TmuQW7M1bs1c6hks" style="indent-level: 2">
              7.7 Klimatplan/grön omställning
            </item>
            <item xml:id="i-VqF263DwfqQhfx3KxAEfgz" style="indent-level: 2">
              7.8 En välfärd utan vinstintresse
            </item>
            <item xml:id="i-Vc9bTdnG2wtpMK9yEXwzt8" style="indent-level: 2">
              7.9 Ett mer robust samhälle
            </item>
            <item xml:id="i-2vXhhkaC3fCgMNJEbdcQDn" style="indent-level: 2">
              7.10 Bort från marknadsskolan
            </item>
            <item xml:id="i-BdauXLXYTX4JKPzUrBnT1r" style="indent-level: 2">
              7.11 Stärkta sociala försäkringar
            </item>
            <item xml:id="i-7ncaNFaw233uU3oMAabLAi" style="indent-level: 3">
              7.11.1 Ekonomisk trygghet vid sjukdom
            </item>
            <item xml:id="i-FJCaRB1ni5Zqk6tgi7J2nF" style="indent-level: 3">
              7.11.2 Pensioner som går att leva på
            </item>
            <item xml:id="i-14Zk2dEUNxeXkvVBkKpXT3" style="indent-level: 3">
              7.11.3 Ekonomisk trygghet för barnfamiljer
            </item>
            <item xml:id="i-BgeyMSjTeyKicWhwmaEgJQ" style="indent-level: 1">
              8 Vänsterpartiets förslag på budgetåtgärder för innevarande år
            </item>
            <item xml:id="i-RPT2fZKBPYdeACs8tXLN6A" style="indent-level: 2">
              8.1 Äldreomsorg och hälso- och sjukvård
            </item>
            <item xml:id="i-FKgawvraHDdBDfQj2PgxFc" style="indent-level: 3">
              8.1.1 Börja rusta upp äldreomsorgen
            </item>
            <item xml:id="i-N8goCZH9AHW7BLUAdcjb5a" style="indent-level: 3">
              8.1.2 Frivilligt med delade turer – betalt hela dagen
            </item>
            <item xml:id="i-4QSYxsgizavapZHjS997Fr" style="indent-level: 3">
              8.1.3 Bättre arbetsvillkor i hälso- och sjukvården
            </item>
            <item xml:id="i-RuB6yte43qja1MN8CriwWC" style="indent-level: 3">
              8.1.4 Extra semesterlön för anställda inom vården och äldreomsorgen
            </item>
            <item xml:id="i-SzkddquUwa4RyTLCRBbhTs" style="indent-level: 2">
              8.2 Sociala satsningar
            </item>
            <item xml:id="i-9swQuovHbAFnt3AoahH5pk" style="indent-level: 3">
              8.2.1 Kvinnojourerna
            </item>
            <item xml:id="i-Sg4kE5nX8nhsN1Yn2shqSy" style="indent-level: 3">
              8.2.2 Öka socialtjänstens närvaro i skolan
            </item>
            <item xml:id="i-LYooFPQXS6dUpHMWAj1CZj" style="indent-level: 3">
              8.2.3 Fritid för barn och unga
            </item>
            <item xml:id="i-N3wJyw57MDykso98vstEWt" style="indent-level: 3">
              8.2.4 Extra utbetalning till pensionärer, sjuka och arbetslösa
            </item>
            <item xml:id="i-UeDbFfHbaMHMYwvNyJd24E" style="indent-level: 3">
              8.2.5 Extra utbetalning av flerbarnstillägg
            </item>
            <item xml:id="i-FeYEAAjizjHSdccUW9rsqS" style="indent-level: 2">
              8.3 Studenter och doktorander
            </item>
            <item xml:id="i-JfCMXDijUtrBPqp6tQUwNY" style="indent-level: 3">
              8.3.1 Skuldavskrivning för studenter som drabbats av pandemin
            </item>
            <item xml:id="i-PLRzdSwHCChJRv4VWGHDnk" style="indent-level: 3">
              8.3.2 Tillägg till studentkårerna
            </item>
            <item xml:id="i-4gB7CmWmgUh14d8PmcKfT8" style="indent-level: 3">
              8.3.3 Stärk doktorandernas arbetsmiljö
            </item>
            <item xml:id="i-MnBRebTHGJxqZ4Xw6sqgwd" style="indent-level: 2">
              8.4 Skärpta villkor för krisstöden
            </item>
            <item xml:id="i-4rme79RvGuo7CyxrBmupqo" style="indent-level: 2">
              8.5 Investeringsstöd för samhällsfastigheter
            </item>
            <item xml:id="i-Xy7zU8RcR3CXEEUfFgiF8L" style="indent-level: 2">
              8.6 Coronakrisen och internationell solidaritet
            </item>
            <item xml:id="i-XYoUrmuTtwRqJo77Uvjatd" style="indent-level: 2">
              8.7 Coronakrisens påverkan på migrationspolitiken
            </item>
            <item xml:id="i-Cp3i5sGXBAp1RVMx1wgLkJ" style="indent-level: 2">
              8.8 Vaccinationer
            </item>
            <item xml:id="i-NR7m1CEK6P7F7qiWzLGsJG" style="indent-level: 3">
              8.8.1 TBE-vaccin
            </item>
            <item xml:id="i-QQR2b9fUzxCo1KzLRt21TY" style="indent-level: 3">
              8.8.2 Pneumokockvaccin
            </item>
            <item xml:id="i-GPfijTFTdWaAqd3sAi4NKS" style="indent-level: 2">
              8.9 Laga sjukförsäkringen
            </item>
            <item xml:id="i-UfP7kP1tQUWXnBSrepohCd" style="indent-level: 3">
              8.9.1 Höj bostadstillägget i sjuk- och aktivitetsersättningen
            </item>
            <item xml:id="i-KFDPmjsiRGxQSVaU3JR5f6" style="indent-level: 3">
              8.9.2 Pausade bedömningar i sjukförsäkringen
            </item>
            <item xml:id="i-CU93KkACu6KYWDss7BddPZ" style="indent-level: 3">
              8.9.3 Slopat karensavdrag
            </item>
            <item xml:id="i-WhKVGTyhK1Gz1pjSVFsw2N" style="indent-level: 3">
              8.9.4 Starkare skydd för behovsanställda
            </item>
            <item xml:id="i-HhmbuhuJPuTpz7CYrqrnXW" style="indent-level: 2">
              8.10 Arbetsmarknadspolitik
            </item>
            <item xml:id="i-VZRPXhk2PTqszdVauxm4Ww" style="indent-level: 2">
              8.11 Krisstöd till kultur, idrott och fritid
            </item>
            <item xml:id="i-H9LiKQF1yiqEMwgFwCySNY" style="indent-level: 3">
              8.11.1 Krisstöd folkhögskolan
            </item>
            <item xml:id="i-PQPFCV6XYmbZjoYZHKfPkx" style="indent-level: 3">
              8.11.2 Krisstöd friluftslivet
            </item>
            <item xml:id="i-wTSAj2opjyTGsoorg3bbi" style="indent-level: 3">
              8.11.3 Krisstöd idrotten
            </item>
            <item xml:id="i-Gca3mSU8NsWzcCteFB1mg5" style="indent-level: 3">
              8.11.4 Krisstöd kulturen
            </item>
            <item xml:id="i-MBcenWu8LZ9iay1qa8wGaD" style="indent-level: 3">
              8.11.5 Krisstöd föreningslokaler
            </item>
            <item xml:id="i-GCcENK5tY5mrcgPnM5Mt7z" style="indent-level: 3">
              8.11.6 Hemslöjden
            </item>
            <item xml:id="i-3mgmyCGhzCRgcrQx4664oX" style="indent-level: 2">
              8.12 Bostäder och byggande
            </item>
            <item xml:id="i-M4jJvgsqJZ4pzyctGYDE5M" style="indent-level: 3">
              8.12.1 Statlig hyresfond
            </item>
            <item xml:id="i-CFZSuw7FzguV88AasgVCxg" style="indent-level: 3">
              8.12.2 Stimulans för fler hyresrätter nu
            </item>
            <item xml:id="i-KiBVT114cexskbA14Phc7g" style="indent-level: 2">
              8.13 Omställning för klimat och miljö
            </item>
            <item xml:id="i-FZ2rQ42qvZ8FKNYQNPBV3u" style="indent-level: 3">
              8.13.1 Öka takten för utbyggnad av laddinfrastruktur för elbilar
            </item>
            <item xml:id="i-Kcf8qjBGeQ4hMaAY4wHavJ" style="indent-level: 3">
              8.13.2 Verkställ planer för ett fossilfritt Sverige
            </item>
            <item xml:id="i-9p5VyHmCva9G5ZrvHyKEvz" style="indent-level: 3">
              8.13.3 Tidigarelägg investeringar i Inlandsbanan
            </item>
            <item xml:id="i-Jv7rr7raHgBGiQtLeHj1fq" style="indent-level: 3">
              8.13.4 Tidigarelägg järnvägsunderhåll
            </item>
            <item xml:id="i-NQky5Z2R8NVra32qMTtkEd" style="indent-level: 3">
              8.13.5 Anslagsstöd till Sjöfartsverket
            </item>
            <item xml:id="i-KPj2SZRHa9Z3ofPKCMFmi9" style="indent-level: 3">
              8.13.6 Slopad banavgift för tågföretagen under 2021
            </item>
            <item xml:id="i-Rp241RynHucMvSqN7DxKci" style="indent-level: 3">
              8.13.7 Stöd till kollektivtrafiken
            </item>
            <item xml:id="i-H6wSFcAJo4qMvvYKrvPxEu" style="indent-level: 3">
              8.13.8 Utbildningssatsning järnväg
            </item>
            <item xml:id="i-JPHpTjXn5Uw3xmUhBRoT6U" style="indent-level: 3">
              8.13.9 Höjd elbusspremie
            </item>
            <item xml:id="i-Lz6xz8cmDVdTTyhGVbnbfe" style="indent-level: 3">
              8.13.10 Flexibel investeringspott för hållbara godstransportlösningar
            </item>
            <item xml:id="i-F62KsvwG275Qu1ByT4dQ3L" style="indent-level: 3">
              8.13.11 Statlig finansiering av ERTMS-ombordutrustning
            </item>
            <item xml:id="i-39enE4gkJn2755xsg3ewR5" style="indent-level: 3">
              8.13.12 Öka investeringarna i nattågsfordon
            </item>
            <item xml:id="i-AEPmATrcfDsrqJq5AQ64qM" style="indent-level: 3">
              8.13.13 Statligt solcellsstöd
            </item>
            <item xml:id="i-KMHA5dAPzporykpufSp8mM" style="indent-level: 3">
              8.13.14 Coronastöd till taxi
            </item>
            <item xml:id="i-ADniFrdMsEQQc2zqFBVaf6" style="indent-level: 3">
              8.13.15 Skydd av de fjällnära skogarna
            </item>
            <item xml:id="i-9JFiZCjpW2f9toWGrRAqnA" style="indent-level: 2">
              8.14 Satsningar på landsbygden
            </item>
            <item xml:id="i-Uq3VMhcvTfgGucDe8f7UQc" style="indent-level: 3">
              8.14.1 Stöd för bredband till landsbygden och bredbandsutbyggnad
            </item>
            <item xml:id="i-XLzZKmyqTirbgDbYVudE9n" style="indent-level: 3">
              8.14.2 Ge personalen chans att rädda nedläggningshotade företag
            </item>
            <item xml:id="i-TW7YiShzefJ8F3S3XsPP1X" style="indent-level: 3">
              8.14.3 Fler arbetstillfällen genom stöd till vidareförädlingsprocessen
            </item>
            <item xml:id="i-LWaq6G9y5E96mdPdp174EK" style="indent-level: 3">
              8.14.4 Stöd för lanthandeln/gränshandeln
            </item>
            <item xml:id="i-Tv2CkZChbRTQjzvU4BmV62" style="indent-level: 3">
              8.14.5 Stöd till lokalt näringsliv
            </item>
            <item xml:id="i-BZmnu66YSgttjhE65T8vBA" style="indent-level: 1">
              9 Bilaga 1
            </item>
          </list>
        </div>
        <div xml:id="i-GNBNQGw4g1g6vcsj6e2TbZ" type="motProposal" subtype="förslag">
          <head xml:id="i-Q1yzjDZXqzUpiRSEaD35Xh">
            3 Förslag till riksdagsbeslut
          </head>
          <list xml:id="i-XQUQNkj8Uzr5hvmi5Yq2em">
            <item xml:id="i-YPw3qbrZaaGJCDuatk1cbf" sortKey="Yrkande 1">
              Riksdagen godkänner förslaget till riktlinjer för den ekonomiska
              politiken och budgetpolitiken (avsnitt 7–8 i motionen).
            </item>
          </list>
        </div>
        <div xml:id="i-MYiYMWMbHDEuYV3f6cAzKN" type="motContent">
          <head xml:id="i-6sxPoc2r3MUh6e1qUKg3cG" type="h1">
            4 Coronapandemin
          </head>
          <p xml:id="i-JK2pnCRgefyPCk5XYhn9Lr">
            Coronapandemin har inneburit en drastisk och omvälvande förändring
            av tillvaron för de allra flesta människor. Runt om i världen
            har olika insatser gjorts för att förhindra och stoppa virusets
            framfart och spridning, samtidigt som sjukvården kämpar med att
            vårda patienter som blivit svårt sjuka i covid-19. Hur länge coronaviruset
            kommer att fortsätta att utgöra ett hot mot liv och hälsa är i
            dagsläget svårt att veta. För närvarande pågår dock utrullningen
            av coronavaccinerna, vilket gör att det ändå går att skönja ljuset
            i tunneln. Distributionen av de olika vaccinerna är dock mycket
            ojämn. Hittills har ut­vecklingsländerna endast fått en bråkdel
            av de distribuerade vaccinerna. En låg vaccina­tionsgrad i den
            fattiga delen av världen ökar riskerna för att nya mutationer
            av viruset ska utvecklas, med svåra konsekvenser som följd. Även
            i Sverige har vaccinationstakten varierat både regionalt och lokalt
            till följd av bristande organisation. Oförmågan att kompensera
            för ojämlika strukturer har lett till att vaccinationsgraden är
            lägre bland de grupper som drabbats hårdast av pandemin.
          </p>
          <p xml:id="i-E81pZ6916RQQgGdSgZZJU7">
            Olika samhällsmodeller möter kriser på olika sätt. Ett robust
            samhälle med en stark välfärd som garanterar ekonomisk trygghet
            vid sjukdom och arbetslöshet, med en väl­fungerande och välfinansierad
            sjukvård och äldreomsorg, är bättre rustat att möta såväl de direkta
            som de indirekta konsekvenserna av coronavirusets spridning. Sverige
            är bättre rustat än många andra länder. De senaste årtiondenas
            privatiseringar och nedskär­ningar i välfärden samt nedmonteringen
            av trygghetssystemen har dock avsevärt för­sämrat våra förutsättningar
            att hantera kriser och förändringar som pandemier, klimat­påverkan
            eller större flyktingmottagande på ett bra och robust sätt. De
            ekonomiskt utsatta har blivit fler; samtidigt har den ekonomiska
            eliten fått det allt bättre i Sverige. Vi måste få en politik
            som omfördelar och utjämnar inkomstskillnader. Vi vill bygga ett
            starkare samhälle som klarar av att ta hand om sina invånare oavsett
            om krisen är global och drabbar oss alla eller om den är personlig
            och bara drabbar dig.
          </p>
          <head xml:id="i-SRW2KETSYYGQerDbLX8CsA" type="h1">
            5 Det ekonomiska läget
          </head>
          <head xml:id="i-CRvQSrt8G5dgVHXNPnQKRd" type="h2">
            5.1 Konjunkturläget
          </head>
          <p xml:id="i-9vomKPUD678VPhvvtZgiUN">
            När ekonomierna stängde ned i samband med utbrotten av pandemin
            tvärstannade till­växten. I Sverige föll BNP med hela 8 procent
            under det andra kvartalet. Under sommaren minskade smittspridningen
            i snabb takt och ekonomin studsade tillbaka. En andra våg av smittspridningen
            fick tillväxten att sakta in under hösten och vintern. Smittspridningen
            har varit fortsatt hög under inledningen av året men väntas minska
            när vädret blir varmare och allt fler blir vaccinerade.
          </p>
          <p xml:id="i-XStfZgixSmpmHSbRd3ufPw">
            Figur 1 Svensk BNP-tillväxt, 2010–2021 (Q2)
          </p>
          <p xml:id="i-8XUYdjzi7Xx8ejdFjpht57">
            Procentuell förändring, säsongsrensade kvartalsvärden
          </p>
          <p xml:id="i-6ecN8tTfo2ASejiqtDUcA4">
            Källa: Konjunkturinstitutet (Konjunkturläget mars 2021).
          </p>
          <p xml:id="i-Uo3SHKhvuDpVCiT4KXQ6FW">
            Konjunkturbarometern, som mäter stämningsläget i den svenska
            ekonomin, tyder dock på att tillväxten håller på att ta fart igen.
            Men stämningsläget är tudelat. Det är i till­verkningsindustrin
            som optimismen är stor. Där ligger konfidensindikatorn
            <ref xml:id="i-9VQ1gbM5yiugDYoA6eTYwo" target="i-4TeLzWGyJcVN5R6VmMyg3T">
              [1]
            </ref>
            en bra bit över det historiska genomsnittet. Stämningsläget i
            övriga sektorer i näringslivet ligger något under det historiska
            genomsnittet, se tabell 1 nedan. I dagsläget hålls industri­produktionen
            dock tillbaka något på grund av den globala bristen på halvledare
            och containerfrakt, vilket hämmar BNP-tillväxten något under de
            två första kvartalen.
          </p>
          <p xml:id="i-TN8c5q6mq1kJNnorUKdcT5">
            Tabell 1 Indikatorer i Konjunkturbarometern
          </p>
          <p xml:id="i-KFYkevszL1ykTiJrBdRsij">
            Index medelvärde = 100
          </p>
          <table xml:id="i-W62pc5XNKnorbAbTGyHeiQ">
            <row xml:id="i-KyV22uT5siB8vSsT7rUV3p" style="label">
              <cell>
                jan -21
              </cell>
              <cell>
                feb -21
              </cell>
              <cell>
                mar -21
              </cell>
            </row>
            <row xml:id="i-LufMfEd3ZktD7H9VB1XTRo">
              <cell>
                Barometerindikatorn
              </cell>
              <cell>
                100,9
              </cell>
              <cell>
                103,8
              </cell>
              <cell>
                105,3
              </cell>
            </row>
            <row xml:id="i-QJpR9pcWyEgbZ7KkWY7cMm">
              <cell>
                Konfidensindikatorer
              </cell>
            </row>
            <row xml:id="i-HUEs7t5K69JPUaUdtaXpv1">
              <cell>
                Tillverkningsindustrin
              </cell>
              <cell>
                113,8
              </cell>
              <cell>
                114,9
              </cell>
              <cell>
                117,7
              </cell>
            </row>
            <row xml:id="i-E14gVgvfF5oPrHTkFQJ5AZ">
              <cell>
                Bygg och anläggning
              </cell>
              <cell>
                95,1
              </cell>
              <cell>
                95,4
              </cell>
              <cell>
                96,6
              </cell>
            </row>
            <row xml:id="i-5mC5HEh8eyULeT3hCiWmaq">
              <cell>
                Detaljhandeln
              </cell>
              <cell>
                96,5
              </cell>
              <cell>
                99,9
              </cell>
              <cell>
                96,7
              </cell>
            </row>
            <row xml:id="i-Qch4jjXX3HFAEL8K4u5yFu">
              <cell>
                Tjänstesektorn
              </cell>
              <cell>
                90,7
              </cell>
              <cell>
                94,8
              </cell>
              <cell>
                95,4
              </cell>
            </row>
            <row xml:id="i-FEw5qdKybTxU93SDSW6m3L">
              <cell>
                Hushåll
              </cell>
              <cell>
                94,1
              </cell>
              <cell>
                97,1
              </cell>
              <cell>
                97,1
              </cell>
            </row>
          </table>
          <p xml:id="i-TifJZ9AkVnDBCDscWehwpA">
            Källa: Konjunkturinstitutet (Konjunkturbarometern mars 2021).
          </p>
          <p xml:id="i-WU621iy8RAsW5KBHnDPv65">
            Den ekonomiska utvecklingen i omvärlden liknar den svenska och
            följer i mångt och mycket hur smittspridningen utvecklas. Som
            svar på de ekonomiska effekterna av pan­demin har USA bedrivit
            en mycket expansiv finanspolitik. I mars beslutades om ytter­ligare
            finanspolitiska stimulanser, som motsvarar ca 10 procent av BNP.
            Till det ska läggas att det i skrivande stund pågår arbete och
            förhandlingar om ett större infrastruk­turpaket. Förväntningar
            om hög tillväxt och minskad arbetslöshet har bidragit till att
            driva upp de långa marknadsräntorna. Samtidigt har den starka
            industrikonjunkturen pressat upp råvarupriserna, vilket i ett
            senare led kommer att slå på konsumentpriserna. Detta har sammantaget
            lett till en diskussion om inflationen är på väg tillbaka. De
            flesta centralbanker tar än så länge de stigande inflationsimpulserna
            med ro och har inga pla­ner på att strama åt penningpolitiken
            i närtid. Den amerikanska centralbanken Federal Reserve har därtill
            antagit en ny policy som innebär att de siktar på att inflationen
            i genomsnitt ska vara kring 2 procent, och eftersom inflationen
            under lång tid legat en bra bit under 2 procent siktar de nu på
            att låta inflationen överstiga 2 procent innan de på­börjar någon
            större åtstramning av penningpolitiken.
          </p>
          <head xml:id="i-9NGcqskax29kgw5y7oeaV" type="h2">
            5.2 Utvecklingen på arbetsmarknaden
          </head>
          <p xml:id="i-L7fj9fZVFLeYvBk62bNhHh">
            Antalet arbetade timmar rasade förra våren när pandemin slog
            till och många företag tvingades begränsa sin verksamhet. Sysselsättningen
            hölls uppe, bl.a. på grund av att företagen hade möjlighet att
            korttidspermittera sina anställda. Som ett resultat av detta ökade
            antalet timmar mer än sysselsättningen när ekonomin sedan tog
            fart under som­maren (se figur 2 nedan). Antalet arbetade timmar
            väntas öka även under det första kvartalet i år, samtidigt som
            sysselsättningen beräknas falla rejält. Anledningen till att sysselsättningen
            beräknas falla beror dock inte på den underliggande utvecklingen
            utan på att SCB med start i januari har bytt metod för arbetsmarknadsundersökningarna.
            Metodbytet innebär att färre personer räknas som sysselsatta och
            i arbetskraften (den uppmätta arbetslösheten bedöms dock inte
            påverkas i någon större utsträckning av metodbytet).
          </p>
          <p xml:id="i-Db83W2DurY3yk2zTMUZ9Rp">
            Figur 2 Sysselsatta och arbetade timmar
          </p>
          <p xml:id="i-6j2fbhD63qULkGtvrSFZfU">
            Index 2001=100, säsongsrensade kvartalsvärden
          </p>
          <p xml:id="i-CGhhfpat5cLnta6xXkFTxx">
            Källa: Konjunkturinstitutet (Konjunkturläget mars 2021).
          </p>
          <p xml:id="i-WFEBTTMSPa7DDTUTFrjsmU">
            Sammantaget har pandemin slagit hårt mot arbetsmarknaden. Den
            säsongsrensade arbetslösheten ligger för närvarande på 8,8 procent,
            vilket är i paritet med nivåerna under finanskrisen 2008–2009.
            Särskilt allvarligt är det att antalet långtidsarbetslösa har
            ökat med 27 procent på ett år.
            <ref xml:id="i-TWCDjM7SjBgoShXqyrjscP" target="i-TKHZnec7c34U58He8DiDGf">
              [2]
            </ref>
          </p>
          <p xml:id="i-Mi941DkLzXBd5q3uFNHjMU">
            En långsiktig trend på arbetsmarknaden är att en ökande andel
            av de arbetslösa till­hör någon av de grupper som Arbetsförmedlingen
            kallar för ”utsatta” (se figur 3 nedan). Med utsatta grupper avses
            grupper som har en lägre genomsnittlig chans att få arbete.
            <ref xml:id="i-L5RFW1TQDbHbNrwjzUgyE4" target="i-CyvD4mGZzrimrcN4NVbfDC">
              [3]
            </ref>
            När arbetslösheten steg snabbt vid pandemins utbrott sjönk arbetslösheten
            för dessa grupper, mätt som andel av den totala arbetslösheten.
            Den ökade arbetslösheten under pandemin drabbade alltså grupper
            med en förhållandevis stark ställning på arbetsmark­naden i relativt
            stor omfattning. När nu arbetsmarknaden stärks går jobben i första
            hand till de som har en ganska stark ställning på arbetsmarknaden,
            vilket leder till att de ut­satta gruppernas andel av den totala
            arbetslösheten ökar igen. Detta är ett mönster som också gällde
            under 2008–2011 i samband med finanskrisen.
          </p>
          <p xml:id="i-YJHSTk9FKvCKDho8PWGJXY">
            Figur 3 Inskrivna arbetslösa vid Arbetsförmedlingen
          </p>
          <p xml:id="i-Sqw9Nrg7iXW9fEq1BR2Kot">
            Tusental respektive procent, säsongsrensade månadsvärden
          </p>
          <p xml:id="i-8aBLJ3uVECoL8jWm6tb1V7">
            Källa: Konjunkturinstitutet (Konjunkturläget mars 2021).
          </p>
          <head xml:id="i-NfqYsLUuYmjoPoRUyCUwAM" type="h2">
            5.3 Ökad ojämlikhet
          </head>
          <p xml:id="i-8zVDfjg3RscjBdX8PyqRod">
            Den ekonomiska ojämlikheten har ökat i de flesta västländer under
            de senaste 30–40 åren. Sverige är inget undantag, tvärtom. Faktum
            är att Sverige är det OECD-land, jämte Nya Zeeland, där den ekonomiska
            ojämlikheten ökat mest sedan mitten av 1980-talet. En viktig orsak
            till de ökade klyftorna är hur det svenska skattesystemet utveck­lats.
            Sverige har gått från att vara ett av de länder vars skattesystem
            omfördelar mest till att ha det minst omfördelande skattesystemet
            inom EU:s kärnländer.
            <ref xml:id="i-37pVoMcupxS2EXQ6QqKSwb" target="i-mKxFYRJDcJwGxDek6bGnL">
              [4]
            </ref>
            Sverige är ett av få OECD-länder som varken har en förmögenhetsskatt,
            arvs- och gåvoskatt eller en fastighetsskatt som är kopplad till
            bostadens (fulla) värde. Skattekvoten har sänkts från 49,8 procent
            1990 till 42,9 procent 2020, vilket motsvarar ca 330 miljarder
            kronor i minskade skatteinkomster varje år.
          </p>
          <p xml:id="i-SSQNdBMTu6LLijHxDqAyk4">
            En annan central faktor bakom den växande ojämlikheten är kapitalinkomsternas
            utveckling och fördelning. Inkomsterna från kapital har ökat markant
            sedan mitten av 1990-talet och uppgick 2018 till drygt 350 miljarder
            kronor, och eftersom fördelningen av kapitalinkomsterna är mycket
            ojämn har det lett till ökade klyftor.
            <ref xml:id="i-PshyuhYdUAAxAGGnfuzjwB" target="i-2L7V9b5KiG6sCViaaLVvAM">
              [5]
            </ref>
            I figuren nedan visas kapitalinkomsterna per percentil som andel
            av hushållens totala inkomster av kapital. Som framgår av diagrammet
            är kapitalinkomsterna i Sverige starkt koncentre­rade till de
            delar av befolkningen som har de högsta inkomsterna. Av de totala
            kapital­inkomsterna gick 56 procent till den hundradel av befolkningen
            som hade de högsta inkomsterna.
            <ref xml:id="i-PdaKcqJQMSJ8a3VLVbyfvt" target="i-BBUB5pNDPQA8Gt9LryXAS7">
              [6]
            </ref>
            I Konjunkturrådets (SNS) rapport för 2018 görs bedömningen att
            ungefär hälften av de ökade klyftorna sedan 1995 kan härledas
            till kapitalinkomsterna. Kapital­inkomsterna är också ojämnt fördelade
            mellan kvinnor och män, där kvinnors andel av de totala kapitalinkomsterna
            uppgår till ca 30 procent.
            <ref xml:id="i-ACin9b63aq4attLki2gzHX" target="i-BsMwc8yihVK5CsXyHTBCXB">
              [7]
            </ref>
          </p>
          <p xml:id="i-5pTufYF1W9C9enFiPoR6mL">
            Figur 4 Inkomst av kapital per percentil, 2018
          </p>
          <p xml:id="i-MXjmHgLgeZBPXf5qEGqn4a">
            Andel av hushållens totala inkomster från kapital, procent
          </p>
          <p xml:id="i-9vXZgQj1DZpow3dK7CdFrY">
            Källa: SCB (Inkomster och skatter).
          </p>
          <p xml:id="i-NF5EEvD454U6yi1f4ydmWa">
            Inkomstutvecklingen i den nedre delen av inkomstfördelningen
            förklarar också en del av den ökade ojämlikheten. I dessa inkomstskikt
            utgör transfereringarna en större andel av inkomsten än i de högre
            inkomstskikten. Tabellen nedan är från Långtidsutredningen 2019
            och visar förändringen av ersättningen i ett urval av transfereringssystem
            mellan 1995 och 2017 i relation till förändringen i dels prisindex
            (KPI), dels inkomstindex. Ett värde på t.ex. 0,8 i förhållande
            till inkomstindexet visar att ersättningen minskat med 20 procent
            i relation till den allmänna inkomstutvecklingen. Som framgår
            av tabellen har ersättningen i de flesta transfereringssystemen
            utvecklats svagare än inkomstindex. Urholkningen av ersättningssystemen
            har bidragit till de ökade inkomstskillnaderna.
          </p>
          <p xml:id="i-W9buSQxT9WTksugTC4xitE">
            Tabell 2 Förändringen av ersättningen i ett urval av transfereringssystem
          </p>
          <p xml:id="i-DoYi7cgiYq3h27TQkVbCPf">
            1995–2017
          </p>
          <p xml:id="i-4vQLxw9uBcSFoX9szBjU9C">
            Källa: Långtidsutredningen 2019, SOU 2019:65.
          </p>
          <head xml:id="i-GcMCC474n5wX47pc1dvqGd" type="h1">
            6 Vänsterpartiets syn på regeringens ekonomiska politik
          </head>
          <p xml:id="i-Nz2UeMExYz86QdYfYAQDzQ">
            De flesta bedömare är överens om att Sverige var dåligt rustat
            när pandemin bröt ut i början av förra året. Det handlade dels
            om det uppenbara i form av brist på skyddsut­rustning, ventilatorer
            och annan medicinteknik. Men det blev också tydligt att år av
            nedskärningar innebar en underbemannad äldreomsorg, sjukvård och
            hemtjänst med alltför små marginaler för att klara av den ökade
            belastning som pandemin inneburit. När man nu kan börja skönja
            slutet på pandemin borde det vara en självklarhet att bygga ett
            starkare Sverige. Det handlar dels om att rusta upp välfärden,
            dels om en politik för full sysselsättning och klimatomställning.
            För att lyckas med detta kommer det att krävas betydande insatser
            från statens sida i form av mer resurser till välfärden och stora
            investeringar i infrastruktur, energiomställning, miljöteknik,
            bostäder m.m. Samtidigt är de flesta överens om att såväl polisen
            som Försvarsmakten behöver förstärkas.
          </p>
          <p xml:id="i-Qavmr2S4sFFEwNQPrjpDS8">
            I figuren nedan visas utgiftstaket för staten som andel av potentiell
            BNP mellan 2018 och 2024. Regeringen har höjt utgiftstaken för
            2020–2022 av finanspolitiska skäl, som ett resultat av pandemin.
            För 2023 och 2024 är dock utgiftstaken nere på nivåer som understiger
            nivåerna innan pandemin. Detta är oroande och anmärkningsvärt,
            för det innebär i praktiken att det blir omöjligt för regeringen
            att få plats med de resurstillskott till välfärden och de klimatinvesteringar
            som krävs för att bygga ett starkare och mer robust Sverige.
          </p>
          <p xml:id="i-DXxpSXXDvXGkb5KKiSro41">
            Figur 5 Utgiftstaken 2018–2024, procent av potentiell BNP
          </p>
          <p xml:id="i-LHBjvBXJLdZ9wQB1NoiZSu">
            Källa: VP 21 och VP 20.
          </p>
          <p xml:id="i-6v5EuANhPyUcTJoTn3HC5Y">
            Den säsongsrensade arbetslösheten är för närvarande 8,8 procent,
            och regeringens prog­nos för helåret ligger på 8,7 procent. Det
            är en lika hög arbetslöshet som när arbetslös­heten toppade efter
            finanskrisen. Prognosen för de närmaste åren är också dyster.
            Nästa år beräknas arbetslösheten falla till 7,9 procent för att
            sedan ligga konstant på 7 procent under 2023 och 2024. Med en
            arbetslöshet som planar ut på 7 procent vid prognosperio­dens
            slut förväntar man sig en ekonomisk vårproposition som stakar
            ut riktlinjer för ett massivt åtgärdsprogram för att få fart på
            ekonomin och pressa ned arbetslösheten. Den ekonomiska vårpropositionen
            och vårändringsbudgeten är dock tunna såväl på konkreta förslag
            för innevarande år som på större aviseringar för kommande år.
            Det enda reger­ingen kommer med är ett jobbprogram på 1,8 miljarder
            kronor. Det är långt ifrån till­räckligt i ett läge där den höga
            arbetslösheten förväntas bestå under lång tid. Regeringen borde,
            likt Bidenadministrationen, ta tillfället i akt och sjösätta ett
            massivt investerings­program för klimatomställning, energieffektivisering,
            digitalisering, breda kunskapslyft, välfärdssatsningar och utbyggd
            infrastruktur.
          </p>
          <p xml:id="i-TKwwGLD4gTZTYhE3jGLRxQ">
            Den ekonomiska vårpropositionen innehåller en fördelningspolitisk
            redogörelse. Den är en utmärkt beskrivning av hur inkomstfördelningen
            utvecklats i Sverige under de senaste 25 åren. Som vi konstaterade
            i avsnitt 5.3 är Sverige det land inom OECD-området där de ekonomiska
            klyftorna ökat mest. Det finns många mått som beskriver denna
            utveckling. 1995 hade den översta procenten i inkomstfördelningen
            i genomsnitt en inkomst som motsvarade 441 procent av medianinkomsten
            i hela befolkningen. 2019 hade denna andel vuxit till 1 021 procent.
            Det som framför allt drivit på utvecklingen är stigande kapitalvinster
            och utdelningar från fåmansbolag i de översta inkomstskikten.
            Närmare 70 procent av kapitalvinsterna erhålls av den hundradelen
            som har de högsta inkomsterna.
          </p>
          <p xml:id="i-54XBPiBqpaHkXQHPJN4YgR">
            Hur ojämlikheten ser ut och vad som driver den är med andra ord
            ingen okänd mate­ria för regeringen. Regeringen pratar också gärna
            om att den vill minska de ekonomiska klyftorna. Finansministern
            brukar ha ett årligt utspel i Dagens industri om att kapital­skatterna
            borde höjas. Dessvärre stannar det hela vid prat och utspel. Nu
            har en stor del av mandatperioden förlupit, och den i januariavtalet
            utlovade skattereformen som ”ska utjämna dagens växande ekonomiska
            klyftor” lyser fortfarande med sin frånvaro. I stället för en
            skattereform som minskar klyftorna har regeringen med sin politik
            aktivt bidragit till att ojämlikheten ökat ytterligare, bl.a.
            genom att sänka skatten för hög­inkomsttagare.
          </p>
          <p xml:id="i-TsHj6P99dn2y6THC15ax42">
            Sverige behöver en radikal omläggning av den ekonomiska politiken
            – en politik som prioriterar full sysselsättning, klimatomställning
            och ökad jämlikhet framför orätt­färdiga och ineffektiva skattesänkningar.
          </p>
          <head xml:id="i-MxgBtRHstf5E7G6PUZv71z" type="h1">
            7 Vänsterpartiets riktlinjer för den ekonomiska politiken
          </head>
          <head xml:id="i-CaiaoM4VMyuWcYHgb8Cs3Q" type="h2">
            7.1 Ett pågående paradigmskifte
          </head>
          <p xml:id="i-6FSrFFAobok6GiJBsKMA2Z">
            Den ekonomiska nyliberala doktrinen som växte sig stark under
            1970- och 80-talet bygg­de, mycket förenklat, på tre huvudsakliga
            föreställningar. Den första är att när ersättning­en i arbetslöshets-
            och sjukförsäkringen faller så ska viljan att arbeta öka, vilket
            ska leda till att arbetslösheten minskar. Den andra är att när
            de med högst inkomster får en större del av kakan genom skattesänkningar
            så ska det leda till innovationer, ökade investering­ar och hög
            produktivitet. Den tredje är att staten bör agera och reglera
            så lite som möjligt på olika marknader. Efter finanskrisen 2008–2009
            började många av dess tidigare till­skyndare, som t.ex. IMF och
            OECD, att kritisera den nyliberala politiken. I en rapport från
            2014, utgiven av OECD, konstaterade författarna inte bara att
            jämlikhet inte var skadligt för den ekonomiska tillväxten utan
            tvärtom: Jämlikhet gynnar den ekonomiska tillväxten.
            <ref xml:id="i-KRFsd4moE9vdQ9KG4F4UMp" target="i-ACbZCmX9UbGXYaL861bDQr">
              [8]
            </ref>
            Den förda ekonomiska politiken under 2008–2010 innebar också
            en renäs­sans för keynesiansk finanspolitik, dvs. att staten bör
            stimulera efterfrågan i ekonomiska kriser. IMF:s dåvarande chefsekonom
            Oliver Blanchard konstaterade bl.a. att man grovt hade underskattat
            effekterna av finanspolitiska stimulanser.
            <ref xml:id="i-AAtsQ144oPT457QzsveEWn" target="i-7zipmRX5XvJ26VscpiA7Z5">
              [9]
            </ref>
            Innebörden av detta var bl.a. insikten att åtstramningar som
            görs i syfte att minska skuldsättningen ibland kan vara kontraproduktiva.
            <ref xml:id="i-EHGxcBNtTPQHZVukKHQgKz" target="i-Xd1hPJz2cSD6Aont2ovNgS">
              [10]
            </ref>
          </p>
          <p xml:id="i-LM2dMYQtLMvXWbL6TXYzq9">
            I en omtalad och nyligen publicerad studie från London School
            of Economics har forskarna Hope och Limberg analyserat effekterna
            av sänkta skatter på höga inkomster.
            <ref xml:id="i-YTKiv55PUKRAPAGk4ELor6" target="i-4rzz6CduB5sNQpJGeB6CNt">
              [11]
            </ref>
            Studien kommer, föga förvånande, fram till att skattesänkningar
            för de rika ökar den ekonomiska ojämlikheten utan att nämnvärt
            påverka arbetslösheten eller den ekonomiska tillväxten.
          </p>
          <p xml:id="i-B7VgJLeskt46U56NH8VCDB">
            Klimatförändringarna har drivit på paradigmskiftet bort från
            de nyliberala dogmerna. Klimatkrisen är ett gigantiskt marknadsmisslyckande
            som hotar förutsättningarna för mänskligt liv på jorden. Den enorma
            utmaning klimatkrisen innebär kräver att staten måste ta ett större
            ansvar i form av regleringar och investeringar.
          </p>
          <p xml:id="i-ETa5k7VNhjpzqEb1hGLqDB">
            På samma sätt har den pågående pandemin visat hur skör samhällets
            motståndskraft är på många områden. År av skattesänkningar har
            dränerat välfärden på resurser. Krisen har visat att när vi gör
            saker tillsammans står vi starkare än när vi gör saker var och
            en för sig. Nedskärningar och privatiseringar har lett till en
            underdimensionerad sjukvård och äldreomsorg, med brist på såväl
            personal som utrustning och skyddskläder. Den nuvarande chefen
            för IMF konstaterar att pandemin har gjort att vi alla vill gå
            tillbaka till hur ekonomin fungerade före pandemin, men ”vi kan
            inte – vi borde inte – gå till­baka till gårdagens ekonomi med
            långsam produktivitetstillväxt, stor ojämlikhet och en förvärrad
            klimatkris.”
            <ref xml:id="i-UJcxFSVNJ2j3AvYv6jGCqz" target="i-AyYkHGP4VVTb91p8toT572">
              [12]
            </ref>
          </p>
          <p xml:id="i-2kJhcKR2GPdqf81xZ6JNQq">
            Sverige behöver en nystart. Målet för Vänsterpartiet är tydligt:
            Full sysselsättning och jämlikhet ska nås med en lönedriven och
            långsiktigt hållbar tillväxt. Den kommer från starka och trygga
            löntagare samt ett samhälle som är villigt att göra betydande
            och nödvändiga investeringar. Det är hög tid att lämna gårdagens
            ekonomi bakom oss.
          </p>
          <head xml:id="i-HGVKewHG3obXhDFm4mNcPV" type="h2">
            7.2 Finanspolitisk inriktning
          </head>
          <p xml:id="i-NwZW94SkkxxiuB49WgBWzN">
            De ekonomiska konsekvenserna av coronapandemin är stora. Mest
            oroande är utveck­lingen på arbetsmarknaden. Arbetslösheten har
            ökat med ca 90 000 personer sedan starten på pandemin och ligger
            nu på ca 8,8 procent (i säsongsrensade termer), vilket är i paritet
            med de högsta siffrorna under finanskrisen 2008–2009. Stora uppgångar
            i arbetslösheten riskerar att få långsiktiga effekter när personer
            hamnar i långtidsarbets­löshet som är svår att ta sig ur. Dessvärre
            ser vi redan tydliga tecken på en sådan utveck­ling. Antalet personer
            som varit inskrivna som öppet arbetslösa eller sökande i program
            hos Arbetsförmedlingen i mer än sex månader har på ett år ökat
            med ca 27 procent. All politik måste därför nu inriktas på att
            så snabbt som möjligt vända utvecklingen på arbetsmarknaden och
            pressa tillbaka arbetslösheten. Finanspolitiken bör därför vara
            expansiv under flera år framöver. Arbetsförmedlingen måste få
            mer resurser så att den kan erbjuda en fullgod närvaro i hela
            landet och dess möjligheter att anvisa arbetslösa till studier
            inom det reguljära utbildningssystemet – med bibehållen arbetsmarknads­politisk
            ersättning – måste utökas.
          </p>
          <p xml:id="i-9oD7Bd4QXV47iQMesFD3cr">
            Finanspolitiken bör också inriktas på stora offentliga investeringar.
            Det saknas inte arbetsuppgifter. Vi behöver investera i infrastruktur,
            energieffektivisering och ny teknik för att ställa om ekonomin
            så att vi når våra klimatmål. Staten måste ta ett större ansvar
            för att industrin och övriga samhället ska kunna ställa om. Det
            handlar om investeringar och regleringar och att ”göra det lätt
            att göra rätt” för ekonomins olika aktörer.
          </p>
          <p xml:id="i-J4uixrgUSHyLxm5apcivPy">
            Bostadsbristen i storstäderna måste byggas bort och inom välfärden
            finns stora efter­satta behov. Dessa investeringar håller uppe
            efterfrågan samtidigt som de stärker Sveriges långsiktiga tillväxtförutsättningar.
            Genom offentliga investeringar i infrastruktur, exem­pelvis i
            form av ökat banunderhåll och nya järnvägsspår, förbättras näringslivets
            trans­porter samtidigt som miljöpåverkan kan minska. Genom investeringar
            i utbildning och forskning får näringslivet tillgång till kvalificerad
            arbetskraft med rätt utbildning och kan vidareutveckla nya produkter
            och tjänster. Investeringar i nya bostäder bidrar till att skapa
            bättre förutsättningar för folk att flytta dit jobben finns och
            ökar företagens möj­ligheter att rekrytera den kompetens som efterfrågas.
          </p>
          <p xml:id="i-PrbqoAPNKH8Wz3u5w8eN5y">
            Gemensamt finansierade tjänster som utbildning och sjukvård som
            är lika för alla är helt avgörande för ett jämlikt samhälle och
            för att personer från olika ekonomiska och sociala bakgrunder
            ska kunna få någorlunda lika möjligheter till studier och arbete.
            Väl fungerande välfärdstjänster är också avgörande för ett jämställt
            samhälle. Om de gemen­samma omsorgstjänsterna inte byggs ut i
            takt med ökande behov kommer i stället behov­et av oavlönat omsorgsarbete
            att fortsätta öka. All erfarenhet visar att det i praktiken främst
            innebär minskat utrymme för avlönat arbete för kvinnor. Välfärden
            står nu inför stora utmaningar. Pandemin har resulterat i att
            en vårdskuld håller på att byggas upp. Konjunkturinstitutet beräknar
            att kommunsektorn behöver tillföras 40–45 miljarder kronor fram
            till 2024 enbart för att kommuner och regioner ska klara av att
            möta de kostnadsökningar som följer av den demografiska utvecklingen.
            Vänsterpartiet kommer att prioritera resurser till välfärden i
            det fortsatta budgetarbetet. I vår höstbudgetmotion kommer vi
            att ge besked om exakta nivåer för de kommande åren. Vidare står
            kommuner och regioner inför ett mycket stort rekryteringsbehov.
            För att kommunsektorn ska lyckas med sin personalförsörjning krävs
            både stora utbildningssatsningar och betydande ansträngningar
            för att öka välfärdssektorns attraktivitet. Centralt i det sammanhanget
            är också att göra utbildningarna till välfärdens olika yrken mer
            attraktiva.
          </p>
          <head xml:id="i-3KuZmNXkFX8y1ehzpQSz9F" type="h2">
            7.3 Skattepolitiken
          </head>
          <p xml:id="i-NYeBHKYW2MqVgu7YetNatg">
            Målsättningen med Vänsterpartiets skattepolitik är att trygga
            välfärden, öka jämlikhet­en, få fler människor i arbete och skapa
            förutsättningar för en hållbar utveckling. En hög sysselsättning
            är en förutsättning för att få resurser till den offentligt finansierade
            välfär­den. Skatt ska betalas efter bärkraft och fördelas efter
            behov. Skatteflykt och skattebrott ska bekämpas kraftfullt och
            principen om lika skatt vid lika inkomst ska återupprättas. Regeringens
            krisåtgärder har gynnat storföretagen och kapitalägande. Vid utformningen
            av skattepolitiken efter krisens akuta fas måste de som gynnats
            av krispolitiken vara med och finansiera nödvändiga satsningar
            på välfärden och den gröna omställningen av ekonomin som snabbt
            måste till för att möta klimatkrisen.
          </p>
          <p xml:id="i-NqgRdt7eS2dJYWYUMYnKSa">
            I dag är skattesystemet riggat för de rika. Faktum är att Sverige
            är det land av EU:s kärnländer som har det minst omfördelande
            skattesystemet.
            <ref xml:id="i-5gEyuhVKznyCxaVCVWEkFH" target="i-FxEG1aqgKnWiqnUYiEMSJk">
              [13]
            </ref>
            Sverige hör till de få länder inom OECD som varken har förmögenhetsskatt,
            arvsskatt, gåvoskatt eller en fastighetsskatt som är kopplad till
            fastighetens fulla värde. I dag är det ofta så att små lokala
            företag betalar mer i skatt än stora vinstrika multinationella
            företag. Det är inte rimligt. Företagsbeskattningen behöver ändras
            och regelverket mot skatteflykt skärpas.
          </p>
          <p xml:id="i-JQcike96MQJn9TyJ5yGKnS">
            Det samlade skatteuttaget behöver höjas för att stärka välfärden
            och för investeringar i klimatomställning. Framför allt är det
            skatten på stora förmögenheter, stora arv och gåvor samt kapitalinkomster
            som behöver höjas.
          </p>
          <p xml:id="i-EFgBHdRom7YYcoVPZLAqar">
            De svenska inkomstskatterna behöver reformeras. Principen om
            lika skatt på lika inkomst ska återupprättas. Skatten för låg-
            och medelinkomsttagare ska sänkas sam­tidigt som skatten på stora
            inkomster höjs.
          </p>
          <head xml:id="i-NTEsbTAuaqasCHvCot4mgR" type="h2">
            7.4 Medelfristiga mål för arbetsmarknaden
          </head>
          <p xml:id="i-KDRNyDX7GzcTp83WAik94c">
            Ett av de övergripande målen för Vänsterpartiets ekonomiska politik
            är full sysselsätt­ning. Arbetet utgör basen för välfärd och ekonomiskt
            välstånd och ger möjlighet till delaktighet i samhällslivet. Egen
            försörjning är därtill grunden för personlig frihet och självständighet.
            Hög arbetslöshet innebär ökad makt för kapitalet på de arbetandes
            bekostnad. Under hot om uppsägningar kan reallönerna pressas ned,
            arbetsförhållandena försämras och anställningstryggheten luckras
            upp.
          </p>
          <p xml:id="i-QNomZKcAsCWdzt8hfx7Hc7">
            Med full sysselsättning menar vi att alla som vill och kan arbeta
            ska ha ett jobb. Det finns ingen allmän och siffersatt definition
            av full sysselsättning. Genom att studera hur arbetslösheten historiskt
            varierat i Sverige samt i andra länder och för vissa grupper på
            arbetsmarknaden har LO kommit fram till att det är möjligt att
            pressa ned arbetslösheten till omkring 3 procent. Samtidigt varierar
            naturligtvis arbetslösheten med konjunkturen, varvid LO anger
            ett intervall på 2–4 procent som definition av full sysselsättning.
            <ref xml:id="i-H1ngdu3dKW7pXhGQ2gU9mb" target="i-Fi4qwo4zExu7qXbd43ypbW">
              [14]
            </ref>
          </p>
          <p xml:id="i-3A7Ho82bvg9xLcEY3bUHYS">
            För närvarande uppgår arbetslösheten till 8,8 procent (15–74
            år). Det är en lika hög arbetslöshet som efter finanskrisen och
            är ett ohyggligt slöseri med mänskliga resurser. Vänsterpartiet
            menar att all kraft i den ekonomiska politiken nu måste läggas
            på att pressa tillbaka arbetslösheten och öka sysselsättningen.
            För att sysselsättningspolitiken ska få tillräcklig tyngd i det
            politiska arbetet föreslår Vänsterpartiet att särskilda syssel­sättningsplaner
            fogas till det finanspolitiska ramverket. Regeringen bör till
            riksdagen två gånger per år redovisa planer för hur den avser
            att öka sysselsättningen och minska arbetslösheten. Sysselsättningsplanerna
            bör innehålla medelfristiga mål för arbetsmark­naden. I likhet
            med resonemang som Lars Calmfors för i rapporten ”Avgörande mål
            – en ESO-rapport om sysselsättningspolitiska målformuleringar”
            (2020) anser vi att målen bör vara väldefinierade, enkla och transparenta.
          </p>
          <p xml:id="i-D5HVyQx2Q6e15yCGuFy1ok">
            Ett mål för arbetslösheten är naturligt då det finns en tydlig
            koppling till det lång­siktiga målet om full sysselsättning. Men
            att enbart ha ett mål för arbetslösheten riskerar att föra in
            politiken på fel spår. Arbetslösheten anges ofta som ett procenttal.
            Det man då mäter är antalet arbetslösa som andel av arbetskraften.
            Man kan beskriva arbetskraf­ten som summan av de personer som
            har ett arbete och de som aktivt söker efter ett arbete, dvs.
            de som står till arbetsmarknadens förfogande. Detta innebär att
            om arbets­kraften minskar, allt annat lika, så minskar arbetslösheten.
            Arbetskraften kan t.ex. minska om långtidsarbetslösa ger upp och
            slutar söka jobb och anmäla sig till Arbets­förmedlingen. Detta
            är naturligtvis något negativt både för individen och för samhället,
            samtidigt som den uppmätta arbetslösheten faller. Omvänt kan arbetslösheten
            öka utan att sysselsättningen minskar. Detta kan ske om antalet
            personer i arbetskraften plötsligt ökar kraftigt, t.ex. som ett
            resultat av att många nyanlända träder in på arbetsmarknaden.
            Detta talar sammantaget för att ett mål för arbetslösheten behöver
            kompletteras med ett mål för sysselsättningen. Ett vanligt förekommande
            mått är sysselsättningsgraden. Det mäter antalet sysselsatta inom
            ett visst åldersspann som andel av befolkningen i samma ålderskategori.
            Fördelen med detta mått är att det inte påverkas av förändringar
            i arbets­kraften på samma sätt som arbetslösheten. Mot denna bakgrund
            föreslår vi också att det införs ett mål för sysselsättningsgraden.
          </p>
          <p xml:id="i-HffNwdo5kaxA7SsTPChEBH">
            Vänsterpartiet föreslår också att dessa båda mål för arbetsmarknaden
            kompletteras med ett mål för långtidsarbetslösheten. I ett totalt
            mått på arbetslösheten ingår både kortare och längre arbetslöshet.
            All arbetslöshet som är längre än några månader är för­visso av
            ondo, men långtidsarbetslösheten är ett särskilt gissel. Långvarig
            arbetslöshet påverkar jobbchanserna negativt, och ju längre arbetslöshet,
            desto större blir de negativa effekterna på den arbetslöses inkomster,
            välmående och hälsa. Alla människor behöver känna att de behövs
            och är delaktiga i samhället.
          </p>
          <p xml:id="i-CyYxPhDmnq1L91cRBWQxpG">
            Det finns olika mått på långtidsarbetslösheten, där sex månader
            och ett år är de van­ligaste. I vårt medelfristiga mål för arbetsmarknaden
            definierar vi långtidsarbetslöshet som arbetslöshet längre än
            sex månader.
          </p>
          <p xml:id="i-BLFyHBtE1zcwvN2eD2TXVC">
            De officiella arbetsmarknadsmåtten i Sverige gäller för åldern
            15–74 år. Fördelen med denna ålderskategori är att det just är
            det officiella måttet och gäller för alla EU-länder. Vi tycker
            dock att denna ålderskategori inte är så lämplig, främst för att
            vi anser att personer 15–19 år i första hand bör utbilda sig.
            Sedan ser vi inget egenvärde i en hög sysselsättning för personer
            över 70 år. Mot bakgrund av detta föreslår Vänsterpartiet att
            de medelfristiga målen för arbetsmarknaden baseras på åldersgruppen
            20–64 år.
            <ref xml:id="i-WFrgyqcWLQRBDzU6GnfT6x" target="i-C8dNxx4pnAe4N7kpSL4tPQ">
              [15]
            </ref>
            Vänsterpartiet föreslår också att tidshorisonten sätts till fyra
            år, vilket ger regeringen och riksdagen god tid att styra in politiken
            mot ökad sysselsättning.
          </p>
          <head xml:id="i-CWL6tQMdPzaBdV2MFMNEJa" type="h3">
            7.4.1 Arbetslösheten
          </head>
          <p xml:id="i-9hodz4L5yyEHcC429PhRWJ">
            Figur 6 Arbetslöshet, 20–64 år, 1987–2021 (feb)
          </p>
          <p xml:id="i-2EGw3UwtZXev27c7EcrGmm">
            Månadsdata, säsongsrensade trendvärden
          </p>
          <p xml:id="i-eaEp7qH6tFAfoFkADgyKj">
            Källa: SCB (AKU).
          </p>
          <p xml:id="i-BPu2gLQHwbfC3N9Cs5QkVN">
            I diagrammen ovan visas utvecklingen av arbetslösheten 1987–2021.
            Som framgår av diagrammet har arbetslösheten efter den svåra ekonomiska
            krisen i början av 1990-talet aldrig kommit ned till de nivåer
            kring 2–3 procent som ofta rådde innan krisen. Sedan början av
            2000-talet syns ingen tydlig trend, utan arbetslösheten har varierat
            med konjunkturen och ofta legat på 5–7 procent.
          </p>
          <p xml:id="i-Q7DsBymCCqhFoVDAwyPzGU">
            Medelfristigt mål
          </p>
          <p xml:id="i-KYynsd9PdZ19GpL4qsobSr">
            Arbetslösheten ska pressas ned under 4 procent.
          </p>
          <head xml:id="i-PenDp6bukCoyv7YnHvtb9W" type="h3">
            7.4.2 Sysselsättningsgraden
          </head>
          <p xml:id="i-GTGXhjaq9MbEdMZqrhxZFh">
            Figur 7 Sysselsättningsgrad, 20–64 år, 1987–2021 (feb)
          </p>
          <p xml:id="i-XrYm9SxmjzF4UGwS1WqKVm">
            Månadsdata, säsongsrensade trendvärden
          </p>
          <p xml:id="i-VuJAdFTc5NFqDY3dLx6XXa">
            Källa: SCB (AKU).
          </p>
          <p xml:id="i-9CYS3Fx4eKMLR6mx27quwM">
            I diagrammen ovan visas utvecklingen av sysselsättningsgraden
            1987–2021. I likhet med arbetslösheten har sysselsättningsgraden
            inte kommit tillbaka till de nivåer som förelåg innan 1990-talskrisen.
            Sysselsättningsgraden varierar också med konjunkturläget. Men
            till skillnad mot utvecklingen av arbetslösheten, som inte visar
            på någon tydlig trend sedan början av 2000-talet, går det att
            urskilja en positiv trend för utvecklingen av sysselsättningsgraden.
          </p>
          <p xml:id="i-UTkAdvgpqLikGXdsTbMV9n">
            Medelfristigt mål
          </p>
          <head xml:id="i-CfFrmLNKys99vDHkAphkDG" type="h1">
            Sysselsättningsgraden ska uppgå till minst 84 procent.
          </head>
          <head xml:id="i-CXZbEL28p3huvP9Y3s3Urh" type="h3">
            7.4.3 Långtidsarbetslösheten
          </head>
          <p xml:id="i-SnnAqZy8GtkqjRx3Xz4v9L">
            Figur 8 Antal långtidsarbetslösa, +27 v., 20–64 år, 2006–2021
            (feb)
          </p>
          <p xml:id="i-1TqtdfLsWLkuZLzLhgN14">
            Månadsdata, tusental
          </p>
          <p xml:id="i-EjtjCJeBz173oGYJbf7RsN">
            Källa: SCB (AKU).
          </p>
          <p xml:id="i-EorUmfhuWX5rmPDmMFeAgA">
            I figuren ovan visas hur antalet långtidsarbetslösa, plus sex
            månader, har utvecklats sedan 2005. Tidsserien är inte säsongsrensad,
            så utöver att långtidsarbetslösheten varierar med konjunkturläget
            finns också ett säsongsmönster. Trendmässigt har dock antalet
            långtidsarbetslösa fallit sedan finanskrisen 2008–2009. Detta
            gäller i ännu större utsträckning om man mäter andel långtidsarbetslösa
            som andel av den totala arbetslös­heten. Denna trend fick dock
            ett abrupt slut i samband med att de ekonomiska konse­kvenserna
            av pandemin blev tydliga. På ett år har antalet långtidsarbetslösa
            ökat med 35 procent.
          </p>
          <p xml:id="i-PSRqESa3UWm6MoF4Cac3bF">
            Medelfristigt mål
          </p>
          <p xml:id="i-N9fBzGJUK2Q8Xx6hvMoJh3">
            Långtidsarbetslösheten ska minst halveras.
          </p>
          <p xml:id="i-3mHVvkmNWSfoWfZHBPMTC3">
            Utöver dessa övergripande mål för sysselsättning och arbetslöshet
            behöver man följa en rad olika indikatorer för utvecklingen på
            arbetsmarknaden. Inte minst behövs indikatorer för att belysa
            och motverka skillnader mellan kvinnors och mäns villkor och möjligheter
            på arbetsmarknaden. Kvinnor har generellt sett en svagare ställning
            på arbetsmarknaden. Detta avspeglar sig bl.a. i lägre sysselsättningsgrad,
            lägre andel heltidstjänster och lägre löner. Ett starkt fokus
            måste också riktas mot grupper med en förhållandevis svag ställ­ning
            på arbetsmarknaden, som t.ex. utrikes födda och personer med funktionsnedsätt­ningar.
          </p>
          <head xml:id="i-HrWMZ5xLjMDsLMkcmZHXsB" type="h2">
            7.5 Politik för ökad jämlikhet
          </head>
          <p xml:id="i-LLtndx2MQduPs2Wzx6TMUc">
            De ekonomiska klyftorna är ett stort samhällsproblem. I boken
            Jämlikhetsanden går författarna Wilkinson och Pickett igenom och
            sammanställer 40 års forskning om ojämlikhet, hälsa och sociala
            problem. I boken visar de på en stark koppling mellan ojämlikhet
            och en rad olika sociala och hälsorelaterade indikatorer. När
            ojämlikheten ökar tenderar skolresultat, förväntad livslängd,
            social rörlighet, psykisk ohälsa, drog­användning, tonårsfödslar,
            ohälsosam fetma och kriminalitet att utvecklas negativt. I ojämlika
            samhällen får klass och status ökad betydelse och påverkar hur
            vi människor i ett samhälle ser på varandra.
          </p>
          <p xml:id="i-7t2xMgegYrxK5QkwhksmCU">
            På senare tid har också allt fler ekonomer och institutioner
            visat att ökad ojämlikhet påverkar den ekonomiska tillväxten negativt.
            Figuren nedan visar den uppskattade effek­ten av förändrad ojämlikhet
            under perioden 1985–2005 på den samlade ekonomiska till­växten
            per capita för perioden 1990–2010. Som framgår av figuren bedöms
            förändringar i ojämlikhet ha minskat tillväxten i de flesta av
            de studerade länderna. Sverige hör till de länder där den ökade
            ojämlikheten påverkat tillväxten förhållandevis mycket. Studien
            mäter, som nämnts ovan, förändringar i ojämlikhet mellan 1985
            och 2005. Därefter har den ekonomiska ojämlikheten i Sverige fortsatt
            att öka, varför det finns skäl att tro att effekterna på tillväxten
            i dag är än större.
          </p>
          <p xml:id="i-TUqLzoy1r5Y4W8db1oT7c8">
            Figur 9 Effekt på kumulativa tillväxten, BNP/capita, 1990–2010
            till följd av förändringar i ojämlikhet under perioden 1985–2005.
          </p>
          <p xml:id="i-JjJpPHaGinHvGuzGkHaYHL">
            Källa: Cingano, F. (2014), ”Trends in Income Inequality and its
            Impact on Economic Growth”
          </p>
          <p xml:id="i-KRQLLknP7VDbWSQmFgNA1v">
            Anm.: ”Actual” är den faktiska tillväxten. ”Impact on inequality”
            (på tillväxten) är baserat på förändringar i ojämlikhet i OECD-länder
            för perioden 1985–2005. ”Counterfactual” är
          </p>
          <p xml:id="i-FSuAeLU6tZVHfmKEGU1Yip">
            skillnaden mellan de två.
          </p>
          <p xml:id="i-T5jGXG2hXBG7hkY4Z8G8bq">
            Det krävs en radikal omläggning av den ekonomiska politiken för
            att minska klyftorna. Höjda skatter på kapital, förmögenheter,
            arv, gåvor, fastigheter m.m. ska finansiera satsningar på välfärden,
            socialförsäkringarna, bostads- och infrastrukturfinansieringar
            samt sänkt skatt för låginkomsttagare. På så sätt ökar vi jämlikheten
            samtidigt som vi stärker välfärden. På så sätt bygger vi Sverige
            starkare i en värld av hård global kon­kurrens.
          </p>
          <head xml:id="i-53Ees2aEJ5EUdhpAwFZU3s" type="h2">
            7.6 Omställning och utbildning
          </head>
          <p xml:id="i-9pKZSXLbdjZUTzr7WM14y4">
            Effekterna av pandemin kommer att innebära att många som tidigare
            haft en trygg an­ställning nu tvingas att tänka om. Att satsa
            på utbildning är nyckeln till att få fler männi­skor i arbete.
            Den svenska arbetsmarknaden kräver i dag högre utbildning än tidigare.
            Att ge unga bättre förutsättningar att välja att studera är det
            bästa sättet att rusta Sverige för framtiden. Ett annat sätt är
            att skapa fler möjligheter för redan yrkesverksamma att vidareutbilda
            och kompetensutveckla sig. Det ska aldrig vara för sent att ställa
            om. I dag råder det personalbrist inom flera samhällsviktiga yrken.
            Staten behöver ta ett större ansvar för att säkerställa utbildad
            personal inom bl.a. hälso- och sjukvården, äldre­omsorgen och
            skolan men också främja förutsättningarna för att få fram nödvändig
            kunskap inom exempelvis geriatrik.
          </p>
          <head xml:id="i-Bwm94fa2gwGoQrQdFSJtVM" type="h2">
            7.7 Klimatplan/grön omställning
          </head>
          <p xml:id="i-M79BWDsFEMWvGRnZyXCyWa">
            Världen befinner sig i ett klimatnödläge. De tillfälliga utsläppsminskningar
            som skett under pandemin har endast haft en marginell betydelse
            på den globala uppvärmningen och våra möjligheter att nå de nationella
            klimatmålen. Men återhämtningen ut ur krisen skapar stora möjligheter
            till långsiktiga reformer som ökar takten i klimatomställningen.
            Denna möjlighet tycks dock gå regeringen spårlöst förbi. Klimatpolitiska
            rådet konstate­rar i sin årliga rapport 2021 att det bara är en
            tiondel av regeringens återhämtningsin­satser som också bidrar
            till att uppnå de klimatpolitiska målen. Vänsterpartiet anser
            att regeringen saknar en tydlig färdriktning för hur vägen ur
            coronakrisen också stärker möjligheterna för att Sverige ska bli
            ett fossilfritt välfärdsland.
          </p>
          <p xml:id="i-5nVcTgHAeHntiZJdp19vyY">
            Vänsterpartiet anser att detta möjlighetsfönster bör användas
            för massiva invester­ingar i fossilfria transport- och energisystem
            och statliga stöd för hållbara industrier, näringar och bostäder
            med minskade utsläpp av växthusgaser. Coronakrisen har ytter­ligare
            tydliggjort de redan stora ekonomiska klyftorna och stärker behovet
            av att klimat­omställningen med nödvändighet måste genomföras
            med ett rättviseperspektiv och med sikte på minskade klyftor.
            Men den har också visat att beteenden kan förändras snabbt. Digitala
            möten som ersätter fysiska transporter, effektivare nyttjande
            av lokaler, ökad lokal turism och rekreation bidrar till minskad
            klimatbelastning och stärkta förutsätt­ningar för ökad hållbarhet.
            Vänsterpartiet föreslår en rad satsningar för att ytterligare
            främja beteendeförändringar som stärker möjligheterna att nå klimatmålen.
          </p>
          <p xml:id="i-XNZ29fEMgduZBztSdYk8Re">
            Forskningen visar med tydlighet att om en ambitiös global målsättning
            att begränsa den globala uppvärmningen till 1,5 grader ska nås
            måste förändringstakten öka inom kort. Trots detta konstaterar
            både Klimatpolitiska rådet och Naturvårdsverket i nyligen lagda
            rapporter att regeringens beslut om styrmedel och åtgärder är
            otillräckliga för att Sverige ska nå klimatpolitiska mål till
            2030, 2040 och 2045. Regeringens klimatpolitik är med andra ord
            fortsatt otillräcklig. Vänsterpartiet anser att regeringens antagna
            klimatpolitiska handlingsplan för mandatperioden är mycket bristfällig
            och har i följd­motion 2019/20:3480 föreslagit 74 åtgärder för
            en klimatpolitik med ökat tempo och med klimaträttsperspektiv.
          </p>
          <p xml:id="i-KW29VLP28gnPfdLcRa9Rdz">
            Sverige har ett stort behov av ökade investeringar för en grön
            omställning. Det stat­liga ägandet behöver samtidigt utökas och
            utvecklas för att vi demokratiskt ska kunna styra samhällsutvecklingen
            i en hållbar riktning. Vänsterpartiet vill fasa ut fossilbero­endet
            bl.a. genom en omfattande elektrifiering av transportsektorn och
            industrin. De största utmaningarna i att minska utsläppen i Sverige
            återfinns inom bl.a. basindustrin, och en statlig medverkan för
            forskning och utveckling kan stärka industrins långsiktiga hållbarhet
            och framtida konkurrenskraft. Det behövs vidare ekonomiska incitament
            för framför allt industrin och bostadssektorn att investera i
            energieffektivisering. Satsningar på energieffektivisering och
            förnybar energi innebär förutom de miljömässiga vinsterna många
            nya arbetstillfällen.
          </p>
          <p xml:id="i-Tg842wqRy2D9d7wCTdbMs8">
            Utsläppen inom transportsektorn står för en tredjedel av Sveriges
            utsläpp. Sverige har som målsättning att utsläppen från inrikes
            transporter ska minska med minst 70 procent senast 2030. Målet
            nås dock inte med dagens beslutade åtgärder och kommer att kräva
            omfattande åtgärder i form av nya styrmedel och investeringar
            för att uppnås. I den klimatomställning som måste till är utbyggd
            järnvägstrafik och satsningar på kollektiv­trafik centrala komponenter.
          </p>
          <p xml:id="i-TrQv8Fr718K75QU5ZaCNwK">
            Vattenfall som ett av de absolut största energibolagen, och dessutom
            statligt ägt, bör gå i bräschen för omställningen till förnybart.
            Med sin unika position måste de göra mer än vad som sker i dag.
            Vi vill se ett utökat uppdrag för Vattenfall att öka sina invester­ingar
            i vindkraft. Det finns i dag en underproduktion i södra Sverige
            och en överförings­problematik från norra Sverige som sätter stopp
            för omläggning av energisystem. En viktig del i att hantera detta
            är att använda de resurser som finns vid och runt Gotland. I dag
            är det inte möjligt att bygga ut vindkraften där, då kablarna
            som ligger till stam­nätet inte klarar en större produktion. En
            sådan uppbyggnad skulle också hjälpa en av våra största utsläppare,
            Cementa, att påskynda sin omställning. Redan 2009 beslutades det
            om att en tredje kabel skulle byggas, vilket senare stoppades
            av Svenska kraftnät då man ansåg att det blev för dyrt. Vi kräver
            att Gotlandskabeln byggs omgående. Vi vill även se en utbyggnad
            av elnätet.
          </p>
          <p xml:id="i-CpUG4xXy3KSswFaDPWGrrv">
            Vänsterpartiet anser att det behövs en statlig grön investeringsbank
            för att öka inve­steringar i hållbara lösningar där marknadens
            kortsiktiga vinstinriktning inte förmår täcka de långsiktiga behoven.
            Vi menar att det är fullt möjligt att kombinera dessa in­vesteringar
            med god avkastning. Storbritannien inrättade 2012 en statlig grön
            invester­ingsbank (dessvärre sedan privatiserad av Toryregeringen).
            På kort tid mobiliserade den stora investeringsbelopp främst i
            de tre huvudområdena havsbaserad vindkraft, energi­effektivisering
            och avfallshantering och bidrog till stora utsläppsminskningar.
            En statlig investeringsbank i Sverige skulle med egna medel och
            genom att mobilisera offentligt och privat kapital kunna leda
            utvecklingen mot fler investeringar i t.ex. klimatsmart infrastruktur,
            förnybar energi, klimatanpassning och annat som bidrar till omställningen.
            En statlig grön investeringsbank kan också fylla det tomrum på
            tillväxtkapital som många små och medelstora svenska miljöteknikföretag
            i dag upplever när de vill växa. Investeringsbanken bör bl.a.
            ha till uppgift att på affärsmässiga grunder utveckla dessa svenska
            miljöteknikföretag genom lånefinansiering till låg ränta. Vänsterpartiet
            anser att regeringen skyndsamt bör utreda förutsättningar för
            att Sverige senast vid utgången av 2022 ska ha inrättat en grön
            statlig investeringsbank med minst 100 miljarder kronor i eget
            kapital.
          </p>
          <head xml:id="i-7wmp74VjZCJSLas8MTKD65" type="h2">
            7.8 En välfärd utan vinstintresse
          </head>
          <p xml:id="i-H17Unhjt5p7ecyV8LEMHyp">
            När vi går till vårdcentralen vill vi vara trygga med att vi
            bemöts utifrån våra behov, inte utifrån hur lönsamma vi är. När
            vi får en behandling ska vi kunna vara säkra på att den ges för
            att göra oss friska, inte för att den är den mest lönsamma. När
            våra barn börjar i skolan vill vi att de möts som elever, inte
            som kunder eller vinstmöjligheter. Där vinsttänkandet styr påverkas
            våra relationer till varandra. Välfärden ska vara en fristad från
            sådant.
          </p>
          <p xml:id="i-GGYVz6M1cKe646T78w3FSW">
            I dag går flera miljarder av det vi betalar i skatt för välfärd
            i stället till privata vinster. Inte sällan går vinsterna dessutom
            till riskkapitalbolag som själva gör sitt bästa för att smita
            från skatt. När ägare plockar ut vinster samtidigt som förskolebarn
            får sämre mat visar det vad vinstjakten leder till. Om en verksamhet
            en dag inte längre är lönsam kan ägarna låta den gå i konkurs.
            Sådana konkurser har drabbat tiotusentals elever.
          </p>
          <p xml:id="i-WgYBfR7Aqk2gBLMPe4udPU">
            Det som kostar mest pengar, och som är avgörande för kvaliteten
            i välfärden, är per­sonal. Därför är det inte konstigt att det
            är personalen företagen oftast sparar in på för att göra vinst.
            Till exempel har privat äldreomsorg och privata skolor lägre personaltäthet
            än vad kommunala äldreboenden och skolor har. Då blir det mindre
            tid för de äldre och för eleverna. Samtidigt är lönerna lägre
            i de privatiserade skolorna och äldreomsorgen. Dess­utom är otrygga
            anställningar betydligt vanligare i den privatiserade äldreomsorgen.
            Lägre personaltäthet ökar också stressen för de anställda.
          </p>
          <p xml:id="i-MhpX88AtaDwesjf7DiH8j5">
            Vinstintresset förvrider välfärdens sätt att fungera. Vårdcentraler
            och läkarmottag­ningar etablerar sig mycket oftare i områden där
            folk är välbeställda och relativt friska. Det gör att vårdens
            pengar går dit och inte räcker till vården i områden där människor
            har lägre inkomster och där ohälsan är högre. På liknande sätt
            prioriterar ofta vinstdriv­na skolor att dra till sig elever från
            studievana hem eller att locka till sig många elever med löften
            och reklam som inte motsvarar kvaliteten på undervisningen. Segregationen
            ökar i svensk skola, vilket påverkar alla elever och skolor negativt.
          </p>
          <p xml:id="i-9yDQfQm5yP4oqAv4FPi4mn">
            Coronakrisen har visat på bristerna i den privatiserade välfärden.
            Inom hemtjänsten har privatiseringarna resulterat i låg bemanning,
            många timvikarier och hög personal­omsättning – en kombination
            som under coronapandemin fått förödande effekter där äldre tvingats
            ta emot i vissa fall upp till ett tjugotal olika anställda från
            hemtjänstföre­tagen under kort tid.
          </p>
          <p xml:id="i-DQNTYvDJ4Gu1NHKCfhgHW8">
            Vänsterpartiet motsätter sig denna utveckling. Vinstjakten i
            välfärden måste stoppas. Vi föreslår därför att den modell för
            vinstbegränsning som föreslogs i proposition 2017/18:159 Tillstånd
            att ta emot offentlig finansiering inom socialtjänsten, assistans­ersättningen
            och skollagsreglerad verksamhet införs.
          </p>
          <head xml:id="i-W22oippdnEZT1NjxKu9EqE" type="h2">
            7.9 Ett mer robust samhälle
          </head>
          <p xml:id="i-7CFh4nY8HcNvNUS3u548NV">
            Coronapandemin har på ett mycket tydligt sätt blottat den svenska
            välfärdens brister. År av skattesänkningar, nedskärningar och
            privatiseringar har lett till en fragmenterad äldreomsorg som
            präglas av otrygga anställningar, hög personalomsättning, låga
            löner, låg bemanning och på vissa håll en alltför låg utbildningsnivå.
            Vi ser också hur krisen har blottlagt det svenska klassamhället.
            Många tjänstemän och akademiker kan skydda sig från smittan genom
            att jobba hemma, vilket sällan personer med arbetaryrken kan.
            Det är hög tid att vi får en äldreomsorg som vi kan lita på, både
            för personal och för äldre. Alla människor ska mötas med trygghet,
            omsorg och värdighet. Ett land som anser sig ha råd med skatteavdrag
            för städning i hemmet för friska personer i arbetsför ålder måste
            även ta sig råd med en bra och värdig äldreomsorg.
          </p>
          <p xml:id="i-Akju3FSMTtgwXjjZ4aZGh6">
            Coronaviruset har slagit hårt mot Sverige. Särskilt äldre har
            drabbats. 90 procent av dem som dött var över 70 år, 50 procent
            var över 85 år. Nära hälften bodde i särskilt boende, ytterligare
            en fjärdedel hade hemtjänst. Enligt Coronakommissionens bedöm­ning
            har de höga dödstalen hos de äldre sin grund i den höga allmänna
            smittspridningen och strukturella brister inom äldreomsorgen.
            Dessa brister blev som tydligast i de kommuner och regioner som
            har en hög grad privata utförare. Utmaningarna med att koordinera
            dessa utförare på ett fungerande sätt har varit omfattande, vilket
            påverkade kvaliteten och möjligheterna att begränsa smittspridningen.
          </p>
          <p xml:id="i-SuQ2DRPMxweXuNiiCxXAok">
            Bristerna har varit kända länge och blev tydligt blottlagda i
            krisen – allt från bristen på skyddsutrustning till en underdimensionerad
            bemanning och otillräcklig medicinsk kompetens. Coronakommissionen
            har gett tydliga rekommendationer om åtgärder. Det handlar bl.a.
            om att kraftigt minska andelen timanställda och stärka den medicinska
            kompetensen.
          </p>
          <head xml:id="i-8nhJrcM5eLfKayrZXkB2Fz" type="h2">
            7.10 Bort från marknadsskolan
          </head>
          <p xml:id="i-5idHi51iwnYiEUQpaeycra">
            Skolan ska ge alla elever samma möjligheter till en bra utbildning
            och lägga grunden för ett liv med goda möjligheter att delta i
            och påverka det demokratiska samhället. En skola för ett modernt
            och demokratiskt samhälle handlar dock inte bara om att utbilda
            för arbetslivet – det handlar också om allas rätt till kunskap.
            Arbetarrörelsen byggde upp en skola för alla på 1900-talet, i
            strid mot en höger som ville att kunskap skulle vara ett privilegium
            för några få. I inget annat land var skillnaderna i resultat mellan
            skolor så små som här.
          </p>
          <p xml:id="i-NyQMUqcGU1SCwbA3tzTceS">
            Nedskärningarna i den offentliga sektorn i början av 1990-talet
            dränerade den all­männa skolans resurser. Så gjorde också den
            nästan obegränsade rätten att inrätta fristå­ende skolor – till
            billigt pris och på kommersiella grunder. Utvecklingen går åt
            fel håll, då elevers bakgrund spelar en allt större roll i dag.
            Hur mycket elever lär sig beror allt­mer på vilken skola de hamnar
            i och vilka föräldrar de har. Så behöver det inte vara. Vänsterpartiet
            vill återupprätta den jämlika och sammanhållna skolan.
          </p>
          <p xml:id="i-NadYpJQdR9b5rebkbbuCaK">
            När elever med olika bakgrund och livsåskådning möts förbättras
            inte bara resultaten utan också sammanhållningen. Skolan kan inte
            avskaffa klassamhället men jämna ut klasskillnader så att alla
            barn får en bra start i livet. Därför bör den tillföras mer resurser
            som fördelas efter behov, så att de barn som behöver stöd kan
            få det direkt och inte halkar efter. För att kunna kompensera
            för elevers olika bakgrund och behov måste skolans resurser användas
            rätt och i tid. För elever i behov av särskilt stöd sätts i dag
            de största insatserna in först i slutet av grundskolan och i gymnasieskolan,
            trots att all forskning visar att tidiga insatser ger bäst resultat.
            Vi vill ändra på detta och se till så att det finns tillräckliga
            resurser för särskilt stöd redan i förskolan och under de första
            åren i grundskolan.
          </p>
          <p xml:id="i-BJk64k3XPnMqaoART8jNxZ">
            En förutsättning för ett riktigt bra skolsystem är att det fokuserar
            på det viktigaste. Kvaliteten och behoven ska alltid komma i första
            rummet, inte möjligheten att berika sig på verksamheten. I skola
            och förskola ska det finnas personal så att varje barn får det
            stöd hen behöver, något som inte får prioriteras ned för att skapa
            vinstutdelning till ägarna. För att nå dit behöver skolan avkommersialiseras.
            Vänsterpartiet anser att skolans mål ska vara att ge eleverna
            den bästa kunskapen – inte att generera vinst till privata bolag.
            För en likvärdig utbildning behövs ett slut på vinstintresset
            inom skol­väsendet.
          </p>
          <p xml:id="i-AJqWBPUQ3phNhPVj24qi7T">
            Vänsterpartiet stödde kommunaliseringen av skolan i början av
            1990-talet. Vi menade att ett kommunalt driftsansvar för skolverksamheten
            skulle ses som ett led i en ökad decentralisering och demokratisering
            av den offentliga sektorn. Vi lyfte dock i samband med reformen
            en rad farhågor. Vi var bekymrade över att statens kostnader för
            skolan skulle vältras över på kommunerna och att likvärdigheten
            mellan skolorna och kommunerna skulle minska, att kommunerna skulle
            betrakta skolan som en kommunal verksamhet som alla andra som
            man gör nedskärningar på när den kommunala ekono­min kärvar. De
            senaste decennierna kan vi se hur underhållet av lokalerna blivit
            alltmer eftersatt och hur lärare fått allt fler arbetsuppgifter,
            vilket bidragit till en försämrad arbetsmiljö. För att kunna skapa
            en likvärdig och bra skola i hela landet behöver staten därför
            återta huvudmannaskapet för skolan.
          </p>
          <head xml:id="i-SCBETp7H7gg6jwkLQGmHfr" type="h2">
            7.11 Stärkta sociala försäkringar
          </head>
          <p xml:id="i-MwhdrAWbuAWsPnV4AZU2NW">
            Socialförsäkringarna är centrala i jämlikhetspolitiken. De fördelar
            resurser mellan människor utifrån förmåga och efter behov samt
            mellan de olika livsfaser vi går igenom. Robusta generella trygghetssystem
            minskar också framväxten av privata lösningar som i sin tur leder
            till ökad ojämlikhet. Socialförsäkringarna har urholkats under
            flera års tid. Det gäller inte minst pensionerna och sjukförsäkringen,
            inkluderat arbetsskadeförsäk­ringen, men också de ersättningar
            och bidrag som tillhör familjepolitiken.
          </p>
          <head xml:id="i-8fFE296oWjRSVHjyRyzSJx" type="h3">
            7.11.1 Ekonomisk trygghet vid sjukdom
          </head>
          <p xml:id="i-LdxJdS9PaWDQvgu9ME62wH">
            Alla kan bli sjuka. Alla har därför intresse av en bra sjukförsäkring.
            Den svenska sjuk­försäkringen bygger på att personer som drabbas
            av sjukdom som gör dem oförmögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Det finns ett starkt stöd i befolkningen för att viktiga
            trygghetssystem som sjukförsäkringen ska finansieras gemensamt
            och solidariskt. Den tidigare borgerliga regeringens såväl som
            den nuvarande regeringens attacker mot sjukförsäkringen har lett
            till att många sjuka förvägras ekonomisk trygghet vid sjukdom.
            Sverige har blivit ett land där sjukdom för många har kommit att
            innebära fattigdom. Därmed urholkas legi­timiteten i och förtroendet
            för sjukförsäkringen.
          </p>
          <p xml:id="i-2MKwdEU8ffH75B2Cxf4Gg3">
            Det krävs en rad förändringar för att återupprätta en sjukförsäkring
            som bygger på trygghet och solidaritet mellan oss alla som omfattas
            av den. Det regelverk som nu är styrande, med fasta tidsgränser
            inom sjukförsäkringen, drabbar LO-kvinnor hårdast och systemet
            förstärker köns- och klassorättvisorna. Tidsgränserna har gjort
            försäkringen stelbent och flyttat riskerna och ansvaret för sjukdom
            till den enskilde. Arbetsgivaren har en nyckelroll både i att
            förhindra att anställda blir sjuka och tvingas till sjukskriv­ning
            och i rehabiliteringen och återgången till arbetet. Det är från
            arbetet man sjukskrivs och till arbetet man ska rehabiliteras.
          </p>
          <p xml:id="i-SWr6Sq2im8VPMkgsQRD8Tm">
            Vänsterpartiet anser att rehabiliteringskedjan, med stelbenta
            tidsgränser, bör slopas och ersättas av ett individuellt anpassat
            system där fokus hamnar på medicinska insats­er, rehabilitering
            och arbetsprövning utifrån förmågor hos den enskilde. Sjukförsäkring­en
            behöver bli mer individanpassad. Vänsterpartiet anser att ersättning
            bör finnas i fler steg än dagens fyra för att underlätta och göra
            det mindre riskabelt att pröva att börja arbeta igen. Vid prövning
            av sjukpenning och sjukersättning ska Försäkringskassan göra en
            helhetsbedömning som kan väga in flera saker såsom ålder, arbetslivserfarenhet
            och bosättningsort. Den som är sjuk måste bli prövad mot arbeten
            som faktiskt finns på arbetsmarknaden.
          </p>
          <p xml:id="i-R3jVgHBjXGkx94sSJDHAj9">
            Regeringen har utrett sjukförsäkringen genom utredningen En trygg
            sjukförsäkring med människan i centrum och regeringens nationella
            samordnare för en välfungerande sjukskrivningsprocess. Utredningen
            och samordnaren presenterar, i sina respektive slut­betänkanden,
            viktiga förslag som skulle lösa en hel del problem och ta viktiga
            steg i rätt riktning om de genomfördes. Hittills har regeringen
            endast genomfört ett av förslagen och aviserat att den ska lägga
            fram ett annat i riksdagen. Vänsterpartiet anser att reger­ingen
            skyndsamt bör bereda resterande förslag.
          </p>
          <p xml:id="i-XaKTbcPFbxLUiCYPTvqere">
            Det krävs också ytterligare förbättringar för de som är mer varaktigt
            sjuka och som uppbär sjuk- eller aktivitetsersättning. Centralt
            i sammanhanget är också att mjuka upp de väldigt hårda krav som
            finns i dag för att över huvud taget kunna få sjuk- eller aktivi­tetsersättning.
            Att Sverige sannolikt har de hårdaste kraven inom OECD för att
            få sjuk- och aktivitetsersättning är inte värdigt. Taket för sjukpenningen
            och sjukersättningen måste höjas för att säkra deras långsiktiga
            legitimitet. Vänsterpartiet kommer att åter­komma med konkreta
            förslag på förändringar i vår budgetmotion för 2022. Vår politik
            för en fungerande sjukförsäkring beskrivs närmare i motionen En
            ny sjukförsäkring (2020/21:1306).
          </p>
          <head xml:id="i-429z996FhYZA4fmYj8f1ta" type="h3">
            7.11.2 Pensioner som går att leva på
          </head>
          <p xml:id="i-AG9zJz5fzBAvbN4v65v3qo">
            Det nuvarande pensionssystemet cementerar ojämlikheten på arbetsmarknaden.
            Det fungerar omfördelande från lågavlönade till högavlönade genom
            att de som kan jobba länge, och därmed betala in pensionsavgift
            länge, premieras. För dem som inte kan det, t.ex. på grund av
            fysiskt tunga arbetsuppgifter, finns ingen kompensation. Den som
            har haft goda arbetsvillkor och en stor grad av kontroll i sitt
            arbete har lägre risk för sjuk­skrivning, vilket ger högre pension.
            Det är framför allt personer med sådana arbeten som kan och vill
            fortsätta att arbeta efter 65 år och därmed får högre pension.
            Den som däremot har haft avbrott för sjukskrivningar och arbetslöshet
            eller går i pension tidigare på grund av att kroppen är utsliten
            av ett hårt arbetsliv får lägre pension. Systemet pre­mierar därmed
            högre tjänstemän och akademiker som kommer in i systemet sent
            och kan jobba länge medan LO-grupper som börjar jobba i tidig
            ålder och slits ut tidigt straffas med lägre pensioner.
          </p>
          <p xml:id="i-YMKuEgJ3cPMXxK3WUo2dcG">
            Pensionssystemet tar ingen hänsyn till att klyftorna i utbildning
            och inkomst även skapar klyftor i medellivslängd. Pensionssystemet
            och den förda politiken har också medfört att Sverige i dag har
            en högre andel fattigpensionärer än övriga Norden. Pensionssystemet
            förstärker också de könsorättvisor som finns på arbetsmarknaden.
            Kvinnor har i genomsnitt 69 procent av mäns pension och skillnaden
            ökar med åldern. Hälften av alla kvinnor tvingas ta ut garantipension
            till någon del för att klara sig. Systemet kompenserar inte för
            föräldraledighet och sjukpenningdagar på ett tillfreds­ställande
            sätt. I det nuvarande pensionssystemet riskerar en allt större
            andel av framtid­ens pensionärer att bli fattiga.
          </p>
          <p xml:id="i-BJ26CFsrQxDAC73k8QTRkm">
            Kommunalarbetare och industriarbetare får ca 47 procent av sin
            slutlön i pension. För att inte riskera fattigdom brukar en pensionsnivå
            på 60–70 procent av slutlönen anses nödvändig. Även med inräknad
            tjänstepension ligger många arbetaryrken långt under detta. För
            den som i dag är ung och planerar att gå i pension vid 65 kommer
            slutlönen att bli ännu lägre. Dagens 80‑talister riskerar att
            få pensioner som ligger en bit under 45 procent av lönen om systemet
            inte förbättras.
          </p>
          <p xml:id="i-TRbWMWYv2BeSYT48iEzNk">
            Det nuvarande pensionssystemet slår också hårt mot den som inte
            klarar av att arbeta hela vägen fram till pensionsåldern. Det
            drabbar framför allt arbetare med slitsamma yrken. För att komma
            åt detta problem vill Vänsterpartiet införa en möjlighet att avsluta
            sitt arbetsliv tidigare, utan att pensionen påverkas negativt.
          </p>
          <p xml:id="i-9GwNEk6uefmFSmAKTFx5if">
            Dagens pensionssystem är underfinansierat och oförutsägbart.
            Vänsterpartiet vill ha ett nytt pensionssystem som ger alla människor
            möjlighet att leva på sin pension, inte bara de som varit höginkomsttagare.
            Pensionssystemet måste ge alla ekonomisk trygg­het, och man ska
            i god tid kunna räkna ut hur stor pensionen blir. Vi vill också
            ha en öppen och demokratisk process kring pensionerna i stället
            för den nuvarande icke-transparenta Pensionsgruppen. Tills vi
            har ett nytt pensionssystem kommer Vänster­partiet att verka för
            att förbättra det befintliga systemet.
          </p>
          <p xml:id="i-ReCEDhJ7u45YMYN1ehdv35">
            Vänsterpartiet kommer att återkomma med konkreta förslag på förändringar
            i vår budgetmotion för 2022. Vår politik för ett bättre pensionssystem
            beskrivs närmare i motionen Förbättringar i pensionssystemet (2020/21:1307).
          </p>
          <head xml:id="i-2e9QnewFxwJwmvxLHFmwVH" type="h3">
            7.11.3 Ekonomisk trygghet för barnfamiljer
          </head>
          <p xml:id="i-3aV8voenBp6Jw49J3uu7cK">
            Även om många barnfamiljer har fått det ekonomiskt bättre under
            2000-talet har det skett en ökning av andelen barnfamiljer som
            lever med låg ekonomisk standard. Från 2000-talets början till
            2017 ökade andelen från omkring 8 procent till 16 procent. Utan
            familjepolitiska insatser skulle en fjärdedel av de svenska barnfamiljerna
            ha levt med låg ekonomisk standard. Denna siffra har varit relativt
            konstant under denna period. Den omfördelande och fattigdomsreducerande
            effekten inom familjepolitiken har alltså minskat avsevärt över
            tid. Vid en jämförelse av inkomstfattigdom mellan EU-länder syns
            kraftiga variationer såväl före som efter transfereringar. Sverige
            har gått från 5:e plats 2007 till 13:e plats 2017 avseende familjepolitikens
            betydelse på nivån av inkomst­fattigdom.
          </p>
          <p xml:id="i-MnrLW6EE76mQ7MR1wUqGvw">
            Från slutet av 1990-talet har den omfördelande effekten av samtliga
            socialförsäk­ringar till barnfamiljer nästan halverats. Störst
            är förändringen inom de behovsprövade bidragen. Av totalt drygt
            80 miljarder kronor i den ekonomiska familjepolitiken 2017 fungerar
            ca 8 miljarder kronor som omfördelande mellan barnhushållen, vilket
            mot­svarar knappt 10 procent av 2017 års ekonomiska familjepolitik.
            Vänsterpartiet menar att denna trend måste vändas och att det
            är en av de viktigaste frågorna i socialförsäkrings­politiken.
          </p>
          <p xml:id="i-AneqNFKq58aR4eB3EPgTRM">
            Att föräldrar ska fördela ansvar för hem och barn lika är en
            av de mest centrala jämställdhetsfrågorna. Ett jämnare uttag av
            föräldraledighet skulle göra att kvinnors inkomster och hälsa
            ökar och att män tar större ansvar för hem och barn. Alla barn
            har rätt till en bra relation med båda sina föräldrar. I dag tar
            mammorna ut omkring 80 pro­cent av föräldradagarna under barnets
            två första år. Tillsammans med regeringen drev Vänsterpartiet
            igenom en tredje reserverad månad i föräldraförsäkringen 2016.
            En analys från Försäkringskassan visar att förändringen har lett
            till ett mer jämställt uttag av föräldradagar. Analysen visar
            samtidigt att det är långt kvar till ett jämställt uttag och att
            ett mer styrande regelverk är nödvändigt.
          </p>
          <p xml:id="i-FhWT2yYcotcw4f3xzfoSGM">
            Vänsterpartiet anser att föräldraförsäkringen på sikt måste individualiseras.
            Ett mer jämställt uttag gör att män tar mer ansvar för vård av
            sjukt barn och för hushållsarbetet. Kontakten mellan pappor och
            barn blir bättre om föräldrapenningdagarna har delats mer lika
            mellan föräldrarna. Barn får dessutom en bättre relation till
            båda sina föräldrar, vilket skapar trygghet. Vi avser att återkomma
            med skarpa förslag som syftar till en mer jämlik och jämställd
            familjepolitik.
          </p>
          <head xml:id="i-ESP9yWwXv78N56AyvFEmn5" type="h1">
            8 Vänsterpartiets förslag på budgetåtgärder för innevarande år
          </head>
          <head xml:id="i-BGprQjkvtukeoLbSgwksKL" type="h2">
            8.1 Äldreomsorg och hälso- och sjukvård
          </head>
          <p xml:id="i-C4rAEPkxvajRQaqmSiAHHp">
            Att det har funnits brister inom hälso- och sjukvården samt äldreomsorgen
            har vi vetat länge. I den statliga utredningen Effektiv vård uppmärksammas
            bl.a. vilka konsekvenser ”New Public Management” har fått för
            vården. Styrmodellen har bl.a. bidragit till låg bemanning, timanställningar
            i stället för fasta anställningar samt inga reservlager av skyddsutrustning
            m.m. Vården och omsorgen har splittrats upp och människor med
            stort behov av vård har drabbats på grund av brist på samarbete
            mellan de olika vårdinstan­serna.
          </p>
          <p xml:id="i-LixZdgFgPbQeAxztE73EkM">
            Den 30 juni tillsatte regeringen en kommission för att utvärdera
            de åtgärder som vidtagits för att begränsa spridningen av covid-19.
            Det första delbetänkandet lämnades i december 2020 och handlade
            om äldreomsorgen under pandemin. Enligt kommissionen hade det
            funnits flera strukturella brister i äldreomsorgen. Bemanningen
            av medicinskt utbildad personal var för låg på äldreboendena och
            enhetscheferna hade för stora per­sonalgrupper att arbetsleda.
            Man ansåg att riksdagen behövde se över och säkerställa att bemanningen
            på särskilda boenden och i hemtjänsten är tillräcklig för att
            göra ett bra jobb. Vänsterpartiet vill se långsiktiga lösningar
            på samtliga brister som framkom i Coronakommissionens betänkande.
          </p>
          <p xml:id="i-5k68Q98TWMtmchyFifWKTM">
            Det krävs en samlad och långsiktig strategi för att säkerställa
            en stabil och säker vård och omsorg. Detta är särskilt viktigt
            när det gäller äldre multisjuka och personer med psykisk ohälsa.
            Äldre multisjuka måste få vård och omsorg i en samlad form och
            med god kontinuitet. Vård kring psykisk ohälsa måste kraftigt
            förbättras. Alla vårdcentraler bör vara skyldiga att erbjuda både
            kuratorskontakt och terapisamtal med legitimerad psykolog eller
            psykoterapeut. Vi måste säkerställa att människor med hälsoproblem
            inte faller mellan stolarna inom sjukvården.
          </p>
          <head xml:id="i-XnDpPzzRMoPjF4zgh9XP8g" type="h3">
            8.1.1 Börja rusta upp äldreomsorgen
          </head>
          <p xml:id="i-CRho5wsP3x9rTkQUVdT8U8">
            Coronapandemin har på ett övertydligt sätt blottat den svenska
            välfärdens brister. Ett tydligt exempel på det är den fragmenterade
            äldreomsorgen som präglas av otrygga anställningar, låga löner,
            låg personaltäthet och på vissa håll en alltför låg utbildnings­nivå
            hos personalen. Vänsterpartiet vill lyfta Sverige ur krisen genom
            att lyfta välfärden. Personaltätheten måste öka och fler måste
            få stabila anställningsvillkor och goda möj­ligheter till vidareutbildning.
            Det finns goda förutsättningar att bättre komma till rätta med
            den arbetskraftsbrist som var känd redan före utbrottet av corona,
            eftersom många nu under coronakrisen sökt sig till vård- och omsorgsyrkena.
          </p>
          <p xml:id="i-7gcDfg6uKJAziKnHJvcB2c">
            Bristerna i äldreomsorgen har varit kända under lång tid. Under
            krisen har de blivit ännu tydligare. Det gäller allt från bristen
            på skyddsutrustning till en underdimensione­rad bemanning och
            otillräcklig medicinsk kompetens. Coronakommissionen har gett
            tydliga rekommendationer på åtgärder. Bland dem finns kraftiga
            minskningar av an­delen timanställda och att stärka den medicinska
            kompetensen.
          </p>
          <p xml:id="i-9qFwpF32nrjMJXXkYyYj9P">
            Vänsterpartiet har därför, tillsammans med Moderaterna och Kristdemokraterna,
            tagit initiativ till ett antal satsningar i syfte att påbörja
            arbetet med att avhjälpa de strukturella bristerna som varit kända
            under längre tid. Det handlar om ökad medicinsk kompetens, färre
            timanställningar och ökad personalkontinuitet samt ökade möjligheter
            till tryggt boende. Initiativet bifölls av riksdagen, vilket innebär
            att vi sammantaget tillför 4,35 miljarder kronor till äldreomsorgen
            under 2021, utöver nu liggande budget. För 2022 och 2023 medför
            våra förslag ytterligare utgifter på 3,9 miljarder kronor årligen.
          </p>
          <p xml:id="i-HA7E8ETNeiP5qfwzwteSWX">
            Utöver dessa satsningar behövs insatser för stärkt fortbildning
            och utökad forskning om äldreomsorg, om äldre och äldres levnadsvillkor.
            Vänsterpartiet vill se ett slut på de ofrivilligt delade turerna
            och en extra semestervecka för anställda inom vård och äldre­omsorg.
            Dessa förslag beskrivs närmare nedan. Vi vill också se fler anställda
            inom äldre­omsorgen. För detta ändamål anser vi att ytterligare
            2 miljarder kronor bör avsättas 2021. Behoven inom äldreomsorgen,
            som pandemin blottlagt, är omfattande. De satsningar Vänsterpartiet
            föreslår här bör därför ses som ett första steg i en långsiktig
            upprustning.
          </p>
          <head xml:id="i-CocmbsqzWWKmzDbAAVvSTL" type="h3">
            8.1.2 Frivilligt med delade turer – betalt hela dagen
          </head>
          <p xml:id="i-Ay1ekzzKRvL5AVfneGtDTE">
            Inom äldreomsorgen råder det ofta tuffa arbetsvillkor och många
            anställda arbetar delade turer med ett långt obetalt uppehåll
            mitt på dagen. Att ha en uppdelad arbetsdag, på det sätt som delade
            turer innebär, påverkar de anställdas hälsa negativt och fråntar
            dem möjligheten till sammanhållen ledighet och återhämtning. I
            Söderhamn har kom­munen kommit överens med fackförbundet Kommunal
            om en modell där delade turer är frivilliga och där personalen
            får ekonomisk ersättning för uppehållet mellan turerna vid delade
            turer. Överenskommelsen har inneburit att enbart de som vill arbeta
            delade turer gör det och att de dessutom får betalt för den tid
            de tvingas vänta mellan passen. För att skapa bättre arbetsvillkor
            och göra arbetet i hemtjänsten mer attraktivt bör en liknande
            lösning införas för hela landet. Kostnaden för att införa denna
            modell från den 1 juli 2021 beräknas uppgå till 300 miljoner kronor.
          </p>
          <head xml:id="i-U3AP67Q6oz81bL1gkeJaRB" type="h3">
            8.1.3 Bättre arbetsvillkor i hälso- och sjukvården
          </head>
          <p xml:id="i-4ZHXVbzTATghMsQ2EBBSah">
            Coronapandemin har synliggjort svagheter och brister i den svenska
            hälso- och sjuk­vården. Vården hade små marginaler när krisen
            kom och behoven ökade drastiskt. Antalet vårdplatser per invånare
            har mer än halverats sedan 1994 i Sverige och vi har färre vårdplatser
            än andra länder inom EU och OECD. Bristen på vårdplatser påverkar
            de anställdas arbetsmiljö negativt och mycket arbetstid som skulle
            kunnat ägnas åt patienterna går i stället åt till att jaga lediga
            vårdplatser. Regionerna har dessutom olika ekonomiska förutsättningar
            att möta framtidens utmaningar.
          </p>
          <p xml:id="i-X9Cq2G6kp34KaiYtJgUHm6">
            I dag arbetar knappt 300 000 medarbetare inom hälso- och sjukvården
            enligt Sveriges Kommuner och Regioner (SKR). Fram till 2026 skulle
            man behöva nyrekrytera ca 118 000 personer för att behålla samma
            nivå på vårdens tjänster som i dag. Vänster­partiet vill förbättra
            arbetsmiljön för personalen och därmed vården för patienter. Vi
            ser att det finns behov av ökad personaltäthet och satsningar
            på kompetensutveckling för den befintliga personalen. Arbetsmiljön
            och arbetsvillkoren behöver också förbättras. Genom sådana satsningar
            skulle flera av dem som lämnat anställningar inom hälso- och sjuk­vården
            kunna lockas tillbaka. Staten har ett ansvar för att utbilda olika
            yrkesgrupper som kan arbeta inom hälso- och sjukvården, och det
            ansvaret behöver man ta för att säker­ställa personalkontinuiteten.
            Vänsterpartiet anser att ytterligare resurser behövs för att i
            första hand förbättra arbetsvillkoren och därigenom öka personaltätheten,
            men också för att anställa fler medarbetare inom hälso- och sjukvården.
            Vi vill att ytterligare 2 miljarder kronor anslås till ändamålet
            under 2021.
          </p>
          <head xml:id="i-AVa6PofU2nMCPEDHWrciiF" type="h3">
            8.1.4 Extra semesterlön för anställda inom vården och äldreomsorgen
          </head>
          <p xml:id="i-9rndC7rsu19qoau56vf8rv">
            Den yrkesgrupp som har haft den tuffaste arbetssituationen under
            pandemin är perso­nalen i hälso- och sjukvården och i äldreomsorgen.
            Utan deras insats hade konsekven­serna av covid-19 varit mycket
            mer omfattande. Men den stora press och ökade stress som pandemin
            förde med sig har fått stora konsekvenser för vårdpersonalen.
            Under året har vården vid upprepade tillfällen slagit larm om
            överfulla avdelningar och utarbetad personal. Situationen har
            under lång tid känts ohållbar. För att visa uppskattning och erkännande
            från statens sida bör en extra semestervecka tilldelas personalen
            i vården och omsorgen. En extra semestervecka skulle ge möjlighet
            till extra återhämtning och tid att vara med nära och kära efter
            den tunga period som vi fortfarande är inne i nu. Förslaget ska
            inte ses som ett substitut för andra större och mer långsiktiga
            satsningar som behöver göras såsom att höja lönerna, skapa bättre
            arbetsvillkor samt öka beman­ningen i vården.
          </p>
          <p xml:id="i-VdtX2guUkiuQ9pQ5aKiF1W">
            Förslaget ska gälla dem som arbetar inom vård och omsorg under
            pandemin och ska kunna tas ut när läget har normaliserats. Förslaget
            beräknas kosta 5 miljarder kronor. Om parterna så önskar ska de
            kunna förhandla fram andra sätt att ta ut medlen till de anställda
            än semesterdagar.
          </p>
          <head xml:id="i-Sx6pB4wcwy8vofmis6gwHx" type="h2">
            8.2 Sociala satsningar
          </head>
          <p xml:id="i-Mdtzs4Gh7N5LoBpWTa7JsD">
            Ett stabilt samhälle präglas av kraften i gemensamt ansvar och
            delaktighet. För Vänster­partiet är det viktigt att se alla som
            en resurs men samtidigt värna de mest utsatta och sårbara. Coronapandemin
            har tydligt visat var samhällets stöd bäst behövs. Barn och unga
            vars föräldrar drabbats av ekonomiska svårigheter och arbetslöshet
            befinner sig i en svår situation liksom de kvinnor vars liv präglas
            av våld och förtryck i olika former. Pandemin har inneburit och
            kommer att innebära fortsatt stora påfrestningar för männi­skor
            som redan kämpar för att få livet att gå runt. Det är viktigt
            att samhället reagerar och agerar. Stöd ska finnas innan problem
            och utanförskap hunnit uppstå, såväl som när hjälp behövs.
          </p>
          <p xml:id="i-QaBP9S53JppHNaXGPybjvR">
            Regeringens svar på dessa utmaningar har varit otillräckliga
            och ibland senfärdiga. Sommaren 2020 införde regeringen en tillfällig
            höjning av bostadsbidraget för barn­familjer som gällde fram till
            årsskiftet. Efter påtryckningar från Vänsterpartiet om att förlänga
            höjningen har regeringen nu föreslagit att den ska återinföras
            mellan den 1 juni och 31 december 2021. Vänsterpartiet har krävt
            att höjningen också ska omfatta unga utan barn och att de som
            har försörjningsstöd eller bostadstillägg ska få behålla det på
            samma nivå som tidigare, utan avräkning med anledning av det höjda
            bostadsbidraget. Dessa krav har regeringen tyvärr inte hörsammat.
          </p>
          <p xml:id="i-RouooeWVMieNY5qRPHzaiM">
            Coronapandemin har också visat på ett bristande snävt perspektiv
            i den svenska kris­beredskapen. Vänsterpartiet menar att krisberedskapen
            i högre grad måste inkludera socialtjänsten och dess verksamhetsområde.
            Risk- och konsekvensanalyser för utsatta grupper bör tas i beaktande
            i krisberedskapen och krishanteringen för att kunna undvika att
            ojämlikhet och utsatthet förstärks ytterligare vid en kris.
          </p>
          <head xml:id="i-QiQnCLmXywF5NFvP1XkLq3" type="h3">
            8.2.1 Kvinnojourerna
          </head>
          <p xml:id="i-WYfKrs5vb5utcsugTgf1rg">
            Kvinnojourerna beskriver att efterfrågan på stöd och hjälp från
            våldsutsatta har ökat under tiden som pandemin pågått. Detta kan
            antas bero på att isolering i hemmet har lett till en ökning av
            våld i nära relationer. När kvinnor blir utsatta för våld drabbas
            även barn och unga, och familjer vars tillvaro blivit extra ansträngd
            till följd av exempelvis arbetslöshet, distansundervisning och
            trångboddhet är särskilt utsatta.
          </p>
          <p xml:id="i-E3qqUyaVWYM7QF7YyJAXTG">
            Regeringen avsatte 2020 en extra ändringsbudget på 100 miljoner
            kronor till civil­samhällesorganisationernas arbete med barn och
            unga i utsatta situationer samt med våldsutsatta kvinnor, hbtq-personer
            och de som utsätts för hedersrelaterat våld och förtryck. Utifrån
            att pandemin fortgår och att problemen verkar kvarstå eller till
            och med öka, vill Vänsterpartiet att regeringens satsning görs
            till en permanent höjning av anslaget. Höjningen föreslås gälla
            från halvårsskiftet 2021 och uppgår därmed till 50 miljoner kronor.
          </p>
          <p xml:id="i-JxMQzj1pV9tZiSWx4BAcZm">
            Vänsterpartiet välkomnar regeringens övriga satsningar inom området
            men vill lyfta risken att kvinnojourerna försätts i en svår situation
            utifrån att arbetsbelastningen kom­mer att öka. Av den anledningen
            vill vi att de anslag som nu meddelats ska permanentas.
          </p>
          <head xml:id="i-CnJitxWUsXj49X29GzMbdU" type="h3">
            8.2.2 Öka socialtjänstens närvaro i skolan
          </head>
          <p xml:id="i-6tDWyukcMRxBLqe3Ht45PG">
            Skolan är i regel den plats utanför hemmet där barn och unga
            tillbringar mest tid och är därmed en lämplig plattform att utgå
            från för att erbjuda stöd och hjälp. Att kunna ge insatser i ett
            tidigt skede innan för stora problem har utvecklats och befästs
            ligger även i linje med föreslagna förändringar inom socialtjänsten.
            Till följd av pandemin kan det antas att behovet av uppsökande
            och förebyggande insatser i syfte att främja skolnär­varo och
            uppmärksamma andra behov kommer att öka.
          </p>
          <p xml:id="i-SG3jZQAp2My33UUnQRyfQk">
            Det finns flera kommuner som har infört olika modeller för att
            ha socialtjänst i skolan. De flesta erbjuder förebyggande serviceinsatser
            till barn, unga och föräldrar, men t.ex. Stockholms stad har (2020)
            fått i uppdrag att utvärdera om även myndighetsutöv­ning bör förläggas
            till skolan. Gemensamt för de kommuner som har olika typer av
            sam­verkanslösningar är utgångspunkten att tidigt fånga upp barn
            och familjer med svårig­heter och erbjuda lättillgängligt stöd.
            Särskilt fokus är på de barn och unga som har en problematisk
            skolfrånvaro. Resultatet av satsningen ska bidra till att fler
            barn och unga klarar skolan och därmed undviker framtida sociala
            problem. Vänsterpartiet föreslår att en statlig pott på 500 miljoner
            kronor upprättas. Ur potten ska kommunerna kunna söka medel för
            att finansiera närvaro av socialtjänst i skolan. Närvaron måste
            inte vara i form av utbildade socionomer. Vänsterpartiet ser också
            ett behov av ytterligare insatser för att ta igen studietappet
            för unga på grund av pandemin och anslår 2,2 miljarder kronor
            för detta i kompensation och övriga kostnader.
          </p>
          <head xml:id="i-9JevNDgS4D768gGkXzBiWt" type="h3">
            8.2.3 Fritid för barn och unga
          </head>
          <p xml:id="i-QqYwSqs9vCuNgU3YGzxnVL">
            Regeringen har gjort en satsning på sommarlovsaktiviteter för
            unga – en viktig och bra satsning som Vänsterpartiet tog initiativ
            till redan under förra mandatperioden. Behoven är dock än mer
            aktuella med den isolering som pandemin har medfört. Det har i
            sin tur lett till negativa effekter för såväl unga som föreningslivet.
            Det finns en risk att det av­brott från fritidsaktiviteter som
            pandemin i många fall inneburit leder till att ett stort antal
            barn och unga inte kommer att återuppta dem när möjligheten finns.
            Vänsterpartiet vill därför utveckla denna satsning så att den
            sträcker sig till årets slut. Vi vill även ge ett extra bidrag
            för att kunna göra ytterligare satsningar på ökade fritids- och
            idrotts­möjligheter för barn och unga med funktionsnedsättning.
          </p>
          <p xml:id="i-16mtbNPWgUF1bFw2GuTZWQ">
            Barn och unga med funktionsnedsättning har behov av organiserade
            aktiviteter i större utsträckning än andra. När allt plötsligt
            tvingades stänga ned på grund av pande­min blev isoleringen och
            utanförskapet än mer tydligt hos denna grupp. Inom idrotten har
            hallidrotter drabbats extra hårt av nedstängningen och många av
            de stora parasport­erna är just hallidrotter. Nu när verksamheter
            så smått kan börja startas upp igen behö­ver det beräknas för
            att kostnaden initialt kan bli högre än vanligt. Det kan ta tid
            innan deltagare kommer till aktiviteter, både på grund av längre
            tids uppehåll och med anled­ning av försiktighet och rädsla för
            smittspridning. Det behövs generellt fler ledare i fritidsaktiviteter
            för barn och unga med funktionsnedsättning, och helst också ledare
            med kunskap om olika funktionsnedsättningar. Kontinuitet är särskilt
            viktigt för mål­gruppen, dvs. att barnen och ungdomarna är trygga
            i att det är samma ledare som leder aktiviteterna varje gång.
            Fysisk aktivitet är en av grunderna för en god folkhälsa. Att
            barn och unga ska kunna ta sig till och från aktiviteter samt
            ha nödvändiga hjälpmedel för att kunna delta på lika villkor är
            såklart en förutsättning för deltagande. Att assisten­ter ska
            kunna följa med är ofta en annan viktig förutsättning för deltagande,
            vilket i många fall inte gått under pandemin då deltagarantalet
            haft strikta restriktioner.
          </p>
          <p xml:id="i-7NkBTYp7mra5d6PaPw5yrR">
            Vänsterpartiet vill se en satsning på fritidsaktiviteter för
            unga på 500 miljoner kronor. Vi föreslår en modell som går i linje
            med tidigare lovsatsningar. Kommunen administrerar bidraget och
            fördelar till de föreningar som finns lokalt och som anmäler intresse
            för att ordna gratis aktiviteter.
          </p>
          <head xml:id="i-bZkVpTwdJsLeirCedPhjT" type="h3">
            8.2.4 Extra utbetalning till pensionärer, sjuka och arbetslösa
          </head>
          <p xml:id="i-QB6EDNzKt9aZHCkXoEMnXc">
            Coronakrisen har, precis som alla andra kriser, drabbat de mest
            utsatta allra hårdast. Dödligheten har varit högre bland dem som
            har lägre inkomster. De som har små eller inga marginaler drabbas
            också hårdast när arbete och inkomst försvinner. Många äldre och
            sjuka har fått sina liv begränsade avsevärt till följd av pandemin.
            Arbetslösa som är långt ifrån arbetsmarknaden har hamnat ännu
            längre ifrån den. Vänsterpartiet har tidigare föreslagit flera
            långsiktiga satsningar på dessa grupper, för att minska ojämlikheten
            i samhället. Vi kommer att återkomma med sådana förslag i vår
            budgetmotion för 2022, men nu behövs en extra satsning med anledning
            av pandemin.
          </p>
          <p xml:id="i-9yrvnpKHGHQhZTS4CUKgre">
            När sommaren närmar sig och fler får vaccin kommer utökade resurser
            för dessa grupper att vara mycket välkomna. Vänsterpartiet föreslår
            därför en extra utbetalning på 1 000 kronor till de pensionärer,
            sjuka och arbetslösa som har minst resurser. Utbetalningen ska
            göras snarast möjligt.
          </p>
          <p xml:id="i-XXFk8DmHVmUYPzV2aKEYiQ">
            Förslaget omfattar personer som uppburit äldreförsörjningsstöd,
            garantipension eller sjuk- eller aktivitetsersättning på garantinivå
            samt personer som haft aktivitetsstöd eller etableringsersättning
            under det första halvåret 2021. Den som har full ersättning får
            1 000 kronor extra. Den extra utbetalningen trappas ned enligt
            nedtrappningen av garanti­pension och garantinivån i sjuk- och
            aktivitetsersättningen. Personer med äldreförsörj­ningsstöd och
            aktivitetsstöd får ta del av hela ersättningen. Kostnaderna för
            förslaget beräknas uppgå till 1 011 miljoner kronor.
          </p>
          <head xml:id="i-XE1EVrfnMuXF6a6pDHT4aS" type="h3">
            8.2.5 Extra utbetalning av flerbarnstillägg
          </head>
          <p xml:id="i-FGoabWU5tnzwturEcR4yk6">
            Coronapandemin har slagit hårt mot samhället och mot samhällsekonomin.
            Den har också slagit ojämnt. Denna kris har, precis som alla andra
            kriser, drabbat de mest utsatta allra hårdast. Dödligheten har
            varit högre bland dem som har lägre inkomster. De som har små
            eller inga marginaler drabbas också hårdast när arbete och inkomst
            försvinner. För barnfamiljer kan situationen bli extra påfrestande.
            Familjer med flera barn lever oftare med låg ekonomisk standard.
            Ungefär hälften av barnfamiljerna med fyra barn och över 70 procent
            av barnfamiljerna med fem barn eller fler lever med låg ekonomisk
            standard. Flerbarnstillägget till familjer med tre barn eller
            fler är således ett träffsäkert verktyg för att utjämna ekonomiska
            klyftor.
          </p>
          <p xml:id="i-Jh5H4T5zW6YrWdgq7fAVyt">
            För att förbättra ekonomin för barnfamiljer med små ekonomiska
            marginaler föreslår Vänsterpartiet två extra utbetalningar av
            flerbarnstillägget snarast möjligt för familjer med tre barn eller
            fler.
          </p>
          <p xml:id="i-4zSzs5h2zQ2T2d5xcXMRy9">
            Med vårt förslag får en familj med tre barn 730 kronor extra
            per månad, en familj med fyra barn 1 740 kronor extra per månad,
            en familj med fem barn 2 990 kronor extra per månad och en familj
            med sex barn 4 240 kronor extra per månad. De extra utbetal­ningarna
            kostar omkring 450 miljoner kronor 2021.
          </p>
          <head xml:id="i-F9d8TAinsWf1iSWa1V9trp" type="h2">
            8.3 Studenter och doktorander
          </head>
          <p xml:id="i-PAE9NvCzx7BtpgScWEq9ub">
            Trots att det inte i första hand har varit unga som har insjuknat
            i covid-19 så har många studenter fått sin vardag påverkad av
            pandemin. Hög sjukfrånvaro bland lärare, hög egen frånvara på
            grund av sjukdomssymtom och förändrade undervisningsformer har
            bidragit till en försämrad kvalitet på utbildningen. Många studenter
            och doktorander har klarat av sina studier trots ändrade förutsättningar,
            såsom distansarbete och digitala lektioner, men det är långt ifrån
            alla. Studenter som redan tidigare har haft svårt att hänga med
            har halkat efter ytterligare. Många unga har även mått psykiskt
            dåligt på grund av bristen på rutiner och isolering i hemmet.
            Konsekvensen av förlorad undervisning kommer att påverka samhället
            under en lång tid framöver. Stora satsningar behöver göras för
            att förhindra att de som var elever och studenter under pandemin
            i framtiden kommer att halka efter när det gäller högre studier,
            arbetstillfällen och löneutveckling.
          </p>
          <head xml:id="i-RjFSHJUwsYt1oWgoNtXyrB" type="h3">
            8.3.1 Skuldavskrivning för studenter som drabbats av pandemin
          </head>
          <p xml:id="i-9neH6kDxdkmiyTKfY891uv">
            Coronakrisen har haft stor påverkan på utbildningen på universitet
            och högskolor. De begränsningar och restriktioner som varit nödvändiga
            för att minska spridningen av coronaviruset har medfört krav på
            snabb omställning till distansutbildning för många studenter,
            med sänkt undervisningskvalitet som konsekvens. Utbildningsmoment,
            studiebesök och möjligheter att göra praktik har begränsats eller
            utgått helt.
          </p>
          <p xml:id="i-PfTcom6RWY8yQWKYedSyoi">
            För att kompensera studenter på universitet och högskolor för
            att de drabbats av pandemin föreslår Vänsterpartiet att 20 procent
            av deras studielån för 2020 skrivs av. Förslaget beräknas kosta
            3,2 miljarder kronor.
          </p>
          <head xml:id="i-Y3DhGzN2f4vVr1zfLoYzQJ" type="h3">
            8.3.2 Tillägg till studentkårerna
          </head>
          <p xml:id="i-Q7Vd5deQSKYhQUtF3S625y">
            Vänsterpartiet vill stärka studentinflytandet och öka tryggheten
            för studenterna. Studen­ternas välmående är av stor vikt för Vänsterpartiet.
            Det är därför centralt för oss att de kan få hjälp och stöd att
            klara studierna under pandemin. Studentkårerna fyller en viktig
            roll i att erbjuda studiesociala aktiviteter och att tillvarata
            studenternas intressen. Vänsterpartiet avsätter för detta ändamål
            30 miljoner kronor 2021.
          </p>
          <head xml:id="i-Vh9UdoxxTqNw3Pj2Q6UKxj" type="h3">
            8.3.3 Stärk doktorandernas arbetsmiljö
          </head>
          <p xml:id="i-UWnGYkMK4jda7tyXFixZfs">
            Samtliga doktorander har påverkats av pandemin genom en mer ineffektiv
            forskarmiljö. Det handlar om begränsade möjligheter till kontakt
            med forskare inom det egna forskar­laget och internationellt.
            Vissa doktorander har påverkats särskilt i form av svårigheter
            att genomföra sina projekt. Enligt rapporten Hur mår doktoranden?
            från Sveriges förenade studentkårer och fackförbundet ST svarar
            drygt 16 procent av de tillfrågade doktoranderna att pandemin
            haft en kraftig negativ påverkan på deras forskarstudier. Nästan
            hälften ansåg att pandemin hade haft en viss negativ påverkan.
            Konsekvensen om doktoranderna inte får sin utbildning prolongerad
            (dvs. förlängd doktorandtid) blir att vissa doktorander inte hinner
            göra klart sin utbildning, att kvaliteten på forskningen sänks
            och att antalet sjukskrivningar bland doktorander riskerar att
            öka.
          </p>
          <p xml:id="i-FAox6z7MsRRYS1L46BZ3co">
            Av denna anledning föreslår Vänsterpartiet att det avsätts sökbara
            medel för hög­skolorna med syftet att kunna förlänga doktorandutbildningen.
            Vänsterpartiet avsätter för detta ändamål 150 miljoner kronor
            2021.
          </p>
          <head xml:id="i-BJBQR45t7KKX1PVkRzDppB" type="h2">
            8.4 Skärpta villkor för krisstöden
          </head>
          <p xml:id="i-LHiSCPjxpf2bEGU82UccBZ">
            De ekonomiska krisåtgärder som regeringen, riksdagen och myndigheterna
            vidtagit kan grovt sett delas in i tre kategorier: (i) förslag
            för att stärka företagens likviditet, (ii) förslag för att sänka
            företagens kostnader och (iii) förslag för att hjälpa individer
            som drabbas av den ekonomiska krisen. Vänsterpartiet står bakom
            många av regeringens krisåtgärder. Kraftfulla insatser har varit
            helt nödvändiga för att rädda jobb och livskraf­tiga företag.
            Flera av stöden har dock varit för generösa; detta gäller bl.a.
            utformningen av omställningsstödet, korttidsjobben och den generella
            sänkningen av arbetsgivaravgif­terna. Vi har också kunnat se att
            många av de företag som erhållit stora belopp av olika krisstöd
            gjort rekordvinster, vilket belönats av marknaden med stigande
            aktiekurser. Den senaste tiden har det också framkommit att Volvo,
            som är ett av de företag som har tagit emot mest pengar, har ökat
            sina bonusar till ledningen. Volvo har betalat ut hela 118 miljoner
            kronor till ledningen samtidigt som man permitterat tusentals
            anställda och erhållit över 1 miljard kronor i krisstöd från staten.
            Mer än var tionde skattekrona har alltså gått till ledningens
            miljonbonusar.
          </p>
          <p xml:id="i-FwdMbJhqn8JzTWossyYAZZ">
            Därmed har i praktiken skattebetalarna subventionerat kapitalägarnas
            vinster och företagsledningarnas bonusar. Mönstret från finanskrisen
            2008–2009 går alltså igen, där risker och förluster socialiseras
            samtidigt som vinsterna förblir privata. Det är ett orim­ligt
            system. Vinster brukar ju ses som kompensation för risk. Då blir
            det märkligt om staten tar hela risken samtidigt som ägarna behåller
            hela vinsten.
          </p>
          <p xml:id="i-KQJLpLvqVaiNnGL8Af4Pix">
            Reglerna för de företag som tagit emot stöd bör stramas upp.
            Vänsterpartiet föreslår att utdelningsstoppet och bonusförbudet
            efter stödmånaderna sätts till ett år. Vidare bör regelverket
            för vinstutdelning kompletteras med en bestämmelse om anmälningsplikt
            avseende vinstutdelning för bolagen. Tillväxtverket har efterfrågat
            en sådan bestämmelse för att underlätta deras kontroll. Därtill
            föreslår vi att stöd inte ska få lämnas under arbetstagarens uppsägningstid.
            Det strider mot det grundläggande syftet med stödet som är att
            undvika uppsägningar och värna sysselsättningen. Regeringen bör
            också se till att det i efterhand kontrolleras om företagen har
            haft rätt till stöden. Detta gäller särskilt stora företag som
            beslutat om stora utdelningar, extrautdelningar, inklusive bonusutbetal­ningar
            till ledningen, kort efter att de lagstadgade sex månaderna passerat.
          </p>
          <p xml:id="i-A7eARRHWXTFNN28zc2ZsJq">
            I fråga om omställningsstöden och omsättningsstöden anser vi
            att kravet på en minskad sammanlagd nettoomsättning under perioden
            borde vara 50 procent i stället för den nuvarande nivån 30 procent.
          </p>
          <head xml:id="i-VTC9T9nNvLWMdpiAjt2yJ2" type="h2">
            8.5 Investeringsstöd för samhällsfastigheter
          </head>
          <p xml:id="i-96WtkHKc5Qz1JzvwJeG2uk">
            Investeringsbehoven som följer på den demografiska utvecklingen
            har medfört ökad skuldsättning för både kommuner och regioner.
            Vänsterpartiet anser att det är viktigt att staten tar ansvar
            och bidrar till att viktiga samhällsfastigheter som är nödvändiga
            för olika välfärdsfunktioner faktiskt byggs. Det är en viktig
            investering för framtiden. Det föreslagna stödet är ett sätt både
            att bistå kommuner och regioner i en svår tid och att bidra till
            ett bättre samhällsbygge för oss alla.
          </p>
          <p xml:id="i-6SHMdEMFVDaKDZikrpKtk1">
            Etableringen av New Public Management och konsulttjänster inom
            välfärden har inneburit ett minskat inflytande för de som arbetar
            i verksamheten. Nybyggnation och renovering av befintliga byggnader
            måste ske i samarbete med de som sedan ska arbeta i lokalerna
            och se till att välfärden fungerar på bästa möjliga sätt. Det
            finns ett stort behov av både nya förskolor och nya skolor. Det
            beror på en kombination av kraftigt ökande barn- och ungdomskullar
            och av att många av dagens skolor är slitna, bristfälligt underhållna
            och inte anpassade för ett modernt lärande. Många skolor är i
            akut behov av nya lokaler, vilket gör att man bl.a. använder sig
            av tillfälliga lokaler eller tvingas utöka antalet elever per
            klass. Det är både förskolor, grundskolor och gymnasieskolor som
            behöver byggas.
          </p>
          <p xml:id="i-L1ph9wNLscb4bKjWfKvU9z">
            Det finns ca 2 miljoner personer 65 år eller äldre. Av dessa
            bor ca 5,1 procent på särskilda boenden för äldre. Andelen äldre
            förväntas öka framöver. Enligt SCB beräk­nas drygt 7 procent av
            befolkningen vara 80 år eller äldre 2030. Det ställer krav på
            kommunerna att erbjuda moderna äldreboenden som svarar mot behoven.
            Det finns också stora investeringsbehov gällande byggnader avsedda
            för hälso- och sjukvård hos regionerna. I det ingår också att
            bygga om sjukhus, vårdcentraler och andra vårdinrätt­ningar både
            för att motsvara krav och riktlinjer för en modern vård och för
            en god arbetsmiljö. Som ett svar på ett omfattande behov i en
            tid av kris föreslår vi ett tillfälligt stöd under tre år där
            staten står för en del av investeringskostnaderna. Kommuner och
            regioner ska kunna söka stödet som innebär en statlig medfinansiering
            om 10 procent för upprustning och 20 procent för nybyggnation.
            Det ska även ställas krav på energi­förbrukning och klimatåtgärder
            för att få ta del av stödet. Stödet, nivån på medfinansie­ringen
            och det fortsatta behovet av stödet bör utvärderas för att eventuellt
            justeras och fortsätta längre än den föreslagna treårsperioden.
          </p>
          <head xml:id="i-Ctig4oAV59D9z48LqfUpt9" type="h2">
            8.6 Coronakrisen och internationell solidaritet
          </head>
          <p xml:id="i-CaHVrgWzztLdti4XJpj2Lr">
            Coronavirusets spridning över världen har fått stora konsekvenser.
            Effekterna slår särskilt hårt mot de redan mest utsatta och kommer
            att förstärka den redan ojämlika världsordningen. Enligt FN:s
            utvecklingsprogram UNDP riskerar konsekvenserna av pandemin att
            tvinga ytterligare 207 miljoner människor in i extrem fattigdom
            till 2030. Remitteringarna har sedan pandemins utbrott minskat
            med 20 procent, vilket slår hårt mot världens fattigaste. FN:s
            fackorgan för arbetslivsfrågor ILO har beräknat att mot­svarande
            255 miljoner heltidsjobb försvann globalt under 2020.
          </p>
          <p xml:id="i-BXRNXkSheeshsCq8SsJu1B">
            Knappt hälften av jordens befolkning uppskattas ha något socialt
            skyddsnät. Globalt saknar en stor del av alla arbetstagare någon
            form av arbetslöshetsförsäkring. Dessutom arbetar 2 miljarder
            människor i den informella sektorn där många står utan tillgång
            till sjuklön. Det är människor för vilka en ekonomisk kris får
            mycket kännbara följder. Eftersom kvinnor världen över är hårdare
            drabbade av fattigdom än män kommer pandemin även att öka ojämlikheten
            mellan män och kvinnor. Kvinnor får dessutom betala ett högt pris
            när t.ex. mäns våld mot kvinnor ökar och sexuell och reproduktiv
            hälsa och rättigheter (SRHR) får stå tillbaka i spåren av pandemin.
          </p>
          <p xml:id="i-JbdP5qUD5C2bZy9YTpRYpP">
            Särskilt allvarlig är situationen för de miljontals människor
            som befinner sig på flykt eller i flyktingläger runt om i världen.
            I fattiga eller krigsdrabbade länder där bristen på såväl rent
            vatten som mediciner är alarmerande och där trångboddheten är
            stor riskerar konsekvenserna av coronapandemin att bli förödande.
            Världshälsoorganisationens (WHO) uppmaningar om social distansering
            och om att tvätta händerna ofta för att undvika smitta blir meningslösa
            när man tvingas leva på en mycket liten yta och när basala förutsättningar
            för hygien och sanitet brister.
          </p>
          <p xml:id="i-N2qBaWE2Ndb5f19RmjzxwP">
            Det mest effektiva sättet att få bukt med smittspridningen är
            att hela världen vacci­neras, och det snabbt. Dagens tillverkning
            av vaccin är inte tillräcklig och dessutom är priset för vaccinet
            högre än det skulle behöva vara. För att få upp produktionen och
            ned kostnaderna för doserna måste patenten på vacciner mot covid-19
            hävas under pande­min. En billigare kostnad per vaccindos skulle
            således innebära att biståndet till vaccin skulle räcka till fler
            doser.
          </p>
          <p xml:id="i-QTd4hbYgSBEu45eCWLLJxa">
            Världsbanken befarar att fattigdomsbekämpningen i och med coronavirusets
            sprid­ning inte kommer att kunna ske i tillräckligt snabb takt
            för att det globala målet om att utrota den extrema fattigdomen
            till 2030 ska kunna uppnås. Decennier av fattigdoms­bekämpning
            riskerar nu att gå förlorade. Behoven av samarbete mellan världens
            länder för att hantera coronapandemin och de ekonomiska effekterna
            av den är mycket påtag­liga. Det inkluderar inte minst skuldavskrivningar
            för de fattigaste länderna och ett tydligt stöd för internationella
            institutioner som WHO. Vänsterpartiet föreslår ett addi­tionellt
            coronabistånd om 1 miljard kronor som syftar till åtgärder för
            att minska smitt­spridningen och för att möta akuta sjukvårdsbehov
            och effekterna av pandemin. Pengar­na kan t.ex. användas till
            inköp av vaccin, skyddsutrustning och medicinsk utrustning eller
            till att anställa personal, men också till t.ex. omställning i
            syfte att få igång nya näringar för att möta arbetslösheten eller
            till SRHR, som fått stå tillbaka i skuggan av coronapandemin.
            Sannolikt kommer det framöver att behöva tillskjutas ytterligare
            biståndsmedel för att förhindra svält och andra negativa effekter
            som följer i krisens spår. Vänsterpartiet avser att återkomma
            om det längre fram.
          </p>
          <p xml:id="i-YEqUcqk3TQ1g4PEJuyiutJ">
            Den pågående coronapandemin kräver exceptionella åtgärder. Samtidigt
            har det blivit tydligt hur auktoritära ledare använder restriktioner
            mot sprittspridning i syfte att inskränka de mänskliga rättigheterna.
            Det gäller exempelvis yttrandefriheten, rättssäkra rättegångar
            och aborträtten. Hur olika länder agerar under den pågående krisen
            kommer att påverka miljontals människors demokratiska fri- och
            rättigheter under lång tid. Därför är det extra viktigt att stå
            upp för demokratiska principer och värderingar och att värna rättsstaten.
          </p>
          <head xml:id="i-HhStwWJ95N1FrzbNaAVfc1" type="h2">
            8.7 Coronakrisens påverkan på migrationspolitiken
          </head>
          <p xml:id="i-AZeoK3Z3Cr23YPKCCo2su7">
            I coronakrisens spår har det tagits breda politiska initiativ
            för att människor inte ska drabbas orimligt av pandemins konsekvenser.
            Vänsterpartiet är mycket kritiskt mot att inga av dessa initiativ
            har berört migrationspolitiken eller den praktiska vardagen för
            människor med t.ex. arbetstillstånd eller uppehållstillstånd enligt
            nya gymnasielagen.
          </p>
          <p xml:id="i-4eDwoLmQaeqq5hxpVi13zm">
            Flera åtgärder borde ha vidtagits i början av pandemin för att
            minska de negativa konsekvenserna. Vänsterpartiet har lagt fram
            förslag för att underlätta för arbetskrafts­invandrare som riskerar
            utvisning efter uppsägning, för studenter från tredjeland som
            löper samma risk när studierna begränsats samt för asylsökande
            och nyanlända vars möjligheter att få den fasta anställning som
            krävs för ett permanent uppehållstillstånd eller återförenas med
            sin familj begränsats kraftigt. Inga av dessa förslag har realiserats.
            Regeringen har presenterat vissa förslag som syftar till att underlätta
            situationen för de som omfattas av gymnasielagen. Vänsterpartiet
            står bakom förslagen, även om vi anser att de är otillräckliga.
          </p>
          <p xml:id="i-T642aezyb9Rasu4XSzv1xH">
            I detta skede, över ett år efter att pandemin slog till mot Sverige
            och världen, krävs andra insatser på migrationsområdet än de vi
            föreslog för ett år sedan. Bland annat ser vi nu hur ändringarna
            i LMA som genomfördes 2016 får svåra konsekvenser. Lagändring­en,
            som Vänsterpartiet konsekvent varit emot, innebär att personer
            med utvisningsbeslut förlorar sin dagersättning och sitt boende.
            Barn och barnfamiljer är undantagna. Under coronapandemin har
            det även drabbat personer som inte kan återvända till sina hemlän­der
            på grund av stängda gränser. En annan grupp som riskerar att hamna
            i en liknande situation är de som släppts ut ur förvar, dels för
            att minska smittspridningen i förvaren, dels för att det inte
            går att verkställa beslut om utvisning på grund av stängda gränser.
          </p>
          <p xml:id="i-UuKkZ7ARe19Ht8Bap9VHqG">
            Migrationsverket har möjlighet att avbryta verkställighet av
            utvisningsbesluten genom att bevilja tidsbegränsade uppehållstillstånd
            med hänvisning till att det finns prak­tiska verkställighetshinder.
            Ett sådant agerande från Migrationsverket skulle ge dessa människor
            tillgång till grundläggande sociala och ekonomiska rättigheter
            såsom tak över huvudet och mat för dagen. I vissa fall har asylsökande
            som fått avslag på sina grund­ärenden fått behålla LMA-bistånd
            på grund av coronapandemin, men de som förlorat biståndet har
            inte tillåtits återfå det. Migrationsverket hänvisar i stället
            till kommunernas möjlighet att bevilja nödbistånd. Men kommunerna
            anser inte att man har rätt till nöd­bistånd enligt socialtjänstlagen
            utan menar att personerna är Migrationsverkets ansvar då de saknar
            uppehållstillstånd i Sverige –en problematisk inställning som
            Vänsterpartiet kritiserat vid flera tillfällen.
          </p>
          <p xml:id="i-WqbRXvCUqXvTvWu4SrCp7n">
            Vänsterpartiet vill att ändringarna som genomfördes i LMA 2016
            rivs upp, men i väntan på att så sker krävs omedelbara förändringar.
            Att riva upp lagen skulle inte heller lösa hela den problematik
            som beskrivs ovan. Nu krävs därför tillfälliga ändringar för att
            hantera konsekvenserna av pandemin och att undvika att människor
            hamnar i papperslöshet samt mildra den utsatta situation som följer
            av det.
          </p>
          <p xml:id="i-RYVSJhmmqdqL5tuV31Wzd1">
            Vänsterpartiet föreslår därför att alla personer som har lagakraftvunna
            utvisnings­beslut och som inte kan återvända till följd av coronapandemin
            beviljas tidsbegränsade uppehållstillstånd. Samma sak bör gälla
            för personer som inte kan förlänga sina uppe­hållstillstånd. Uppehållstillstånden
            bör gälla så länge som pandemin omöjliggör åter­vändande. För
            personer som inte kan styrka sin identitet med giltigt pass till
            följd av stängda gränser och stängda ambassader bör tillfälligt
            undantag göras från passkravet i utlänningslagen.
          </p>
          <p xml:id="i-MynjfnZKc7c9nKPqemMWnZ">
            I hela Europa har samhällen kämpat i över ett år för att minska
            smittspridning och skydda riskgrupper. Samtidigt fortsätter misären
            i de överfyllda läger på de grekiska öarna där asylsökande tvingas
            vänta i åratal på att få sina skyddsskäl prövade. Medan vi håller
            avstånd, tvättar händerna och är hemma om vi har symtom sitter
            dessa människor fast i en humanitär katastrof. I lägret Moria,
            som är byggt för 3 000 personer, bodde omkring 20 000 i trånga
            tält och utan tillräcklig sanitet eller hälsovård när det brand­härjades
            i september 2020. 12 000 människor blev hemlösa över en natt.
            I dag bor nästan 7 000 människor i ett nytt läger bestående av
            570 tält. Förhållandena är mycket svåra; bristen på sanitet och
            vatten är omfattande. Den svenska regeringen har hittills sagt
            att den inte vill hjälpa till att evakuera lägren. Vänsterpartiet
            är mycket kritiskt mot detta beslut och menar att Sverige självklart
            bör vara ett av de länder som solidariskt bidrar till att ta emot
            människor på flykt.
          </p>
          <head xml:id="i-4zBajWBPV2qbNhHGnXDfGZ" type="h2">
            8.8 Vaccinationer
          </head>
          <p xml:id="i-MdzVugR5yyWZ7yqfXdrBT5">
            Vaccination är ett effektivt och säkert sätt att bekämpa infektionssjukdomar.
            Vaccinet skyddar den enskilda individen samtidigt som även andra
            människor skyddas genom att smittspridningen minskas bland hela
            befolkningen. För att vaccination ska fungera på bästa möjliga
            sätt krävs det att en stor del av befolkningen har ett stort förtroende
            för vaccinets verkan. Det är därför viktigt att Sverige har ett
            väl utvecklat vaccinations­program förankrat i forskning och vetenskap.
          </p>
          <head xml:id="i-7b2oexGbdz9GvFk25T7kTX" type="h3">
            8.8.1 TBE-vaccin
          </head>
          <p xml:id="i-V5e7aTGpMLpR9yHQkifq6Q">
            Sverige har i dag inget vaccinationsprogram mot TBE, men Folkhälsomyndigheten
            har påbörjat ett arbete med att ta fram nationella rekommendationer
            för TBE-vaccinet. Det är ytterst viktigt att antalet som vaccineras
            mot TBE ökar eftersom TBE-smitta och för­modad TBE-smitta utgör
            en belastning för hälso- och sjukvården som går att undvika. I
            syfte att öka vaccinationsgraden mot TBE, i väntan på att ett
            särskilt vaccinationspro­gram är på plats, anser Vänsterpartiet
            att ett högkostnadsskydd bör införas på högst 200 kronor per dos
            för vuxna. För barn bör vaccinationen vara helt kostnadsfri. Att
            vaccine­ra hela befolkningen enligt denna modell beräknas kosta
            3 miljarder kronor. Eftersom en sådan omfattande vaccinering inte
            kan väntas ske under innevarande år vill Vänster­partiet till
            en början avsätta 500 miljoner kronor till ändamålet under 2021.
          </p>
          <head xml:id="i-LEbCPA427A8UHEQPdK9Zez" type="h3">
            8.8.2 Pneumokockvaccin
          </head>
          <p xml:id="i-3crup111or7Dm1GBvFESkW">
            I dag tar 10 av 21 regioner ut en avgift för pneumokockvaccination.
            Risken med att avgiftsbelägga vaccinet är att det kommer att finnas
            människor som väljer bort vaccina­tionen av ekonomiska skäl. Om
            vi vill ha en jämlik vård, oberoende av inkomst eller var i landet
            man bor, bör samtliga regioner erbjuda alla som är 65 år eller
            äldre avgiftsfritt pneumokockvaccin. Vänsterpartiet föreslår därför
            att samtliga regioner fr.o.m. hösten 2021 ska införa avgiftsfri
            pneumokockvaccination. Kostnaden för förslaget beräknas uppgå
            till 45 miljoner kronor.
          </p>
          <head xml:id="i-JfKehdPaoi8NqxGg8KiyE5" type="h2">
            8.9 Laga sjukförsäkringen
          </head>
          <p xml:id="i-GMZjMnd8Npd8bipz9xvETM">
            Coronapandemin har påmint oss om att vi alla kan bli sjuka och
            om vikten av system som ger ekonomisk trygghet vid sjukdom. Pandemin
            har också visat på de ödesdigra konsekvenser sjuknärvaro kan få
            och hur låga ersättningsnivåerna i sjukförsäkringen är. Dessa
            insikter har lett till tillfälliga satsningar på en förstärkt
            sjukförsäkring. Vänster­partiet menar att det krävs kraftigare
            och mer långsiktiga insatser.
          </p>
          <head xml:id="i-Sxb2C1tf5594L8qsCufvQM" type="h3">
            8.9.1 Höj bostadstillägget i sjuk- och aktivitetsersättningen
          </head>
          <p xml:id="i-9pammFsGbfn1EXbM5sd3Ku">
            Den ekonomiska standarden är betydligt lägre för människor med
            sjuk- och aktivitets­ersättning än för befolkningen i stort. Många
            människor tvingas ut i fattigdom och har svårt att klara sin ekonomi.
            Ett vanligt förekommande mått på ekonomisk utsatthet är låg ekonomisk
            standard – en inkomstnivå understigande 60 procent av medianinkom­sten
            i samhället. Omkring 130 000 av de personer som har sjuk- och
            aktivitetsersättning beräknas ha en så låg ekonomisk standard
            att de anses vara ekonomiskt utsatta.
          </p>
          <p xml:id="i-YA115x1U46dKRMgnmxEBbF">
            Genom proposition 2018/19:134 Förbättrat grundskydd för pensionärer
            höjdes bostadskostnadstaket i bostadstillägget för pensionärer
            från dagens 5 600 kronor per månad till 7 000 kronor per månad
            för den som är ogift och 3 500 kronor per månad för den som är
            gift.
          </p>
          <p xml:id="i-Guzvutv6on9FuYeSJgq2Sc">
            Personer med sjuk- och aktivitetsersättning har också rätt till
            bostadstillägg. När bostadskostnadstaket i bostadstillägget för
            pensionärer höjdes utan några justeringar inom sjuk- och aktivitetsersättningen
            fick de som lever på sjuk- och aktivitetsersättning jämförelsevis
            sämre möjligheter att efterfråga bostäder med god standard och
            tillgäng­lighet. Vänsterpartiet menar att det är en olycklig utveckling
            och att bostadstillägget i sjuk- och aktivitetsersättningen bör
            justeras enligt förändringarna i bostadstillägget för ålderspensionärer.
            Reformen uppskattas kosta staten omkring 500 miljoner kronor för
            ett år. Vi föreslår att det höjda taket börjar tillämpas den 1
            juli. Kostnaden för 2021 upp­går därmed till 250 miljoner kronor.
          </p>
          <head xml:id="i-7VwEayseHw8hb7xpAhkAWU" type="h3">
            8.9.2 Pausade bedömningar i sjukförsäkringen
          </head>
          <p xml:id="i-kcxhp6wWzB1N3dAVrRaiP">
            Bristerna i såväl sjukförsäkringen som Försäkringskassans handläggning
            av densamma har länge varit allmänt kända. Andelen som utförsäkras
            vid dag 180 har fyrdubblats sedan 2015 och ökat från 29 till 40
            procent mellan 2019 och 2020. Två offentliga utred­ningar som
            presenterades under våren 2020 har belyst bristerna ytterligare.
            Problemen har dessutom blivit ännu tydligare i ljuset av den pågående
            pandemin. Bristerna i sjuk­försäkringen grundar sig i den s.k.
            rehabiliteringskedjan och de fasta tidsgränserna i den. Bedömningen
            av normalt förekommande arbete som görs efter 180 dagars sjuk­skrivning
            har stått i fokus för debatten. Exemplen är många på hur Försäkringskassan
            hänvisar sjuka människor till arbeten som inte finns i verkligheten.
          </p>
          <p xml:id="i-KX6X2JxfBdBGPR9Zke8Jdo">
            Efter initiativ från Vänsterpartiet har regeringen lättat upp
            bedömningen av rätt till sjukpenning efter 180 dagars sjukskrivning.
            Det är välkommet och nödvändigt, men mer behöver göras. Nu kommer
            rapporter om att allt fler förlorar sin ersättning vid dag 365,
            till följd av pandemins konsekvenser. Detta gäller både långtidssjuka
            i covid-19 och de som fått rehabilitering eller andra insatser
            uppskjutna till följd av pandemin. På grund av nuvarande regelverk
            tvingas de söka påhittade arbeten på en arbetsmarknad som är extremt
            tuff till följd av pandemin. Det är inte rimligt. I väntan på
            att regeringen genom­för långsiktiga och permanenta förändringar
            av sjukförsäkringen bör det tillfälliga undantag från bedömning
            av arbetsförmågan mot normalt förekommande arbete vid dag 180
            som regeringen införde vid årsskiftet och tog bort i mitten av
            mars återinföras, och ett undantag från bedömning av arbetsförmågan
            mot normalt förekommande arbete vid dag 365 bör även införas.
            Pauserna bör gälla fram till utgången av 2021, då vi förutsätter
            att de förslag som regeringen bereder för att förbättra sjukförsäkringen
            trätt i kraft. Den samlade kostnaden för dessa två förslag beräknas
            uppgå till 300 miljoner kronor under 2021.
          </p>
          <head xml:id="i-Xe2CKwH2Ey9uiLp7QGa1z2" type="h3">
            8.9.3 Slopat karensavdrag
          </head>
          <p xml:id="i-T8QozR5XDVTmbyFpghGJwy">
            Efter påtryckningar från bl.a. Vänsterpartiet har regeringen
            infört en karensersättning för att den som är sjuk ska stanna
            hemma från arbetet och därmed minska smittsprid­ning under den
            pågående coronapandemin. Vänsterpartiet har länge krävt att karens­avdraget
            avskaffas helt. Till en början beskrev regeringen sitt förslag
            som ett slopat karensavdrag, men i själva verket innebar det en
            möjlighet för den enskilde att retro­aktivt ansöka om ersättning
            för karensavdraget. Regeringen motiverade konstruktionen med ett
            schablonavdrag med att man inte vill öka arbetsbördan hos Försäkringskassan,
            som är hårt belastad till följd av pandemin. Vänsterpartiet ifrågasätter
            att ett slopat karensavdrag skulle innebära så mycket mer arbete
            för Försäkringskassan än hantering­en av den schablonersättning
            som den enskilde kan söka.
          </p>
          <p xml:id="i-EAQqdwBRBQWr8vkFwxgiCi">
            För att motivera människor att stanna hemma från arbetet när
            de är sjuka, och på så vis minska smittspridningen, måste den
            ekonomiska kompensationen vara högre. Att ekonomiskt straffa de
            som tar sitt ansvar för att stoppa spridningen av pandemin är
            en märklig politisk linje i dessa tider. Vänsterpartiet menar
            att människor som är sjuka inte ska tvingas gå till arbetet för
            att få ihop sin ekonomi. Sverige är i dag det enda landet i Norden
            som har karensavdrag. Vi anser därför att karensavdraget bör slopas
            permanent.
          </p>
          <p xml:id="i-MY6HWSci18ESFSSJ87aZ3g">
            Vänsterpartiet vill slopa karensavdraget. Coronakrisen har visat
            hur skadligt det kan vara med sjuknärvaro, dvs. att arbetstagare
            känner sig tvingade att gå till jobbet trots att de inte är friska,
            något vi egentligen vetat sedan länge och som har starkt stöd
            i forsk­ningen. Vänsterpartiet anser att karensavdraget bör slopas
            från den första juli 2021. Vänsterpartiets förslag om slopat karensavdrag
            bör ses tillsammans med vår satsning på minskat sjuklöneansvar
            för mindre företag som vi menar bör införas 2022 och som beskrivs
            närmare i motionen Social trygghet för småföretagare (2020/21:302).
            Förslaget är kostnadsneutralt för staten 2021.
          </p>
          <head xml:id="i-BWLLcG8BT369WbeCpM2J9o" type="h3">
            8.9.4 Starkare skydd för behovsanställda
          </head>
          <p xml:id="i-JDCsEo9WeR4qbH59bLqxoY">
            För att minska risken för spridning av coronaviruset uppmanas
            alla att stanna hemma vid minsta sjukdomssymtom. Därmed är det
            extra viktigt att det finns ett ekonomiskt skydd för de som av
            denna anledning inte kan arbeta. Detta gäller särskilt i äldreom­sorgen
            där smittspridning får förödande konsekvenser. Var fjärde person
            som jobbar inom den kommunala äldreomsorgen är tillfälligt anställd
            och var femte är visstids­anställd med timlön. Många saknar därmed
            ekonomiskt skydd vid sjukfrånvaro. I den privata äldreomsorgen
            är andelen visstidsanställda ännu högre. Som visstidsanställd
            med timlön har man begränsad rätt till både sjuklön och sjukpenning.
          </p>
          <p xml:id="i-3AMaLeL1R9mftpeVwh85KH">
            Vänsterpartiet vill att heltid ska vara norm och att anställningsformen
            allmän viss­tidsanställning ska avskaffas. Det skulle lösa en
            stor del av de problem som tydliggjorts inom äldreomsorgen den
            senaste tiden. För att snabbt åtgärda de akuta problem som råder
            just nu behövs dock en snabbare lösning på frågan. Utredningen
            En trygg sjuk­försäkring med människan i centrum, har presenterat
            en lösning på problemen. Den föreslår att behovsanställda ska
            få sin arbetsförmåga bedömd mot behovsanställningen under de första
            90 dagarna i sjukfallet, om det kan antas att de skulle ha arbetat
            där om de inte var sjuka. Med nuvarande regelverk betraktas behovsanställda
            som arbetslösa och arbetsförmågan bedöms mot normalt förekommande
            arbete. Ersättningen för grup­pen är därmed också lägre. Vänsterpartiet
            menar att det vore lämpligare med en bestäm­melse som fastslog
            att prövningen ska ske på detta sätt de första 180 dagarna. Regler­ingen
            för arbetstagare skulle därmed likställas med den reglering som
            gäller för egen­företagare. Regleringen träffar dessutom enbart
            de arbetstagare som har den mest osäkra typen av anställningar.
            Det vore både tydligare och mer enhetligt med en reglering som
            träffar samtliga arbetstagare som inte har en tillsvidareanställning,
            där rätten till sjuk­penning skulle vara avhängig möjligheten
            för arbetstagaren att föra i bevis att arbete skulle ha utförts
            om arbetstagaren inte blivit sjuk.
          </p>
          <p xml:id="i-bLdQAd8VYPZcuHqM62Ur3">
            Vänsterpartiet anser att regeringen måste agera. Förslagen från
            utredningen presen­terades för över ett år sedan. Under tiden
            har smittspridningen i äldreomsorgen fått extremt svåra konsekvenser.
            Förslaget uppskattas enligt utredningen kosta omkring 132 miljoner
            kronor för ett helt år. Om det införs vid halvårsskiftet i år
            bör kostnaderna upp­gå till omkring 65 miljoner kronor.
          </p>
          <head xml:id="i-Ghkjy9xAtw4JTLLySsLykz" type="h2">
            8.10 Arbetsmarknadspolitik
          </head>
          <p xml:id="i-WfbVx5PqaiFnpSnCCYHwKA">
            Coronapandemin har slagit hårt mot svensk ekonomi och arbetsmarknad.
            Under 2020 varslades rekordmånga om uppsägning, arbetslösheten
            steg kraftigt och antalet långtids­arbetslösa ökade. Våren 2021
            är läget på arbetsmarknaden fortfarande allvarligt. I slutet av
            mars var drygt 440 000 personer inskrivna som arbetslösa på Arbetsförmedlingen.
            Det motsvarar en arbetslöshet på 8,4 procent. Antalet inskrivna
            har visserligen minskat på senare tid, men de som varit utan jobb
            i ett år eller mer har fortsatt att öka. I slutet av mars var
            187 000 personer långtidsarbetslösa. Under 2021 beräknas antalet
            långtids­arbetslösa överstiga 200 000 personer.
          </p>
          <p xml:id="i-PufQJUx1AKdcwfZrcH3FHe">
            Politiken för fler jobb handlar i första hand om finanspolitik
            och investeringar. Vi beskriver i denna motion behovet av stora
            satsningar. Men det behövs även samlade och effektiva statliga
            insatser för att samordna arbetsmarknadspolitiken. Trycket på
            Arbets­förmedlingen är alltjämt mycket högt och behoven av åtgärder
            är stora. Fler arbetslösa är i behov av stöd för att stärka sin
            ställning på arbetsmarknaden. Samtidigt är Arbets­förmedlingen
            under stark press till följd av nedskärningar, uppsägningar och
            pågående reformering. Mer än var tredje medarbetare har lämnat
            myndigheten och hälften av lokalkontoren är nedlagda. Regeringens
            insisterande på att fortsätta forcera en katastro­fal omstöpning
            av Arbetsförmedlingen framstår som djupt oansvarigt och byggt
            på misslyckade nyliberala föreställningar. Vänsterpartiet kräver
            ett nödstopp för processen och en radikalt annorlunda styrning
            av Arbetsförmedlingen. Om Arbetsförmedlingen ska kunna hantera
            den höga arbetslösheten och erbjuda de arbetslösa vägledning,
            stöd och utbildning krävs mer resurser. Det är i synnerhet viktigt
            för att motverka att lång­tidsarbetslösheten biter sig fast. De
            satsningar på 448 miljoner kronor som regeringen presentat i vårändringsbudgeten
            är otillräckliga. Dessutom anser vi inte att upphandlade matchningstjänster
            bör vara med i prioriteringarna. Vänsterpartiet föreslår därför
            att Arbetsförmedlingens förvaltningsanslag ökar med en halv miljard
            kronor och att 1,5 miljarder kronor tillförs anslaget för arbetsmarknadspolitiska
            program och insatser, utöver det som regeringen presenterat i
            samband med denna budget. Totalt tillförs 2 miljarder kronor innevarande
            år.
          </p>
          <head xml:id="i-Tvvvki2dkTjmLsFz1h3sYc" type="h2">
            8.11 Krisstöd till kultur, idrott och fritid
          </head>
          <p xml:id="i-N5iML9BeqsgJjNZyYcXWxp">
            Pandemin har slagit hårt mot kultur‑, idrotts- och fritidsområdet.
            Verksamhet har behövt ställas om snabbt och nya områden har behövt
            täckas upp för att möta krisen. Många av områdets inkomster har
            också försvunnit då restriktioner gjort att en stor del av verk­samheten
            har tvingats ställas in. Många olika stödpaket har satts in men
            många instanser har inte nåtts av dessa paket, ibland på grund
            av regelverk, ibland på grund av att det helt enkelt riktat sig
            till annan verksamhet. Vänsterpartiet vill att de som hittills
            inte fått stöd nu får hjälp att hantera pandemins effekter.
          </p>
          <head xml:id="i-TeQzHixAxqttkY96ktvmTS" type="h3">
            8.11.1 Krisstöd folkhögskolan
          </head>
          <p xml:id="i-3fqDM32RwrBcfPaHXXZUiQ">
            Folkhögskolan har en viktig roll att spela i det svenska utbildningssystemet.
            Med sin särskilda pedagogik och friare uppdrag har man under mer
            än ett sekel gett människor en chans till utbildning, bildning
            och större makt över sitt eget liv. Många som miss­lyckats med
            tidigare skolgång har genom studier på folkhögskolan fått en möjlighet
            till vidare studier eller jobb.
          </p>
          <p xml:id="i-XyCaYBPpjJZVS6mgfXvM5x">
            Pandemin har inneburit högre arbetslöshet och fler ungdomar som
            har svårt att klara gymnasiet. Folkhögskolan behövs mer än på
            länge och då är det extra oroande att så många skolor har drabbats
            hårt ekonomiskt. Uteblivna kortkurser, inställda konferenser och
            tomma internat har inneburit stora intäktstapp. Regeringens tillskott
            täcker inte upp för de behov som finns efter uteblivna intäkter
            för internat och konferenser. Om inget görs riskerar vi att uppsägningar
            av personal och försäljningar av fastigheter blir följden.
          </p>
          <p xml:id="i-XcTb7Tay6MYWYYKsf5U86S">
            Vänsterpartiet föreslår ett krisstöd på 100 miljoner kronor riktat
            till de folkhögskolor som har störst behov med anledning av av
            pandemin uppkomna ekonomiska problem.
          </p>
          <head xml:id="i-3WLiEncYvELQ2BvwHzXLLb" type="h3">
            8.11.2 Krisstöd friluftslivet
          </head>
          <p xml:id="i-L2Ek86fc6UXi47U8L4fcCF">
            Under pandemin har människors möjligheter till friluftsliv varit
            mycket betydelsefulla för att motverka psykisk och fysisk ohälsa.
            Att kunna gå ut i skogen och naturen när ens andra möjligheter
            till motion har försvunnit uppger många som en viktig friskhetsfaktor.
            Att kunna semestra hemma genom att vara ute och tälta, vandra
            eller bo i stuga har fun­gerat som en viktig ersättning när de
            vanliga semesterplanerna har ställts in. Trots detta har många
            av friluftsorganisationerna drabbats av stora intäktsbortfall
            i spåren av pan­demin. Friluftsorganisationerna har heller inte
            fått något riktat stöd för att möta krisen.
          </p>
          <p xml:id="i-WPKnJ9BQ6AdWvSk6FtboV9">
            Vänsterpartiet vill se att de organisationer som drabbats ska
            kunna få ett särskilt stöd. Vi behöver se till att de klarar sig
            genom pandemin och klarar att upprätthålla sin verksamhet under
            krisen. Stödet ska gå till att täcka fasta kostnader, såsom hyreskost­nader
            och personalkostnader, för de som drabbats hårt av krisen. Utöver
            detta föreslår Vänsterpartiet även en särskild satsning på aktiviteter
            för barn och ungdomar. Detta skulle ge friluftsorganisationerna
            chans att t.ex. anordna aktiviteter som annars inte hade varit
            möjliga för att nå fler, öppna dörrar för att utbilda fler ledare
            osv. Vänsterpartiet föreslår att sammanlagt 150 miljoner kronor
            ska gå till friluftslivet för att fylla dessa två syften.
          </p>
          <head xml:id="i-RtUudJvj8Mruf5yBVcRd1n" type="h3">
            8.11.3 Krisstöd idrotten
          </head>
          <p xml:id="i-Brk8x6F7Boeg1dkpMSsA1T">
            För Vänsterpartiet är det centralt att det finns goda möjligheter
            till idrottande för män­niskor i alla åldrar, oavsett bakgrund
            och ekonomiska förhållanden. Det handlar om en bred palett av
            insatser som behövs för att skapa de bästa förutsättningarna för
            människor att leva ett aktivt liv. Pandemin och dess restriktioner
            har däremot tydligt förändrat idrottens förutsättningar.
          </p>
          <p xml:id="i-Si98MoyDmoW9GCBznZ3eKk">
            Vi kan se att idrottsföreningar med deras styrelser och ledare
            har gjort stora ansträng­ningar det senaste året för att kunna
            erbjuda en trygg verksamhet utifrån Folkhälso­myndighetens rekommendationer.
            När världen förändras och känns osäker har idrotts­träningen kunnat
            ge barn och unga en känsla av normalitet och vardagsrutin. Det
            är tydligt att förutom minskade sponsorintäkter och uteblivna
            biljettintäkter är nu också minskade medlemsavgifter en effekt
            av pandemin. Det har kommit rapporter om en minskning av deltagande
            i alla ålderskategorier, men särskilt alarmerande är den stora
            minskningen hos äldre tonåringar.
          </p>
          <p xml:id="i-K4H9Z1v2sdvSLDscfVM6Z7">
            Regeringen annonserade i sin senaste ändringsbudget ett ytterligare
            stöd till idrotten. Vänsterpartiet kommer att bevaka hur läget
            utvecklar sig och kommer att återkomma under höstbudgeten med
            ytterligare förslag.
          </p>
          <head xml:id="i-8e1BsByut7EfePGed5jj6t" type="h3">
            8.11.4 Krisstöd kulturen
          </head>
          <p xml:id="i-CpeHzbMvtrF9h6PaRZFmNj">
            Kulturlivet är hårt drabbat av coronakrisen. Det gäller såväl
            de stora institutionerna som den enskilda kulturarbetaren. Vänsterpartiet
            föreslår en rad insatser för kulturlivet. Genom ändringsbudgetar
            och höstbudgeten har kulturlivet hittills fått en del stöd för
            att försöka täcka upp mycket av de förluster och ekonomiska problem
            som hittills drabbat kulturlivet i pandemin. Vänsterpartiet tycker
            att det är viktigt att stötta kulturlivet genom pandemin och kommer
            att bevaka effekten av de senaste förslagen och den åter­startsutredning
            som nu arbetar. Vi hoppas att restriktionerna snart kan börja
            lätta men ser att det kan finnas anledning att återkomma i höstbudgeten
            med ytterligare förslag. En viktig aspekt av stödet till kulturlivet
            i pandemin är att se till att de stödsystem som finns för egen-
            och småföretag faktiskt når fram till kulturföretagarna. Villkoren
            för a‑kassa och socialförsäkringar måste också fungera för kombinatörer
            och frilansare. De förbättringar regeringen har genomfört har
            inte varit tillräckliga och vi har därför tagit ett flertal initiativ
            i riksdagen för att anpassa regelverken.
          </p>
          <head xml:id="i-TgQAjdsDPbKNt9pf1PrqNR" type="h3">
            8.11.5 Krisstöd föreningslokaler
          </head>
          <p xml:id="i-WoCXfMesAhhtqpq4embBLQ">
            Pandemin har påverkat många på olika sätt. Många föreningar har
            tappat delar av eller hela sin inkomst då pandemin och restriktionerna
            har gjort det omöjligt att genomföra verksamheten. Många föreningar
            som hyr en kommunal lokal har fått hjälp med sänkta hyror och
            subventioner för att klara den ekonomiska påfrestning som pandemin
            har inneburit. Det har däremot varit svårt för många som hyr av
            privata värdar att få hyres­reduktion under pandemin och de riskerar
            att behöva säga upp sina lokaler när de tappat medlemmar, sponsorer,
            biljettintäkter eller andra intäkter kopplade till evenemang.
            Det stöd som regeringen genomfört har inte fungerat tillräckligt
            bra för föreningar.
          </p>
          <p xml:id="i-S4fhbGu3F9kjF295ZPJwrV">
            Vänsterpartiet vill se ett stöd som administreras av kommunerna
            och som syftar till att ge hyresstöd till föreningar som drabbats
            av pandemin. För oss är det viktigt att vi även efter pandemin
            har platser för att mötas och utvecklas genom kultur, idrott och
            andra föreningsaktiviteter. Vänsterpartiet föreslår att 50 miljoner
            kronor ska gå till ändamålet.
          </p>
          <head xml:id="i-Fy7vb2JbeMiPz9uJUxQ2xw" type="h3">
            8.11.6 Hemslöjden
          </head>
          <p xml:id="i-8Tc4TbL6hmXmStVUWHP6vR">
            Även om pandemin på många sätt har ökat intresset för hantverk
            har yrkesverksamma inom slöjd och konsthantverk tappat stora delar
            av sina inkomster. Många är egenföre­tagare och många av de försäljningstillfällen
            som man tidigare har haft har under pande­min ställts in. Ofta
            ligger företagen också under 180 000 kronor i omsättning, vilket
            gör att man inte nås av de företagsstöd som betalats ut. Inte
            heller de kulturstöd som kanali­serats via Kulturrådet och Konstnärsnämnden
            har nått den här målgruppen. Hemslöjden är en del av vårt kulturarv
            och är en lättillgänglig kulturform som dessutom är mindre koncentrerad
            till storstäderna än andra konstområden. Det här är ett område
            som behöver stöd för att klara pandemin. Det senaste året har
            Nämnden för hemslöjdsfrågor tvingats omfördela medel från föreningslivet
            för att skapa ett krisstöd. Vänsterpartiet menar därför att regeringens
            2 miljoner kronor i stöd är för lite och föreslår att ytterligare
            1 miljon kronor fördelas till nämnden.
          </p>
          <head xml:id="i-4fcMTYpd6LHWDdViaNnCtT" type="h2">
            8.12 Bostäder och byggande
          </head>
          <p xml:id="i-CjAtmXQrY7vgGPLGEt5HT2">
            Rådande bostadspolitik måste ersättas av en politik som kan möta
            de olika utmaningar vi står inför i form av bostadsbrist, bostadssegregation
            och klimatomställning – en bostadspolitik som tar ansvar för att
            bygga bort bostadsbristen, bryta bostadssegrega­tionen och minska
            bostadssektorns klimatpåverkan. Det kräver en bostadspolitik med
            högre ambitioner där staten och kommunerna tar ett större ansvar
            än i dag.
          </p>
          <p xml:id="i-Cp8JKwn4hGno77SaNq1bGD">
            Det råder bostadsbrist i en majoritet av landets kommuner. Enligt
            Boverket behöver det byggas omkring 67 000 bostäder per år de
            närmaste åren. Samtidigt sjunker nu bostadsbyggandet. Bristen
            på bostäder begränsar människors frihet och i förlängningen samhällets
            utveckling. Det saknas framför allt hyresrätter med rimliga hyror,
            något marknaden inte klarar av att bygga på egen hand. Bostadsbristen
            ska byggas bort med en politik för ökat bostadsbyggande, med fokus
            på miljövänliga hyresrätter med rimliga hyror. För det krävs att
            staten tar ett större ansvar för finansieringen och att kommuner­na
            lever upp till sitt bostadsförsörjningsansvar. Vänsterpartiet
            vill åstadkomma detta genom att bl.a. införa statliga topplån,
            höja investeringsstödet för att stimulera byggandet av hyresbostäder
            samt stärka stödet till renovering och energieffektivisering.
            Vänster­partiet vill även se ett investerings- och renoveringsstöd
            för idrottsanläggningar, detta för att skapa förutsättningar för
            att alla barn och ungdomar ska ha en jämlik tillgång till idrottsanläggningar
            över hela landet.
          </p>
          <head xml:id="i-BKDbHWVPoLGfQsPXbf58jN" type="h3">
            8.12.1 Statlig hyresfond
          </head>
          <p xml:id="i-GHYSc8d4Zk2XedXf2RCofe">
            Under coronakrisen har tusentals löntagare förlorat sina jobb.
            Redan tidigt under pande­min varnade Vänsterpartiet för att hyresgäster
            som en följd av arbetslöshet inte skulle komma att ha råd att
            betala sin hyra. Lika tidigt krävde vi att alla vräkningar av
            hyres­gäster skulle stoppas tillfälligt och att en krisfond skulle
            inrättas, så att även hyresgäster som på grund av coronakrisen
            inte kunde betala sin hyra skulle kunna få hjälp. Så blev det
            inte, eftersom inga andra partier ställde sig bakom förslaget,
            och i stället blev det tyvärr som vi varnade för.
          </p>
          <p xml:id="i-SMCunhhtvEYxmQymTdbycq">
            I spåren av corona har tusentals hyresgäster vräkts. Amnesty
            Internationals senaste årsrapport bekräftar att covid-19 i Sverige
            har slagit hårt mot hyresgäster och myndig­heterna har fortsatt
            att utföra vräkningar trots pandemin. Enligt Kronofogdemyndig­heten
            genomfördes 2 106 vräkningar under 2020. Under de första tio veckorna
            av 2021 har antalet vräkningar ökat med 30 procent jämfört med
            samma period förra året.
          </p>
          <p xml:id="i-8CijiL6djJuJJ1dFfCexVE">
            Finansinspektionen meddelade 2020 att bankerna får ge bostadsägare
            undantag från amorteringskraven under en period om de drabbas
            av inkomstbortfall kopplat till coronakrisen – välkommet och behövligt.
            Men för hyresgäster som drabbas av inkomst­bortfall på grund av
            coronakrisen finns alltså inget stöd. Vänsterpartiet vill därför
            att staten inrättar en hyresförlustgarantifond. Medlen i fonden
            lämnas till den hyresvärd som drabbas av hyresförluster på grund
            av att hyresgäster inte har råd att betala hyran i coronakrisens
            spår (april 2021 till september 2021, med möjlighet till förlängning).
          </p>
          <p xml:id="i-TfeWvrDnwzQMGgdE63MhX">
            Staten ska stå för 75 procent av hyresnedsättningen och värden
            för resterande 25 procent. Fonden ska administreras och betalas
            ut av Boverket. Den enskilda hyresvär­den ansöker om medel. Till
            ansökan bifogar hyresvärden uppgifter som styrker att denne har
            drabbats av hyresförluster. För att få ta del av hyresförlustgarantin
            ska hyres­värden först göra en överenskommelse med Hyresgästföreningen
            som innebär följande: (i) hyresgäster som inte kan betala hyran
            på grund av inkomstbortfall i coronakrisens spår ska få bo kvar
            (moratorium på uppsägningar) och (ii) inga förfallna betalningar
            ska gå till inkasso. För hyresgästen innebär förslaget en nedsättning
            av hyran med maximalt 75 procent (utfallet avgörs av förhandling
            och storlek på inkomstbortfallet). För att få ta del av nedsättningen
            behöver hyresgästen styrka att hen har för låg inkomst (jfr inkomst­prövning
            för att få hyreskontrakt). Vi föreslår att 500 miljoner kronor
            avsätts för de första sex månaderna.
          </p>
          <head xml:id="i-9zau99B8WAi2xuZZ39YHHQ" type="h3">
            8.12.2 Stimulans för fler hyresrätter nu
          </head>
          <p xml:id="i-4sUbqvdSzYwgkYRZ8Qu6Zx">
            I dag råder bostadsbrist i en majoritet av landets kommuner.
            För att motverka ett kraftigt fall i bostadsbyggandet i en tid
            då byggtakten i stället behöver öka bör staten investera mer i
            bostadsbyggande. Vänsterpartiet föreslår därför att investeringsstödet
            för byggande av hyresrätter utökas med 1 miljard kronor redan
            i år för att ge en extra stimulans för att redan tänkta byggen
            kommer igång tidigare, men även för att få igång ett ökat byggande
            av bostäder.
          </p>
          <head xml:id="i-RRiopG5v1i7dtFSbrGswii" type="h2">
            8.13 Omställning för klimat och miljö
          </head>
          <p xml:id="i-LTHtCq5P3yugDFMgo1uNcQ">
            Utsläppen inom transportsektorn står för en tredjedel av Sveriges
            utsläpp. Sverige har som målsättning att utsläppen från inrikes
            transporter ska minska med minst 70 procent senast 2030. Målet
            nås dock inte med dagens beslutade åtgärder och kommer att kräva
            omfattande åtgärder i form av nya styrmedel och investeringar
            för att uppnås. I den klimatomställning som måste till är utbyggd
            järnvägstrafik en central komponent.
          </p>
          <p xml:id="i-HUXZDqeVistW7r2fa9vCWn">
            Godstrafiken behöver i ökad omfattning flyttas från väg till
            räls och vatten. För att nå nödvändiga utsläppsminskningar måste
            även transporteffektiviteten öka genom att förutsättningarna för
            att gå, cykla och resa kollektivt förbättras. Privatbilismen måste
            minska, inte minst i våra städer och tätorter. För att öka andelen
            resande med kollek­tivtrafik och järnväg måste staten ta ett ökat
            ansvar för att stärka tillgängligheten i hela landet och göra
            de klimateffektiva färdsätten billigare än de klimatbelastande.
            Staten måste med åtgärder och styrmedel stärka järnvägens och
            kollektivtrafikens konkurrens­kraft. Resor med kollektivtrafik
            kan inte vara ett färdalternativ för alla i glesbygden, men genom
            stärkt stöd för anpassad kollektivtrafik kan tillgängligheten
            stärkas för många grupper som saknar möjlighet att färdas med
            bil eller som i dag saknar hållbara alternativ till bilresor.
          </p>
          <p xml:id="i-GxeCg9NnBySB642Wnchbj">
            En utbyggd kollektivtrafik på landsbygden och i glesbygd skapar
            förutsättningar för minskade klimatutsläpp och stärkta förutsättningar
            att bo och leva även i glesbygd, men detta kräver även satsningar
            på upprustning av vägnätet i stället för nybyggda motor­vägar
            och att vi värnar våra regionala järnvägar.
          </p>
          <p xml:id="i-SmtrAYQFzDXnZS1oqr5twg">
            Vänsterpartiet anser att minkuppfödningen bör avvecklas samt
            att den storskaliga animalieindustrin i högre utsträckning, och
            i enlighet med principen att förorenaren betalar, bör bära kostnaden
            för risker gällande spridning av pandemier och sjukdomar. Vi anser
            därför att de 60 miljoner kronor som tillförs minknäringen i stället
            borde nyttjas för att bära kostnaden för att avveckla densamma.
            Vi anser även att bekämpning av fågelinfluensan i ökad utsträckning
            bör bäras av verksamhetsutövarna.
          </p>
          <head xml:id="i-Ko5y6nKwKq5LgxuUcL2YX2" type="h3">
            8.13.1 Öka takten för utbyggnad av laddinfrastruktur för elbilar
          </head>
          <p xml:id="i-XygLixpmn8Kzhu1ofBDotL">
            Sverige når inte klimatmålet för transportsektorn till 2030 med
            nuvarande åtgärder. En ökad elektrifiering av vår fordonsflotta
            är enligt Vänsterpartiet en nödvändighet för att målet ska nås.
            Trots detta finns fortfarande stora brister i laddinfrastrukturen
            och behovet är stort av att skyndsamt åtgärda dessa luckor. Tillgången
            till publika laddstationer, både med snabbladdare och med supersnabbladdare,
            för elbilar behöver kraftigt förbättras, inte minst i de norra
            delarna av Sverige. Efterfrågan på statlig finansiering för att
            möjlig­göra detta är fortsatt hög. Vi föreslår därför att 300
            miljoner kronor tillförs i tilläggs­budget till anslaget 1:16
            Klimatinvesteringar inom utgiftsområde 20 från den 1 juli 2021
            för detta ändamål.
          </p>
          <head xml:id="i-PFkrLQbNrc5hbVNNPfM7H4" type="h3">
            8.13.2 Verkställ planer för ett fossilfritt Sverige
          </head>
          <p xml:id="i-YDWUc36psU1tzXxAw6rEZg">
            Coronakrisen kräver ekonomiska stimulansåtgärder som främjar
            sysselsättningen. Det ger oss goda förutsättningar att främja
            hållbara investeringar för att även möta klimat­krisen. Internationella
            energimyndigheten (IEA) har nyligen konstaterat att storskaliga
            investeringar för att främja utveckling, spridning och integrering
            av klimatvänlig teknik bör vara en central del av regeringarnas
            planer, då det kommer att både stimulera eko­nomin och skynda
            på omställningen till förnybara energikällor.
          </p>
          <p xml:id="i-PedFZzPTirpmpBFTb8xF7E">
            Vänsterpartiet delar den uppfattningen. Vår uppfattning är att
            näringen själv bör bära en väsentlig del av omställningskostnaderna
            men att det inte minst i skuggan av corona­krisen krävs skyndsamma
            statliga åtgärder för att medverka till en omställning med minskade
            utsläpp och gröna jobb. Inom ramen för Fossilfritt Sverige har
            ett antal bran­scher tagit fram egna färdplaner för hur respektive
            bransch ska bli fossilfri med stärkt konkurrenskraft som följd.
            Färdplanerna innehåller konkreta förslag på åtgärder för både
            aktörerna och politiken. Hittills har 13 färdplaner överlämnats
            till regeringen, och ytterligare 8 är färdigställda för att överlämnas
            till regeringen. Färdplaner har bl.a. tagits fram för bygg- och
            anläggningssektorn, sjöfartsnäringen och återvinningsindustrin.
            Till förslagen som Vänsterpartiet anser vara lämpliga hör:
          </p>
          <list xml:id="i-DsivBJ8P5qDvAbDbNzZTwV" style="ul">
            <item xml:id="i-3jtNNL2yDMk5j73x5nTygB">
              Stöd för ökad elektrifiering inom vägtrafiken exklusive laddstolpar
              för personbilar.
            </item>
            <item xml:id="i-4P1yQTKaM2R9M5V76m9VHQ">
              Införande av generella ekonomiska incitament som gör återvunnet
              material mer konkurrenskraftigt på marknaden.
            </item>
            <item xml:id="i-TX8tcQC8ejxo6TgSuQwprk">
              Statligt stöd för tillgång till fossilfria drivmedel och energikällor
              inom sjöfarten.
            </item>
            <item xml:id="i-7G4B1MinV6pbZ3ncGRVr5T">
              Statligt stöd till program för forskning och utveckling om fossilfri
              ståltillverkning.
            </item>
          </list>
          <p xml:id="i-45SLB8w9M2aWh8mq4dw7Ju">
            Vänsterpartiet vill att 1 miljard kronor anslås inom utgiftsområde
            20 från den 1 juli 2021 i syfte att skyndsamt verkställa lämpliga
            åtgärder i de branschvisa färdplaner som presenterats av Fossilfritt
            Sverige.
          </p>
          <head xml:id="i-CwW9gtzQPhjRB8NuR5XG7d" type="h3">
            8.13.3 Tidigarelägg investeringar i Inlandsbanan
          </head>
          <p xml:id="i-9cUYdGg6kx2ukJqchSVFwf">
            Vänsterpartiet vill tidigarelägga investeringar i Inlandsbanan.
            Satsningen möjliggör att i stor skala påbörja säkerhetshöjande
            åtgärder såsom siktröjning och gallring längs järn­vägsfastigheten,
            trumbyten samt nybyggnation av ekodukter och renstängsel. Även
            markentreprenad samt arbeten med kanalisation av ny optofiber
            på hela sträckan Mora till Gällivare kan påbörjas. Dessa åtgärder
            skulle förutom att skapa uppemot 300 arbets­tillfällen även påskynda
            färdigställandet av en prioriterad godskorridor med mycket låga
            klimatutsläpp. Vänsterpartiet föreslår därför att Inlandsbanan
            AB tillförs 200 miljoner kronor för upprustning innevarande år.
          </p>
          <head xml:id="i-A4zwzxwUFRcZ59ZE7FbWKT" type="h3">
            8.13.4 Tidigarelägg järnvägsunderhåll
          </head>
          <p xml:id="i-GrpuapUfAMwAST2WbNSfcm">
            En av de trånga sektorerna för att utföra bra järnvägsunderhåll
            är tillgång till anlägg­ningar, främst spår. Eftersom de normalt
            sett är näst intill konstant trafikerade är det svårt att få tillgång
            till dem för underhållsinsatser. På grund av coronakrisen ställs
            allt fler tåg in och kommer sannolikt att fortsätta att göra det
            en tid framåt. Därmed öppnas en möjlighet att genomföra välbehövligt
            underhåll, som både Trafikverket och under­hållsbolagen vill utnyttja.
          </p>
          <p xml:id="i-4qQgoEpHLmVNUx7xdsjxfy">
            Rälsbyten, sliperbyten, rälsslipning, växelreparation, vegetationsröjning,
            dränering, säkerhetshöjande åtgärder (t.ex. siktröjning vid vägar)
            och byte av kontaktledningar är några exempel på arbeten som snabbt
            skulle kunna utföras och som också skulle få en direkt positiv
            effekt för järnvägssystemet. Några objekt som särskilt nämnts
            är Kimstad–Finspång och Mälarbanan. Det finns både vilja och beredskap
            hos aktörerna, men det saknas i dagsläget pengar.
          </p>
          <p xml:id="i-E4sMAPEqSdxqg4apQqLyTk">
            Regionala järnvägar är mycket viktiga för vår infrastruktur,
            ändå lägger Trafikverket ned bana efter bana. Detta är ett allvarligt
            problem och upprustning av flera banor är akut nödvändig. Relativt
            stora underhållsanslag finns aviserade i statsbudgeten, men investeringarna
            växlas inte upp på riktigt förrän 2022. Vänsterpartiet föreslår
            därför att underhållsramen ökas med 750 miljoner kronor för sista
            halvåret av innevarande år.
          </p>
          <head xml:id="i-RnFm7YLg3R1WTcav4yjWb" type="h3">
            8.13.5 Anslagsstöd till Sjöfartsverket
          </head>
          <p xml:id="i-LBFwHECh8oVErtgVeRvsy7">
            Coronakrisen har slagit hårt mot sjöfarten, framför allt mot
            passagerarsjöfarten där vissa linjer är samhällsviktiga då de
            även fraktar gods och används för pendling. Vissa sträckor fungerar
            fortfarande på grund av stöd från den finska staten. Det finns
            rederier som lagts ned och andra rederier har fått lägga upp fartyg.
            En del kör fortfarande men med mycket mindre volymer, vilket gör
            att marginalerna och omsättningen blir mycket lägre än annars.
            Det är viktigt att de tillfälliga förändringar som gjorts gällande
            sjöfarts­stödet och korttidspermitteringar fortsätter att gälla.
          </p>
          <p xml:id="i-N92LnWcKMcovcCbbaoZfoQ">
            Sjöfartsverket har en ekonomi i kris, vilket innebär att det
            planeras för höjda farleds- och lotsavgifter, något som skulle
            vara mycket skadligt för framför allt inlands- och kustsjöfarten.
            De planerade avgiftshöjningarna för 2021 bör inte ske. De kostnader
            som fritidsbåtsverksamheten medför men inte betalar för bör täckas
            av anslag. Isbrytningen är motsvarigheten till vinterväghållning
            och snöröjning på järnvägen och bör anslags­finansieras.
          </p>
          <p xml:id="i-Aga6hecvGmWp73sQycfbaB">
            Vänsterpartiet föreslår därmed ett totalt anslag på 600 miljoner
            kronor till Sjöfarts­verket för att täcka dessa kostnader för
            hela 2021 och ge utrymme för att inte höja av­gifterna.
          </p>
          <head xml:id="i-GvMPcQ12k7cu1ARWJ6eeH3" type="h3">
            8.13.6 Slopad banavgift för tågföretagen under 2021
          </head>
          <p xml:id="i-PWMABUFzCSR4BgEntCTgXz">
            Redan före coronakrisen var konkurrensläget tufft för järnvägsoperatörerna
            gentemot vägtransporterna. I synnerhet påverkas godstransporterna
            på järnvägen, men även persontrafiken. Vänsterpartiet föreslår
            därför att tågoperatörerna inte ska behöva betala några banavgifter
            till staten under 2021. Den slopade banavgiften bör även gälla
            retro­aktivt för första halvåret. Därmed slipper branschen en
            utgift på 2 020 miljoner kronor under året. Då intäkterna från
            banavgifterna går till järnvägsunderhåll ökas anslaget för detta
            ändamål med motsvarande summa.
          </p>
          <head xml:id="i-YNkbNhLaXZseLx9oRC6eBZ" type="h3">
            8.13.7 Stöd till kollektivtrafiken
          </head>
          <p xml:id="i-MdRAjN5sbNA3odChyMDFMk">
            Kollektivtrafiken har tappat mycket pengar under coronakrisen
            på grund av att antalet resande minskat drastiskt samtidigt som
            kollektivtrafiken till stora delar har upprätthållit turtätheten
            för att minska smittspridningen. Flera regioner indikerar nu att
            de kommer att dra ned på trafiken efter corona för att spara pengar,
            samtidigt som man egentligen behöver åtminstone upprätthålla och
            förbättra trafiken för att både locka tillbaka och öka andelen
            resenärer som använder kollektivtrafiken. Regionerna behöver satsa
            mer pengar i kollektivtrafiken men kan inte bära hela den extra
            kostnaden själva då de även måste satsa på områden som vård, utan
            staten måste gå in med stöd. Detta gäller speciellt de regioner
            som inte gått med vinst i regionen 2020. Vi föreslår därför ett
            riktat stöd på 3 miljarder kronor till RKM för att upprätthålla
            kollektivtrafiken även efter pandemin.
          </p>
          <head xml:id="i-EVD6FRC5MNZi6XGKJ7qVne" type="h3">
            8.13.8 Utbildningssatsning järnväg
          </head>
          <p xml:id="i-FUYUgQ42PafNP39B1Vvz6r">
            Det finns ett stort behov av att rusta och bygga ut järnvägen.
            Samtidigt råder det brist på personal som kan göra detta. En utredning
            från 2018 från fackförbundet Seko bedömde att åtminstone 1 700
            nyckelpersoner kommer att saknas inom några år inom järnvägs­sektorn,
            dvs. bantekniker, spårsvetsare samt el‑, signal- och teletekniker.
            För att ställa om samhället och satsa på järnvägen föreslås en
            satsning på 60 miljoner kronor för höstterminen 2021.
          </p>
          <head xml:id="i-VJhy3gvR8hU6CTuDJcJ39F" type="h3">
            8.13.9 Höjd elbusspremie
          </head>
          <p xml:id="i-KGkL3cpBQ1pmJZi8LBRtpA">
            Vi vill att kollektivtrafiken ska återhämta sig efter pandemin.
            I Sverige rullar 14 000 bussar, de flesta inom den regionala kollektivtrafiken.
            I Göteborg har Västtrafik och bussbolaget Transdev nyligen investerat
            i 145 nya elbussar som nu börjat rulla på 34 helt elektrifierade
            linjer. Vi vill att fler ska följa det goda exemplet. Därför behövs
            förutom ökat driftsstöd också en ökning av den elbusspremie som
            finns i dag. Dessvärre har regeringen försämrat elbusspremien
            med den nya förordningen från augusti 2020. Regeringen har sänkt
            stödbeloppet från 20 till endast max 10 procent av inköpskostnad­en
            för elfordonet. Dessutom finns endast 80 miljoner kronor avsatta
            per år för elbuss­premien, och en aktör kan högst söka 25 miljoner
            kronor per år. I dagsläget finns 48 ansökningar på totalt 2,5
            miljarder kronor hos Energimyndigheten. Om vi vill att en stor
            del av Sveriges bussflotta ska elektrifieras är det uppenbart
            att det behövs väsentligt mycket mer pengar. Vi föreslår 500 miljoner
            kronor extra för det här året.
          </p>
          <head xml:id="i-MA7hL7CGzFV4F1cpFA6qTs" type="h3">
            8.13.10 Flexibel investeringspott för hållbara godstransportlösningar
          </head>
          <p xml:id="i-NcUdZsZZjEVEpgcurQi2we">
            Coronakrisen visar att behov inom en kort tidsperiod kan uppkomma
            av tillgång till hållbara godstransporter för näringslivet. För
            att möjliggöra sådana investeringar som inte tillgodoses eller
            uppmärksammas i gällande nationella plan 2018–2029 föreslår Vänsterpartiet
            en flexibel investeringspott på 50 miljoner kronor, utöver nuvarande
            näringslivpott, för stöd till kombiterminaler/omlastningscentraler,
            triangelspårsutbyg­gnader (rondell för tåg) eller andra investeringar
            som underlättar ökad överflyttning av godstrafik till sjöfart
            och järnväg samt investeringar som bidrar till mer hållbar inhemsk
            åkerinäring.
          </p>
          <head xml:id="i-72tXfsWJ2tXqTtUhH86qNJ" type="h3">
            8.13.11 Statlig finansiering av ERTMS-ombordutrustning
          </head>
          <p xml:id="i-BzLCdX8pSj1tomq8QU9Y83">
            Tågoperatörerna beräknas ha en uppskattad samlad kostnad på minst
            3 miljarder kronor för att anpassa tekniken i loken för det nya
            signalsystemet. Detta är en kostnad som branschen själv förväntas
            bära i Sverige till skillnad mot ett antal andra länder där staten
            tar ett betydande ansvar för finansieringen. Kostnaden för varje
            enskilt lok är minst 3 miljoner kronor, och ungefär 1 000 lok
            behöver denna åtgärd. Nuvarande plan är att en stor andel av lokflottan
            ska vara anpassad till ERTMS-systemet till oktober 2023. Vänsterpartiet
            anser att staten bör finansiera kostnaden för ombordutrustning
            för ERTMS med 100 procent om det genomförs under andra halvan
            av 2021. För detta ändamål avsätter Vänsterpartiet därför 125
            miljoner kronor.
          </p>
          <head xml:id="i-YKX27AA7mDYjynq3B2Wv8v" type="h3">
            8.13.12 Öka investeringarna i nattågsfordon
          </head>
          <p xml:id="i-GCw8DXj5VphdNmQLDDL75U">
            Trafikverket upplyser regeringen i sitt budgetunderlag för perioden
            2021–2023 om behovet av att successivt öka låneramen kopplat till
            investeringar i nattågsfordon. De vagnar som finns i dag är ålderstigna
            och slitna.
          </p>
          <p xml:id="i-H4J5p4RCsNFbNn6iPRB3mg">
            Trafikverket har i dag upphandlad nattågstrafik för två trafikavtal
            med fordonsbehov av 100 vagnar och 16 lok. Den totala kostnaden
            för att ersätta egna och operatörens fordon bedöms vara 3,8 miljarder
            kronor. Eventuellt kan ytterligare avtal för nattågs­trafik till
            Europa tillkomma enligt Trafikverket. Myndighetens preliminära
            bedömning av fördelningen av investeringskostnaden är: 11 miljoner
            2021 (till förfrågningsunderlag), 390 miljoner 2022 (till förskott),
            11 miljoner 2023 (till Trafikverkets projektorganisation för produktion),
            501 miljoner 2024 (till uppfyllnad av milstolpar och tågset för
            test), 1 504 miljoner 2025 (till leverans av tågset) samt 1 383
            miljoner 2026 (till leverans av tågset), vilket ger en totalkostnad
            på 3 800 miljoner kronor vid fullständig leverans.
          </p>
          <p xml:id="i-XjrMimuDXTqxmCryZWJt9a">
            Trafikverket har just nu ett pågående regeringsuppdrag att se
            över förutsättningarna att upphandla nattågstrafik till Europa.
            I sin delredovisning av uppdraget i januari i år föreslog Trafikverket
            att Malmö–Köln skulle bli första sträckan, men ett problem är
            bristen på nattågsfordon samt att svenska nattåg inte kan köras
            i Europa. De befintliga fordonen är byggda med nordisk profil
            som är bredare än den europeiska profilen och kan därför inte
            köras söderut i Europa. Vagnar med europeisk profil kan däremot
            köras från Narvik ned till södra Europa utan att begränsas av
            profilen.
          </p>
          <p xml:id="i-RH4RSfCu5toFmGVuZm8Lnn">
            Vänsterpartiet föreslår att 206 miljoner kronor till förfrågningsunderlag
            samt för­skott satsas innevarande år för ökade investeringar i
            vagnar och lok för förbättrade nattåg. Vi stöder därmed Trafikverkets
            budgetförslag men tidigarelägger den samman­lagda satsningen på
            3,8 miljarder kronor med ett år.
          </p>
          <head xml:id="i-StYjbegASYcaBmBoN1C1bB" type="h3">
            8.13.13 Statligt solcellsstöd
          </head>
          <p xml:id="i-EfWnRtmnwk89xrVvARhGg2">
            Den 1 januari 2021 trädde nya regler för statligt solcellsstöd
            i kraft, vilket aviserades i vårbudgeten 2020. Det tidigare solcellsstödet
            för privatpersoner avvecklades och ersattes av ett skatteavdrag.
            Stödet omfattas därmed av rot. De privatpersoner som hamnat mellan
            det nya och det gamla systemet för stöd har drabbats ekonomiskt.
          </p>
          <p xml:id="i-Kvs5oFfi52VbvqFSwGWjqk">
            Om omställningen till förnybar energi ska fungera i praktiken
            måste omställnings­stöden fungera när de väl har beslutats om.
            Regeringen föreslår i sin vårändringsbudget att 260 miljoner kronor
            skjuts till för att betala ut stöd till de som drabbats. Vänster­partiet
            bedömer att behovet är större än så och föreslår därför att ytterligare
            40 miljoner kronor anslås för dem som drabbades ekonomiskt när
            det tidigare solcellsstödet för privatpersoner ersattes med ett
            skatteavdrag.
          </p>
          <head xml:id="i-Rw7jJ6Eocr8dUuawCehX2n" type="h3">
            8.13.14 Coronastöd till taxi
          </head>
          <p xml:id="i-RseufrriuuTXVXhGwiEc6H">
            Taxinäringen har drabbats hårt av coronapandemin. Enligt siffror
            från Swedbank min­skade de samlade beloppen för kortbetalda taxiresor
            med omkring 80 procent efter att pandemin slagit till 2020, jämfört
            med samma period 2019. Skatteverkets statistik visar på ett betydligt
            lägre omsättningstapp, omkring 25 procent. Taxinäringen består
            av många mindre aktörer och är svåröverskådlig av flera skäl.
            Därför är det svårt att säga exakt hur branschen påverkats av
            krisen, men att den drabbats hårt råder det inga tvivel om. Antalet
            registrerade taxiföretag minskade från 7 640 till 7 270 under
            2020. 13 procent av taxifordonsflottan har ställts av sedan mars
            2020, enligt Transportstyrelsen.
          </p>
          <p xml:id="i-FZchWRjGEzozyJ83Ahh1vu">
            De statliga företagsstöd som taxiföretagen kan söka täcker fasta
            kostnader, och efter­som dessa utgör en relativt liten del av
            deras omkostnader har de inte varit tillräckliga. Många taxiföretag
            har sökt stöden, men de räcker inte för att säkra företagens över­levnad.
          </p>
          <p xml:id="i-SAdfrxYu8FBzXg6UzRKqR6">
            Taxinäringen har sedan en tid tillbaka präglats av överetablering,
            vilket pressar ned löner, arbetsvillkor och kvalitet. Den ekonomiska
            press som coronapandemin innebär riskerar, enligt både arbetsgivare
            och facket, att leda till att den seriösa delen av taxi­branschen
            slås ut och ersätts av plattformsbolag som Uber och liknande.
          </p>
          <p xml:id="i-2Ma1Znh5erwDc8M8ZvXspi">
            Vänsterpartiet föreslår att ett specifikt omställningsstöd införs
            för taxinäringen. Genom att ställa upp tydliga krav som företagen
            måste uppfylla för att kvalificera sig för stödet kan det bidra
            till att värna den seriösa delen av branschen och samtidigt bana
            väg för en klimat- och miljövänlig omställning. Stödet bör ges
            som en engångsutbetal­ning baserad på inrapporterad omsättning
            för 2019 jämfört med omsättningen för 2020. Staten betalar 80
            procent av den tappade omsättningen. För att kvalificera sig för
            stödet måste taxiföretaget ha en redovisningscentral som är ansluten
            till Skatteverket, ha sitt säte och betala skatt i Sverige, vara
            anslutet till kollektivavtal eller avse att göra det innan den
            1 augusti 2021 samt åta sig att ha en bilpark med merparten miljöbilar
            senast 2026. Endast företag som har haft ett omsättningstapp på
            50 procent eller mer kan få stödet.
          </p>
          <p xml:id="i-31w62bsrV1BvnQAHGNn2r6">
            Stödets storlek baseras på till Skatteverket inrapporterad omsättning.
            Stödet kan inte kombineras med annat pandemirelaterat stöd. Har
            man exempelvis fått ersättning för perioden mars–oktober 2020
            kan pengar inte sökas för den perioden, men däremot fr.o.m. november
            2020.
          </p>
          <p xml:id="i-4AUm2YrBMZT5st4ptkz99z">
            Statens kostnader för stödet är svåra att förutsäga, dels på
            grund av den osäkerhet som finns kring taxinäringens omsättningstapp,
            dels eftersom det är svårt att avgöra hur många företag som lever
            upp till de krav som ställs upp. Sammantaget beräknar vi att statens
            kostnader för stödet kommer att uppgå till 3,5 miljarder kronor.
          </p>
          <head xml:id="i-WtycpMAYWNaodZ6QYRYpSk" type="h3">
            8.13.15 Skydd av de fjällnära skogarna
          </head>
          <p xml:id="i-A4QDLvZwkZSj7AWHs34SA9">
            De svenska fjällnära skogarna är unika och ett av de få intakta
            skogslandskap som finns kvar i Europa. Området är i stort sett
            sammanhängande med stor biologisk mångfald och Naturvårdsverket
            har i inventering konstaterat att det finns drygt 500 000 hektar
            produktiv skog, utöver de redan skyddade skogarna. För att dessa
            naturskogar ska kunna bevaras krävs både att statlig utbytesmark
            finns tillgänglig och att anslagen ökar så att fler markägare
            kan få ersättning så att naturreservat kan bildas. För närvarande
            ökar ansökningarna om att avverka fjällnära skogar kraftigt, vilket
            ökar risken att skyddsvärda skogar avverkas samt att många skogsägare
            som vill få ersättning för att deras skog formellt skyddas inte
            får det på grund av brist på statliga medel. Regeringen föreslår
            i vårändringsbudgeten för 2021 att 365 miljoner kronor tillförs
            Skogsstyrelsen för ersättning till skogsägare som nekas avverkningstillstånd
            i fjällnära skogar. Vänster­partiet anser att det är en nödvändig
            satsning för att åtgärda de mest akuta behoven, men det innebär
            inte någon förstärkning av det långsiktiga skyddet av våra fjällnära
            skogar.
          </p>
          <p xml:id="i-VjBUht4FYwV4Ge3B8oAiGc">
            Vänsterpartiet anser att de stora sammanhängande fjällnära naturskogarna
            långsik­tigt bör skyddas genom formellt skydd. Dessa stora intakta
            landskap är av stor betydelse för den biologiska mångfalden även
            ur ett globalt perspektiv, och här vilar ett tungt ansvar på Sverige.
            Genom att med statliga medel skydda dessa områden skapas även
            goda förutsättningar att utveckla dessa områden för friluftsliv
            och naturturism, vilket även konstateras i betänkandet Stärkt
            äganderätt, flexibla skyddsformer och naturvård i skogen (SOU
            2020:73). När ett större område skyddas formellt ges förutsättningar
            för anläggande av ledsystem, övernattningsstugor, naturum och
            besöksentréer. Besöks­näringen är den snabbast växande näringen
            i världen och potentialen i framtiden för friluftsliv och naturturism
            i den fjällnära regionen bedöms som stor. Utredningen bedömer
            att det finns goda förutsättningar att bevarandet kan få stor
            betydelse för såväl lokalsamhället, inklusive renskötseln, som
            besökare samt att det formella skyddet ger möjligheter för statlig
            satsning på en uppbyggnad av en infrastruktur för rekreation och
            turism. För att möjliggöra satsningen föreslår utredningen att
            Naturvårdsverket tilldelas 1 577 miljoner kronor ytterligare per
            år under 2022–2027 för intrångsersättning, köpe­skilling och statsbidrag
            för att finansiera skydd av skog. Vänsterpartiet föreslår att
            denna stora satsning på att investera i ett av Europas ännu intakta
            naturområden inleds skyndsamt genom att tillföra 800 miljoner
            kronor till anslaget 1:1.
          </p>
          <head xml:id="i-4oc27SW66Ufn65AjeXKjXs" type="h2">
            8.14 Satsningar på landsbygden
          </head>
          <p xml:id="i-148kcnuhyYTsUM3vF2DCHn">
            Vänsterpartiet vill skapa förutsättningar för att alla ska ha
            både rätten och möjligheten att bo där de själva önskar i Sverige.
            Det behövs en övergripande strategi som bygger på långsiktighet,
            en utvecklad samverkan, ett större regionalt inflytande och ett
            tydligt an­svar för staten att se till att grundläggande samhällsservice
            finns i hela landet. Precis som pandemin har påverkat hela samhället
            har den påverkat landsbygden. Vänsterpartiet före­slår nu ett
            antal olika satsningar som på kort och lång sikt kommer att förbättra
            förutsätt­ningarna för att bo och leva på landsbygden.
          </p>
          <head xml:id="i-4SzCYJzVGHqmd6E8er5fuT" type="h3">
            8.14.1 Stöd för bredband till landsbygden och bredbandsutbyggnad
          </head>
          <p xml:id="i-5tyiE9aGFiKoiv63DGLRLo">
            Vänsterpartiet anser att det är mycket angeläget att den digitala
            klyftan minskas och att även landsbygden ges digitala förutsättningar
            för framtida välfärd och stärkt beredskap inte minst i kristider.
            Vart femte hushåll har i dag bristande bredband. En ökad digitali­sering
            minskar även de fysiska transportbehoven och därmed klimatpåverkan
            och stärker förutsättningarna för småföretagare utanför våra tätorter.
            Betydelsen av att ha tillgång till bredband för att kunna arbeta
            och kommunicera och umgås med vänner och familj har blivit extra
            tydlig under coronapandemin.
          </p>
          <p xml:id="i-DmWZP9JGBT4ezPz1fJ9Ras">
            Vänsterpartiet anser att det är oacceptabelt att landsbygdens
            förutsättningar (som redan före coronakrisen var bristfälliga
            när det gäller nivån på bredbandsstödet) för framtida välfärd
            och stärkt beredskap åsidosätts i kristider.
          </p>
          <p xml:id="i-U94s9nSjCziQEnghqLoU7L">
            Vänsterpartiet föreslår att 225 miljoner kronor tillförs Post-
            och telestyrelsen (PTS) för andra halvan av 2021, varav 150 miljoner
            kronor är stöd till bredbandssatsningar på landsbygden och 75
            miljoner kronor för att inrätta ett nytt statligt bredbandsstöd.
            Syftet med bredbandsstödet är att verka för snabbt bredband i
            hela Sverige, särskilt i mer glest befolkade områden.
          </p>
          <p xml:id="i-LcqkUCgU6xMS4iEiWuVnYw">
            Det ingår i uppdraget att främja att bredbandsstödet får spridning
            till alla landsdelar. PTS ska hantera bredbandsstödet så att det
            ger så god tillgång till snabbt bredband som möjligt, samtidigt
            som stödet ska ges med geografisk spridning och till glest befolkade
            områden. Genom att tillföra ytterligare 75 miljoner kronor är
            det möjligt att öka takten för att uppnå målet med stödet. Vänsterpartiet
            föreslår därmed en satsning för utökad bredbandsutbyggnad med
            sammanlagt 225 miljoner kronor under 2021.
          </p>
          <head xml:id="i-7yFEf8Mf1r7xj4KKak5pCW" type="h3">
            8.14.2 Ge personalen chans att rädda nedläggningshotade företag
          </head>
          <p xml:id="i-78fVoGq94c3RiYJEJVxXEC">
            Företag i varierande storlek hotas av den kris som uppkommit
            i samband med sprid­ningen av coronaviruset. Många företag kommer
            att läggas ned och verksamheter kommer att försvinna. När detta
            händer borde möjligheterna för personalen att ta över företaget
            innan det läggs ned utökas. Det skulle göra att antalet personalägda
            företag skulle ha möjlighet att öka under perioden och det ger
            en chans för folk som i dag är varslade att fortsätta jobba. Genom
            att ge det statliga företaget Almi pengar att utfärda lån till
            sådana processer efter genomgång av affärsplanen för det kooperativa
            företaget skulle därför fler anställda själva kunna rädda sina
            jobb.
          </p>
          <p xml:id="i-SWSav2P4KtFYcJPTF2BAdc">
            Vänsterpartiet föreslår därför att Almi ska ges ett tillskott
            på 100 miljoner kronor för att lösa underskott och lån vid övertagande
            av företag och omstrukturering till personal­ägt. Stödet ska vara
            tvådelat, ett rent stöd för att omstrukturera och göra ordentliga
            affärs­planer för att säkerställa att övertagandet är hållbart
            och en andra del som är ett lån utifall att kapitalinsats behövs
            vid övertagandet, t.ex. om företaget ska tas över av en stiftelse,
            vilket är vanligt i de här fallen.
          </p>
          <p xml:id="i-D4iVCVNJCmQ5JatS2EtmzC">
            I förslaget ingår också att Almi får resurser för en utbildningsinsats
            riktad mot dessa grupper. Syftet med utbildningsinsatsen är att
            ge den personal som vill ta över företaget de arbetar på reella
            förutsättningar att kunna och lyckas med att driva företag.
          </p>
          <head xml:id="i-JFWDCtpETSE2ZJZFBPKVBK" type="h3">
            8.14.3 Fler arbetstillfällen genom stöd till vidareförädlingsprocessen
          </head>
          <p xml:id="i-5fKyryAWZaHyAaZjSkbx2A">
            Industrirådet slår i sin rapport ”Industrin och pandemin” fast
            att näringslivets förädlings­värde rasade med 9,8 procent under
            det andra kvartalet 2020. Industrirådet fastslår även att vissa
            branscher drabbats mer än andra, såsom motorfordonsindustrin och
            tillverknings­industrin, medan andra klarar sig bättre, såsom
            livsmedelsindustrin och läkemedelsindu­strin. Industrin efterfrågar
            nu framför allt en tydlighet i stödapparaten där stödens längd
            och avslutande är det mest kritiska för att klara pandemin. Samtidigt,
            menar Industri­rådet, går det att göra mer. Cirka 80 procent av
            de tillfrågade företagen är positiva till att jobba med utvecklingsinsatser
            i företagen såsom kompetens och digitalisering.
          </p>
          <p xml:id="i-3zWGfUtXgrPYkAEvCDziwx">
            Att ge företag möjlighet att ta fler steg i sin förädlingsprocess
            fram till slutgiltig produkt skulle kunna innebära utvecklingsmöjligheter
            och bli en satsning på de små och medelstora industrierna som
            i dag är de som genererar flest jobb, speciellt på landsbyg­den.
            Det skulle kunna innebära t.ex. att ett företag skulle få anledning
            att vidareutbilda eller nyanställa för att helt enkelt utöka sin
            produktionskedja. I stället för att pandemin enbart ska innebära
            att företag tvingas skära ned på verksamhet skulle stöd för utveck­lad
            vidareförädling öppna möjligheter till att utveckla sin verksamhet
            och vidareutbilda sin personal.
          </p>
          <p xml:id="i-5eGpn6nXjsrJhjwQaL1RQS">
            Vänsterpartiet föreslår därför ett tvådelat stöd på sammanlagt
            500 miljoner kronor där företag kan få hjälp att finansiera 50
            procent av sin investering i att ta nya steg i produktionskedjan.
            Stödet delas i två lika stora delar på 250 miljoner kronor vardera
            där den ena utgörs av bidrag och den andra av tillgång till statliga
            garantier för räntenivåer för att genom lån kunna göra investeringen.
          </p>
          <p xml:id="i-aRtS77rDNbxkRSAUG6Dve">
            Kraven för att få tillgång bör vara att man ska kunna påvisa
            en utökad förädlings­grad och att fler arbetstillfällen kommer
            att skapas genom investeringen. Investeringen ska också kunna
            påvisas leda till mindre utsläpp i den totala livscykeln för produktionen
            i jämförelse med om investeringen inte hade gjorts.
          </p>
          <head xml:id="i-5VJyHHkF2ymk7Z7ZMKYqiK" type="h3">
            8.14.4 Stöd för lanthandeln/gränshandeln
          </head>
          <p xml:id="i-DBYAAUZbPJCUiWJoJDXumM">
            Lanthandeln är en bärande del av många mindre orters överlevnad.
            De som bor på landet ska inte behöva åka flera mil för att få
            tag i livsmedel och annan service. Lanthandeln har en nyckelfunktion
            för bygdernas attraktivitet och utveckling. Förutom att tillgängliggöra
            livsmedel är lanthandeln ofta en servicehubb som tillhandahåller
            andra varor och tjänster såsom apotek, postuthämtning och systembolag.
          </p>
          <p xml:id="i-TjVc2vbXYAYPaKQ2dtGqfP">
            Stora delar av handeln i glesbygd och på landsbygden stöder sig
            på den gränshandel som sker från bl.a. Norge och Finland där besökare
            från dessa länder står för upp till 90 procent av kundunderlaget
            på vissa orter. En stor del av den försäljningen sker för många
            under påskveckorna. Dessa inkomster gör att man kan erbjuda både
            arbetstillfällen och service till de här orternas befolkning och
            har därför i många fall en avgörande betydelse för bygden.
          </p>
          <p xml:id="i-PbeY4GyGE7yrmymt5v5tYg">
            Dessa handlare har drabbats hårt av coronakrisen och dess konsekvenser.
            Många småbutiker i glesbygd tappar kunder när samhället och gränser
            stängs, samtidigt som man har mindre marginaler, vilket gör att
            en månad utan kunder riskerar hela butikers existens. I vissa
            fall har hela den inkomstökning som påskhelgen brukar ge gått
            förlorad. Man behöver därför på många håll ha akut hjälp tills
            den vanliga handeln åter kan upptas efter krisen.
          </p>
          <p xml:id="i-LMjS1tnbaJ6fkKTgRZgYer">
            Vänsterpartiet vill stärka den lokala kommersiella servicen på
            landsbygden och föreslår därför en höjning av det särskilda driftsstödet
            i utsatta och sårbara områden. Vänsterpartiet vill utöka stödet
            med 30 miljoner kronor för att möta de underskott och bortfall
            av kunder som många butiker nu har. Utöver det bör stödet delas
            ut oftare för att snabbt kunna möta det akuta läge vi nu ser.
            Stödet bör delas ut upp till tre gånger per år under 2021 för
            att snabbt kunna komma de aktuella butikerna till handa. Utöver
            det vill vi även tillfälligt göra justeringar av kraven för att
            kunna ta del av detta stöd genom att höja nettoomsättningsgränsen
            från 11 miljoner kronor till 20 miljoner kronor samt minska kravet
            på 1 000 olika varor till 500 olika varor.
          </p>
          <p xml:id="i-WeN71qSJKro5oUEHBvPehg">
            Lanthandlarna fungerar i många fall som servicepunkter och har
            förutom handel även ofta apotekstjänster, posttjänster och andra
            tjänster knutna till sig. Att stärka möj­ligheten för dem att
            dela ut varor via hemkörning spelar stor roll både för att butikerna
            ska kunna nå ut med sina tjänster och framför allt för dem som
            inte kan besöka handeln för att de exempelvis tillhör en riskgrupp.
            Som ett komplement till det redan befintliga hemsändningsbidraget
            tillför Vänsterpartiet 20 miljoner kronor till ett hemkörningsstöd.
            Stödet beräknas räcka de närmaste månaderna, och om ytterligare
            behov uppkommer eller ytterligare medel behövs är vi beredda att
            se över det då. Redan i dag finns ett hemkörningsbidrag, men Vänsterpartiet
            anser att det finns behov av ett kompletterande stöd för att möjliggöra
            hemkörning till en bredare grupp personer och där det är mer flexibelt
            och enkelt för butikerna att få stöd för utkörning.
          </p>
          <head xml:id="i-UQDW4CRT23XW26To4fMtTz" type="h3">
            8.14.5 Stöd till lokalt näringsliv
          </head>
          <p xml:id="i-SvVTurnSGUP1xpXzBPUVHh">
            Innan pandemin visade forskning på att handeln minskat i 130
            av Sveriges 290 kom­muner, och 26 av de 30 kommuner som haft sämst
            handelsutveckling var landsbygds­kommuner. Man kunde påvisa att
            avfolkning och minskad handel var två processer som ofta sker
            parallellt men som också skor sig på varandra. Alltså kan bibehållen
            handel hjälpa till med att skydda mot avfolkning. Pandemin har
            slagit mot handeln på olika sätt, delvis genom en minskad turism
            och vilja att vistas i affärer men också genom att onlinehandeln
            har ökat då våra digitala vanor har förändrats i och med restriktionerna.
          </p>
          <p xml:id="i-TBa5qVFfeWne7aSbUrMge7">
            Det finns i dag ett antal riktade stöd till handeln i mindre
            och utsatta kommuner. Det finns dock inget stöd där kommunerna
            själva får bestämma upplägget och själva får avgöra vilka behov
            som finns för att stärka det lokala näringslivet. Vänsterpartiet
            vill nu täcka delar av det tomrummet. I efterspelet av pandemin
            kommer nya problem att uppstå och de som har blivit hårt drabbade
            av pandemin kommer även fortsättningsvis att kräva hjälp. Det
            kan handla om lokal handel som tvingats slå igen och lokaler som
            därmed blivit tomma eller investeringar som inte har varit möjliga
            att göra under pandemin.
          </p>
          <p xml:id="i-TGzVXZHUKHQZk7xQSZEPXa">
            För många mindre kommuner har det redan varit tufft att hålla
            sin stadskärna levande, och pandemin har gjort detta ännu svårare
            då ännu fler har varit tvungna att slå igen sin verksamhet. Vänsterpartiet
            menar att det behövs riktade insatser och större utrymme för varje
            kommun att själv avgöra vad som behöver göras för att ge den lokala
            handeln bättre förutsättningar. Vi föreslår därför ett stöd där
            varje kommun i stödområde A och B tilldelas 2 miljoner kronor.
            Detta stöd kan t.ex. användas till att stötta arbetet med lokalproducerat
            i kommunen, hyressubventioner för affärslokaler, lokala satsningar,
            studier om förutsättningar för kommunens handel eller nya investeringar.
            Vi menar att ett sådant stöd skulle innebära att kommunerna får
            en chans att ta steg framåt i det svåra läge pandemin orsakat.
            Satsningen omfattar 80 kommuner och kostar därmed staten 160 miljoner
            kronor.
          </p>
          <head xml:id="i-NEWzMVuXUgvS4BGoEk6PtE" type="h1">
            9 Bilaga 1
          </head>
          <p xml:id="i-9djhmx9miJ97ZUsFEYBEL8">
            Tabell 1 Vänsterpartiets satsningar i vårbudgeten 2021
          </p>
          <p xml:id="i-Hvf8qvRArkGVrnQdnRt8B4">
            Avvikelse mot regeringen, miljoner kronor
          </p>
          <table xml:id="i-Pz7SirkoQKG822QaCspMkE">
            <row xml:id="i-XmroGwx7zzHz23kW4KVdLG" style="label">
              <cell>
                2021
              </cell>
            </row>
            <row xml:id="i-29aZEWCurq1brRTcFMM7tY">
              <cell>
                Börja rusta upp äldreomsorgen
              </cell>
              <cell>
                2 000
              </cell>
            </row>
            <row xml:id="i-Vx6UDmF3nTmq1LejwnVjVN">
              <cell>
                Frivilligt med delade turer – betalt hela dagen
              </cell>
              <cell>
                300
              </cell>
            </row>
            <row xml:id="i-LTmsjGLQvw2pakhzVQmzEQ">
              <cell>
                Bättre arbetsvillkor i hälso- och sjukvården
              </cell>
              <cell>
                2 000
              </cell>
            </row>
            <row xml:id="i-WKJdC8VgHqkCcZmEvt48BH">
              <cell>
                Extra semesterlön för anställda inom vården och äldreomsorgen
              </cell>
              <cell>
                5 000
              </cell>
            </row>
            <row xml:id="i-GqNFCoM2kP5TxUThSK7WeT">
              <cell>
                Kvinnojourerna
              </cell>
              <cell>
                50
              </cell>
            </row>
            <row xml:id="i-DCprMfkmxiWRxcknZq2bgZ">
              <cell>
                Öka socialtjänstens närvaro i skolan
              </cell>
              <cell>
                500
              </cell>
            </row>
            <row xml:id="i-KGhxXLXXAPnQsjPPmN6eZW">
              <cell>
                Studier unga
              </cell>
              <cell>
                2 200
              </cell>
            </row>
            <row xml:id="i-9zpcEqsCnvoM5KQXyMaSc7">
              <cell>
                Fritid för barn och unga
              </cell>
              <cell>
                500
              </cell>
            </row>
            <row xml:id="i-La8dyLxvoD4vUYnpSLHdyf">
              <cell>
                Extra utbetalning till pensionärer, sjuka och arbetslösa
              </cell>
              <cell>
                1 011
              </cell>
            </row>
            <row xml:id="i-WdG6945PojeMFN4NVkrNPJ">
              <cell>
                Extra utbetalning av flerbarnstillägg
              </cell>
              <cell>
                450
              </cell>
            </row>
            <row xml:id="i-TNNz97z4F1t5PC7uTj3op2">
              <cell>
                Skuldavskrivning för studenter som drabbats av pandemin
              </cell>
              <cell>
                3 200
              </cell>
            </row>
            <row xml:id="i-8peEoEBcwfVdhsYbMS8Dg5">
              <cell>
                Tillägg till studentkårerna
              </cell>
              <cell>
                30
              </cell>
            </row>
            <row xml:id="i-64vD36NEVoXEqhuuRjZ3Kv">
              <cell>
                Stärk doktorandernas arbetsmiljö
              </cell>
              <cell>
                150
              </cell>
            </row>
            <row xml:id="i-W5GcPCMvg4YenYChJgPiHb">
              <cell>
                Additionellt coronabistånd
              </cell>
              <cell>
                1 000
              </cell>
            </row>
            <row xml:id="i-HLzP9oVFMGV3Z5WJ3Xez6e">
              <cell>
                TBE-vaccin
              </cell>
              <cell>
                500
              </cell>
            </row>
            <row xml:id="i-VUpRDBBXauibFYHT6hSGfP">
              <cell>
                Pneumokockvaccin
              </cell>
              <cell>
                45
              </cell>
            </row>
            <row xml:id="i-4iXGbbMetV8pDMeABAjery">
              <cell>
                Höj bostadstillägget i sjuk- och aktivitetsersättningen
              </cell>
              <cell>
                250
              </cell>
            </row>
            <row xml:id="i-MMzgXTXr6Q2zWjeg9hu1KX">
              <cell>
                Pausade bedömningar i sjukförsäkringen
              </cell>
              <cell>
                300
              </cell>
            </row>
            <row xml:id="i-ErEuH78r6XhpNj9834wot8">
              <cell>
                Starkare skydd för behovsanställda
              </cell>
              <cell>
                65
              </cell>
            </row>
            <row xml:id="i-PcQdcLiLdWr1455qmD2Va8">
              <cell>
                Arbetsförmedlingens förvaltningsanslag
              </cell>
              <cell>
                500
              </cell>
            </row>
            <row xml:id="i-9chbfBtDxg5pThFpXvqMD6">
              <cell>
                Arbetsmarknadspolitiska program och insatser
              </cell>
              <cell>
                1 500
              </cell>
            </row>
            <row xml:id="i-FmwyzRv5CinqBu7okCjatP">
              <cell>
                Krisstöd folkhögskolan
              </cell>
              <cell>
                100
              </cell>
            </row>
            <row xml:id="i-4oA8XZ89iz7HtZJ6koXZAZ">
              <cell>
                Krisstöd friluftslivet
              </cell>
              <cell>
                150
              </cell>
            </row>
            <row xml:id="i-EBwCdHNs9tv5D92tEPaM55">
              <cell>
                Krisstöd föreningslokaler
              </cell>
              <cell>
                50
              </cell>
            </row>
            <row xml:id="i-7ofm44z78ayh6aViWzEWwt">
              <cell>
                Hemslöjden
              </cell>
              <cell>
                1
              </cell>
            </row>
            <row xml:id="i-T7UivuyXtx9Qy8DkBEEuvX">
              <cell>
                Statlig hyresfond
              </cell>
              <cell>
                500
              </cell>
            </row>
            <row xml:id="i-NAYkdAo54pstZEB4sW96ma">
              <cell>
                Stimulans för fler hyresrätter nu
              </cell>
              <cell>
                1 000
              </cell>
            </row>
            <row xml:id="i-7V4mipvjz2gDuNJHUCZyQA">
              <cell>
                Öka takten för utbyggnad av laddinfrastruktur för elbilar
              </cell>
              <cell>
                300
              </cell>
            </row>
            <row xml:id="i-2tLV9aeJRe8ZuXr7G14XF8">
              <cell>
                Verkställ planer för ett fossilfritt Sverige
              </cell>
              <cell>
                1 000
              </cell>
            </row>
            <row xml:id="i-R96xtmy7ZwZx2F9mCDpeYd">
              <cell>
                Tidigarelägga investeringar i Inlandsbanan
              </cell>
              <cell>
                200
              </cell>
            </row>
            <row xml:id="i-YLGHGQfkKPfKM89wopZsau">
              <cell>
                Tidigarelägg järnvägsunderhåll
              </cell>
              <cell>
                750
              </cell>
            </row>
            <row xml:id="i-VS52Wn4h44pjaB6ctSwcnm">
              <cell>
                Anslagsstöd till Sjöfartfartsverket
              </cell>
              <cell>
                600
              </cell>
            </row>
            <row xml:id="i-J6wXzGVBSUe2ghp4sL3S9C">
              <cell>
                Slopad banavgift för tågföretagen under 2021
              </cell>
              <cell>
                2 020
              </cell>
            </row>
            <row xml:id="i-Mh6sphCzbyk2duBzcKUzX1">
              <cell>
                Stöd till kollektivtrafiken
              </cell>
              <cell>
                3 000
              </cell>
            </row>
            <row xml:id="i-KD1knV5exj57H1BJNcLP1x">
              <cell>
                Utbildningssatsning järnväg
              </cell>
              <cell>
                60
              </cell>
            </row>
            <row xml:id="i-U3C3iZJeSoc5dSQjknXkJ9">
              <cell>
                Höjd elbusspremie
              </cell>
              <cell>
                500
              </cell>
            </row>
            <row xml:id="i-Qp1ja7UQSnpPFEGzW2iFXN">
              <cell>
                Flexibel investeringspott för hållbara godstransportlösningar
              </cell>
              <cell>
                50
              </cell>
            </row>
            <row xml:id="i-PYBuPHx8drpbnw6gYRiudt">
              <cell>
                Statlig finansiering av ERTMS-ombordutrustning
              </cell>
              <cell>
                125
              </cell>
            </row>
            <row xml:id="i-WSXE77MqDxS5vt28cKpDCp">
              <cell>
                Öka investeringarna i nattågsfordon
              </cell>
              <cell>
                206
              </cell>
            </row>
            <row xml:id="i-AW1ZxyZZVY5DynYmPLDW7r">
              <cell>
                Statligt solcellsstöd
              </cell>
              <cell>
                40
              </cell>
            </row>
            <row xml:id="i-TeTEs3Ahvh2SrFyk1P1ogq">
              <cell>
                Coronastöd till taxi
              </cell>
              <cell>
                3 500
              </cell>
            </row>
            <row xml:id="i-X4X2jZce8kdRpGYiR4s6H4">
              <cell>
                Skydd av de fjällnära skogarna
              </cell>
              <cell>
                800
              </cell>
            </row>
            <row xml:id="i-8P2DNeqrHtkrRVSZhXyRPb">
              <cell>
                Stöd för bredband till landsbygden och bredbandsutbyggnad
              </cell>
              <cell>
                225
              </cell>
            </row>
            <row xml:id="i-PoqG9te5ncNCrHb29VFju3">
              <cell>
                Ge personalen chans att rädda nedläggningshotade företag
              </cell>
              <cell>
                100
              </cell>
            </row>
            <row xml:id="i-5Rrg9v7amFER2kDA4UKvq5">
              <cell>
                Fler arbetstillfällen genom stöd till vidareförädlingsprocessen
              </cell>
              <cell>
                250
              </cell>
            </row>
            <row xml:id="i-C5e35WgucgCHwUd2aVX6AJ">
              <cell>
                Stöd för lanthandeln/gränshandeln
              </cell>
              <cell>
                50
              </cell>
            </row>
            <row xml:id="i-Lbh2bcSJ6jK5HBPy2AtRfp">
              <cell>
                Stöd till lokalt näringsliv
              </cell>
              <cell>
                160
              </cell>
            </row>
            <row xml:id="i-NvYEoavQeuxJfGQfesGUha">
              <cell>
                Totalt
              </cell>
              <cell>
                37 288
              </cell>
            </row>
          </table>
        </div>
        <div xml:id="i-BnPjzzpdnnZvrNFv8Z7Auk" type="motSignatures">
          <list xml:id="i-Px4M5kFBsQNm4TeDUKGyE4">
            <item xml:id="i-48dJ6vYWM68PKUw5AHXcnB">
              Nooshi Dadgostar (V)
            </item>
            <item xml:id="i-QDWK7eCTVN5S5z59KywEwa">
              Hanna Gunnarsson (V)
            </item>
            <item xml:id="i-WBSm1ae2QUhuCiSjPDwHeD">
              Tony Haddou (V)
            </item>
            <item xml:id="i-S54vG5JdkQ7ZQ43Ho2oYxR">
              Maj Karlsson (V)
            </item>
            <item xml:id="i-PuidJDBg1AV19DW7EEoBa2">
              Karin Rågsjö (V)
            </item>
            <item xml:id="i-5mowHUvjGNUqW3HuxRxUGW">
              Håkan Svenneling (V)
            </item>
            <item xml:id="i-Bm4otov6acyBVCWF3Nt4Kp">
              Jessica Wetterling (V)
            </item>
            <item xml:id="i-GtjpgmgJwGTKc3GW375nC3">
              Ulla Andersson (V)
            </item>
          </list>
        </div>
        <div xml:id="i-68SqbW3QjLuHKcMBrJmzST" type="motNotes">
          <noteGrp xml:id="i-B4cYpVRphMnGwqWj9P4aKS">
            <note xml:id="i-4TeLzWGyJcVN5R6VmMyg3T">
              [1] Konfidensindikatorn mäter stämningsläget i olika delsektorer.
            </note>
            <note xml:id="i-TKHZnec7c34U58He8DiDGf">
              [2] Med långtidsarbetslösa avses här personer som är inskrivna
              som öppet arbetslösa eller sökande i program hos Arbetsförmedlingen
              i mer än sex månader.
            </note>
            <note xml:id="i-CyvD4mGZzrimrcN4NVbfDC">
              [3] Till dessa hör utomeuropeiskt födda, de som har en funktionsnedsättning,
              arbetssökande med högst förgymnasial utbildning och personer över
              55 år.
            </note>
            <note xml:id="i-mKxFYRJDcJwGxDek6bGnL">
              [4] Verbist, G. &amp; Figari, F. (2014), ”The redistributive
              effect and progressivity of taxes revisited: An International
              Comparison across the European Union”, EUROMOD Working Paper No.
              EM 6/14. Studien har 1999 och 2008 som jämförelseår. Med EU:s
              kärnländer avses de 15 länder som ingick i EU 1998.
            </note>
            <note xml:id="i-2L7V9b5KiG6sCViaaLVvAM">
              [5] SCB (Inkomster och skatter).
            </note>
            <note xml:id="i-BBUB5pNDPQA8Gt9LryXAS7">
              [6] SCB.
            </note>
            <note xml:id="i-BsMwc8yihVK5CsXyHTBCXB">
              [7] Ownershift (2019), ”Vem äger Sverige?”.
            </note>
            <note xml:id="i-ACbZCmX9UbGXYaL861bDQr">
              [8] Cingano, F. (2014), ”Trends in Income Inequality and its
              Impact on Economic Growth”. OECD Social,Employment and Migration
              Working Papers, No. 163, OECD Publishing.
            </note>
            <note xml:id="i-7zipmRX5XvJ26VscpiA7Z5">
              [9] IMF (2012), ”Coping with High Debt and Sluggish Growth, World
              Economic Outlook, October 2012”.
            </note>
            <note xml:id="i-Xd1hPJz2cSD6Aont2ovNgS">
              [10] I Carlén, S. och Persson S. (2017), ”Är det möjligt att
              nå arbetslöshetsmålet? Tankeverksamheten inom arbetarrörelsen
              i Göteborg”, ges en bra översikt över hur internationella organisationer
              som IMF och OECD bytt fot i den ekonomiska politiken.
            </note>
            <note xml:id="i-4rzz6CduB5sNQpJGeB6CNt">
              [11] Hope, D. och Limberg J.(2020), ”The Economic Consequences
              of Major Tax Cuts for the Rich”, London School of Economics.
            </note>
            <note xml:id="i-AyYkHGP4VVTb91p8toT572">
              [12] IMF (2020), ”Policies for People – Straight talk Kristalina
              Georgieva”.
            </note>
            <note xml:id="i-FxEG1aqgKnWiqnUYiEMSJk">
              [13] Verbist, G. &amp; Figari, F. (2014), ”The redistributive
              effect and progressivity of taxes revisited: An International
              Comparison across the European Union”, EUROMOD Working Paper No.
              EM 6/14. Studien har 1999 och 2008 som jämförelseår. Med EU:s
              kärnländer avses de 15 länder som ingick i EU 1998.
            </note>
            <note xml:id="i-Fi4qwo4zExu7qXbd43ypbW">
              [14] LO (2016), ”Vägen till full sysselsättning och rättvisa
              löner”.
            </note>
            <note xml:id="i-C8dNxx4pnAe4N7kpSL4tPQ">
              [15] Anledningen till att just 64 år används som övre gräns för
              kategorin är att SCB har detta som en ålderskategori i sin statistik.
              Annars kanske 65 eller 66 år hade varit en lämpligare övre gräns
              för ålderskategorin.
            </note>
          </noteGrp>
        </div>
      </div>
    </body>
  </text>
</TEI>
