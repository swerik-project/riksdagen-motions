<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-CU-02600">
  <teiHeader>
    <fileDesc>
      <titleStmt>
        <title>Konsumenträtt</title>
        <author corresp="i-FqirGpgVadzcvH1i4Q2RHU">av Jon Thorbjörnson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2600 av Jon Thorbjörnson m.fl. (V)</title>
          <idno type="rdwebb">H9022600</idno>
          <rs type="number">2600</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H9022600/text</ref>
          <ref type="dokument_url_html">http://data.riksdagen.se/dokument/H9022600</ref>
          <ref type="dokumentstatus_url_xml">http://data.riksdagen.se/dokumentstatus/H9022600</ref>
          <ref type="docx">http://data.riksdagen.se/fil/44807ECA-1247-4F0B-8272-2CB14C23E089</ref>
          <ref type="pdf">http://data.riksdagen.se/fil/D1E7F0E4-3FB8-4A25-B981-D3238CC52A3F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-HdNec66kvZte8hjhbgt9bL" type="signed"/>
        <correspContext corresp="i-HdNec66kvZte8hjhbgt9bL">
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction xml:id="i-HRNTwHa4gJjzeWTBWm7HBP" type="submitted">
          <date when="2021-10-04"/>
          <time when="10:27:35"/>
        </correspAction>
        <correspAction xml:id="i-S44G7y21HgEBeEWjov8qJt" type="reviewed">
          <date when="2021-10-04"/>
          <time when="13:45:52"/>
        </correspAction>
        <correspAction xml:id="i-QxoMnnGdwFyy4K1K46xPmi" type="referred">
          <date when="2021-10-14"/>
        </correspAction>
        <correspAction xml:id="i-7JEs4emvy8KqEsL4ERikUo" type="assigned">
          <date when="2022-10-06"/>
          <time when="15:08:05"/>
        </correspAction>
        <correspContext corresp="i-7JEs4emvy8KqEsL4ERikUo">
          <ref type="assignedTo">Civilutskottet</ref>
        </correspContext>
        <correspAction xml:id="i-7ybjeWLD4uQcasnk1LnkYV" type="behandlas_i"/>
        <correspContext corresp="i-7ybjeWLD4uQcasnk1LnkYV">
          <ref type="uppgift">2021/22:CU7</ref>
          <ref type="ref_dok_id">H901CU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU7</ref>
          <ref type="ref_dok_titel">Ersättningsrätt och insolvensrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3WRwHDdMwk8dtpu6y793hS" type="behandlas_i"/>
        <correspContext corresp="i-3WRwHDdMwk8dtpu6y793hS">
          <ref type="uppgift">2021/22:CU8</ref>
          <ref type="ref_dok_id">H901CU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU8</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8A1tNXg8T2hLRVjPUhM3tb" type="behandlas_i"/>
        <correspContext corresp="i-8A1tNXg8T2hLRVjPUhM3tb">
          <ref type="uppgift">2021/22:FöU7</ref>
          <ref type="ref_dok_id">H901FöU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2Mu6xeSiqrSVijLVbkkLX3" type="behandlas_i"/>
        <correspContext corresp="i-2Mu6xeSiqrSVijLVbkkLX3">
          <ref type="uppgift">2021/22:FiU22</ref>
          <ref type="ref_dok_id">H901FiU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU22</ref>
          <ref type="ref_dok_titel">Finansiell stabilitet och finansmarknadsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:2600 av Jon Thorbjörnson m.fl.
          (V) Konsumenträtt
        </div>
      </div>
      <div type="motBody">
        <div xml:id="i-5kVNDcFF8NUJebEJ1wh4kC" type="TOC">
          <head xml:id="i-Kw8nJGs71AcT5tpXCGrH1P">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Alla konsumenter ska ha rätt till god konsumentvägledning
            </item>
            <item style="indent-level: 2">
              4.1 Förebyggande arbete och rätt kompetens för konsumentvägledare
            </item>
            <item style="indent-level: 1">
              5 Överskuldsättning
            </item>
            <item style="indent-level: 2">
              5.1 Förebyggande åtgärder mot överskuldsättning
            </item>
            <item style="indent-level: 2">
              5.2 Barnkonsekvensanalys vid överskuldsättning
            </item>
            <item style="indent-level: 2">
              5.3 Avbetalning på kapitalskuld före ränteskuld
            </item>
            <item style="indent-level: 2">
              5.4 Slutlig preskriptionstid
            </item>
            <item style="indent-level: 2">
              5.5 Kreditprövning
            </item>
            <item style="indent-level: 1">
              6 Marknadsföring till barn
            </item>
            <item style="indent-level: 1">
              7 Könsdiskriminerande reklam
            </item>
            <item style="indent-level: 1">
              8 Snabblån
            </item>
            <item style="indent-level: 1">
              9 Livscykler, reparationsmöjligheter m.m. ska vara kända i förväg
            </item>
            <item style="indent-level: 1">
              10 Telefonförsäljning
            </item>
            <item style="indent-level: 1">
              11 E-legitimation
            </item>
            <item style="indent-level: 1">
              12 Fyrverkerier
            </item>
          </list>
        </div>
        <div type="motProposal" subtype="förslag">
          <head xml:id="i-bhLh1mo3sbvmUWmtvmezg">
            2 Förslag till riksdagsbeslut
          </head>
          <list style="ol">
            <item xml:id="i-YaupUFGU47cc7ZG7u4zKf1">
              Riksdagen ställer sig bakom det som anförs i motionen om att
              regeringen bör utreda möjligheten att göra kommunerna skyldiga
              att tillhandahålla konsumentvägledning och tillkännager detta
              för regeringen.
            </item>
            <item xml:id="i-BT8sHDjDz6EDhyc8urjLKv">
              Riksdagen ställer sig bakom det som anförs i motionen om att
              regeringen bör vidta åtgärder för att tillse att Konsumentverkets
              arbete med att utbilda och fortbilda konsumentvägledare ökar och
              tillkännager detta för regeringen.
            </item>
            <item xml:id="i-Md9di4YHDB3PSuyeThV17R">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att huvudregeln
              för betalningsplanens längd vid skuldsanering för privatpersoner
              minskas från fem till tre år med två betalningsfria månader per
              år och tillkännager detta för regeringen.
            </item>
            <item xml:id="i-LrkNypTNkwUgXVoPg9FVLG">
              Riksdagen ställer sig bakom det som anförs i motionen om att
              regeringen snarast bör återkomma med förslag på konkreta förebyggande
              åtgärder mot överskuldsättning och tillkännager detta för regeringen.
            </item>
            <item xml:id="i-63yfvHP7kyBHw2uS6ND8h2">
              Riksdagen ställer sig bakom det som anförs i motionen om att
              det bör göras en barnkonsekvensanalys av dagens regelverk och
              lämnas förslag som förbättrar situationen för alla de barn och
              unga som lever i familjer med överskuldsättning, och detta tillkännager
              riksdagen för regeringen.
            </item>
            <item xml:id="i-VJbPwVZgr2w3y5HbcCgGni">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att avräkningsreglerna
              för skuldsatta som hamnat hos Kronofogden ändras så att kapitalskulden
              betalas före kostnads- och ränteskulder och tillkännager detta
              för regeringen.
            </item>
            <item xml:id="i-GM1QEde8s8qygkJz5pXq2N">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att det införs
              en slutlig preskriptionstid för skulder och tillkännager detta
              för regeringen.
            </item>
            <item xml:id="i-w9mn8zASHyK37jdTeQern">
              Riksdagen ställer sig bakom det som anförs i motionen om att
              regeringen bör återkomma med förslag om att långivaren ska stå
              för en större kostnad vid verkställighet hos Kronofogden om inte
              tillräcklig kreditprövning har genomförts och säkerhet inte krävts
              för lånet och tillkännager detta för regeringen.
            </item>
            <item xml:id="i-EdD7SAUtnJKhSAbQAdjnF7">
              Riksdagen ställer sig bakom det som anförs i motionen om att
              det bör göras en översyn av lagar och riktlinjer som rör marknadsföring
              som riktar sig till barn, och detta tillkännager riksdagen för
              regeringen.
            </item>
            <item xml:id="i-NKr43cKSghABmyPCMaBEDL">
              Riksdagen ställer sig bakom det som anförs i motionen om att
              det behöver vidtas åtgärder för att förstärka tillsynen och uppföljningen
              av att lagar och riktlinjer följs vid marknadsföring riktad till
              barn och tillkännager detta för regeringen.
            </item>
            <item xml:id="i-6BsQxbKaccHMmMzpc2wdnB">
              Riksdagen ställer sig bakom det som anförs i motionen om att
              regeringen bör återkomma med förslag till lagstiftning om förbud
              mot könsdiskriminerande reklam i enlighet med utredningens förslag
              och tillkännager detta för regeringen.
            </item>
            <item xml:id="i-XTT4s7Hdo7cBCPjNUeB9e1">
              Riksdagen ställer sig bakom det som anförs i motionen om att
              regeringen snarast bör lägga fram ett förslag som innebär att
              sms-lån och andra snabblån förbjuds och tillkännager detta för
              regeringen.
            </item>
            <item xml:id="i-USEXezf5EZDJQBTuQxAMx1">
              Riksdagen ställer sig bakom det som anförs i motionen om att
              regeringen bör återkomma med ett förslag om att införa ett omvänt
              nixregister och tillkännager detta för regeringen.
            </item>
            <item xml:id="i-Wc6Zt4K5UTZtD14YqordkK">
              Riksdagen ställer sig bakom det som anförs i motionen om att
              regeringen bör utreda möjligheten för gode män att kunna använda
              e-legitimation för de personer de har förvaltarskap för, och detta
              tillkännager riksdagen för regeringen.
            </item>
            <item xml:id="i-R7Yj9Bm6R5ubTWxkQXZ5va">
              Riksdagen ställer sig bakom det som anförs i motionen om att
              det bör göras en översyn av lagstiftningen i syfte att förbättra
              tillsynen, skärpa regleringen kring användningen av fyrverkerier
              och öka efterlevnaden av lagstiftningen och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-4Q5tU7L86z2UEVcsUzHJTW" type="h1">
            3 Inledning
          </head>
          <p xml:id="i-Y99R3qWAegrgCpWYE5xGng">
            Det blir allt svårare och mer komplicerat att vara konsument.
            Mer tekniskt avancerade produkter, fler komplicerade finansiella
            tjänster och en global marknad innebär många möjligheter men ställer
            också konsumenten inför större utmaningar. Trots att det finns
            ett omfattande konsumentskydd är konsumenterna ständigt i underläge.
            Det gäller både vid val av produkter och vid tvister. Avancerade
            metoder används för att få oss människor att konsumera så mycket
            som möjligt. Dagligen översköljs vi av reklam där vi uppmanas
            att konsumera mer av varor och tjänster. Marknadsföringen är ofta
            mycket aggressiv och vänder sig inte sällan till grupper av konsumenter
            som redan är ekonomiskt utsatta.
          </p>
          <p xml:id="i-MgveRdDaUGsZzfkT7NsKyT">
            Den svenska konsumentpolitiken har en lång tradition och ingår
            som en naturlig del i välfärdssamhället. Vänsterpartiet ser att
            alla människor i dag inte har möjligheten att göra rationella
            och genomtänkta konsumtionsval, och därför behövs det både stöd
            till enskilda individer och ett tydligt regelverk.
          </p>
          <head xml:id="i-Jqy7eAWkx1TB55ifG6xdJP" type="h1">
            4 Alla konsumenter ska ha rätt till god konsumentvägledning
          </head>
          <p xml:id="i-MMQazyXcyYnMr6DVuAuVoD">
            Det blir alltmer komplicerat att vara konsument i dag och tyvärr
            hamnar ofta konsumenten i underläge gentemot företagen. Det borde
            vara självklart att konsumenter som får problem kan få hjälp och
            stöd och att det stödet är likvärdigt oavsett var i landet en
            bor. Tyvärr ser vi hur utvecklingen går åt fel håll och hur den
            kommunala konsumentväg­ledningen i stället minskar.
          </p>
          <p xml:id="i-3SA11wodai8SsAs9X9M1Cj">
            Konsumentverket har under många år kartlagt kommunernas konsumentvägledning.
            Under flera år har kommunerna stegvis skurit ned på sina konsumentvägledare.
            179 kommuner har någon form av konsumentvägledning år 2021, vilket
            är 91 färre än 2015. Motsvarande 79 årsarbetskrafter läggs på
            kommunal konsumentvägledning i landet 2021. Det är 4 färre än
            2020 och 46 färre än 2015.
          </p>
          <p xml:id="i-UjUjjKXSBUbfqZKKLSeB4z">
            Införandet av Hallå konsument var en nödvändig och viktig åtgärd,
            men den natio­nella rådgivningen kan aldrig ersätta den kommunala.
            De är beroende av och komplet­terar varandra för att tillsammans
            ge ett bra konsumentstöd. Kommunernas konsument­vägledning har,
            till skillnad från den nationella vägledningen, den lokala förankringen
            och kan ge ett mer personligt stöd. Det har också visat sig att
            den lokala vägledningen får ta emot alltmer komplicerade ärenden.
            I många kommuner erbjuds också fysiska möten och hjälp att tolka
            avtal eller andra dokument. Några kommuner hjälper också till
            att medla mellan konsument och företagare.
          </p>
          <p xml:id="i-98PJ4bQpTUTK41bDmJPEcn">
            De flesta kommuner erbjuder någon form av konsumentvägledning,
            men tyvärr är denna många gånger alltför bristfällig. Konsumentverket
            konstaterar att 111 av landets kommuner inte har någon konsumentvägledning
            över huvud taget. Det innebär att närmare 2 miljoner konsumenter
            har mycket svårt att få stöd och hjälp.
          </p>
          <p xml:id="i-7CzcGVRH1owPvvWKZeVeEy">
            Det är mot denna bakgrund därför helt nödvändigt att lagstifta
            om införandet av en skyldighet för landets kommuner att tillhandahålla
            en god konsumentvägledning så att Sveriges konsumenter kan garanteras
            ett likvärdigt konsumentstöd över hela landet. Det är inte rimligt
            att möjligheten till god konsumentvägledning ska vara beroende
            av var i landet en bor.
          </p>
          <p xml:id="i-CJnxoJx9VuQsZ1gsNJESYT">
            Det finns i dag en skyldighet för kommunerna att tillhandahålla
            skuld- och budget­rådgivning i skuldsaneringslagen. Konsumentverket
            ska stödja och ge vägledning för den budget- och skuldrådgivning
            som kommunerna ansvarar för. Det borde mot den bakgrunden vara
            rimligt att även lagstifta om obligatorisk kommunal konsumentvägled­ning,
            vilket är en fråga som är starkt sammanlänkad med budget- och
            skuldrådgivningen som kommunen är skyldig att tillhandahålla.
          </p>
          <p xml:id="i-EZRxUDJmo7wpEuecThyovn">
            Om det går snett med bilköpet, hantverkartjänsten m.m. och konsumenten
            inte kan hävda sina lagstadgade rättigheter, så kan detta resultera
            i nya lån som kan sluta i personliga ekonomiska katastrofer, skilsmässa,
            psykiska bekymmer, sjukskrivningar etc., vilket kan bli dyrt även
            för kommunerna i slutändan. Konsumentvägledning är en investering
            för framtiden som kan spara stora summor både för den enskilde
            och för samhället.
          </p>
          <p xml:id="i-M4dcqJr6sWqFzoJqUh245P">
            Regeringen bör utreda möjligheten att göra kommunerna skyldiga
            att tillhandahålla konsumentvägledning. Detta bör riksdagen ställa
            sig bakom och ge regeringen till känna.
          </p>
          <head xml:id="i-RnjX6uWK8UMWejW8s8KrcM" type="h2">
            4.1 Förebyggande arbete och rätt kompetens för konsumentvägledare
          </head>
          <p xml:id="i-WCwNhrQYQrXf3QwQRevB3q">
            Vänsterpartiets uppfattning är att det krävs mer långsiktiga
            satsningar för att utveckla en konsumentvägledning som kan komma
            alla konsumenter till godo. I detta arbete är det förebyggande
            arbetet av stor betydelse. Genom det förebyggande arbetet kan
            den lokala vägledaren nå ut på bred front och konsumenter kan
            informeras och göras uppmärk­samma på typiska fallgropar och problemområden.
            Med goda kunskaper om vad som gäller på konsumentmarknaden och
            vart enskilda kan vända sig för stöd och hjälp så kan vi stärka
            konsumenternas makt och inflytande i samhället. Det är en viktig
            demokrati­fråga. De lokala konsumentvägledarna är i detta sammanhang
            en central och viktig resurs. Det är önskvärt att exempelvis förstärka
            konsumentinformationen i grundskolan, gymnasieskolan och gymnasiesärskolan
            samt på sfi. Särskilda insatser kan också göras i samarbete med
            föreningslivet och olika folkrörelser.
          </p>
          <p xml:id="i-Tg3VE32tJ3Zg41YiJfYFsi">
            Konsumentvägledningen behöver ha ett bra innehåll och hålla en
            god kvalitet. Det är därför viktigt att konsumentvägledare har
            rätt utbildning och god kompetens på området.
          </p>
          <p xml:id="i-6avmSDX1AanE4hnSKXR9UR">
            I många kommuner har konsumentvägledning lagts på tjänstemän
            som har andra tunga ansvarsområden eller på generalister på medborgarkontor.
            Konsumentfrågorna greppar över ett stort område som kräver hög
            kompetens, ständig uppdatering och fördjupade kunskaper, inte
            minst inom konsumenträtten där lagar och praxis ständigt förändras.
            Medborgarkontor kan med sina oftast generösa öppettider vara ett
            utmärkt komplement till konsumentvägledningsverksamheten, men
            erfarenheterna visar att konsumenternas frågor ofta är så komplicerade
            att det ändå måste utses någon eller några personer med specialistkompetens.
            Det innebär att konsumentvägledaransvaret behöver ligga på särskilda
            konsumentvägledare med adekvat utbildning. Konsument­verket erbjuder
            även utmärkta kurser, vidareutbildning och bra stöd för kommunala
            konsumentvägledare. Dock har detta urholkats på senare år, så
            ett tydliggörande om att detta är ett område som Konsumentverket
            ska jobba med bör tillkomma.
          </p>
          <p xml:id="i-E9E6zFXJyyVikL1FbCPunD">
            Regeringen bör vidta åtgärder för att tillse att Konsumentverkets
            arbete med att utbilda och fortbilda konsumentvägledare ökar.
            Detta bör riksdagen ställa sig bakom och ge regeringen till känna.
          </p>
          <head xml:id="i-7zd6v29iHpuRfkankp2Cp9" type="h1">
            5 Överskuldsättning
          </head>
          <p xml:id="i-QjD6hCaFYBF4gRmjkhG6M4">
            Överskuldsättning är en katastrof för dem som drabbas och särskilt
            för dem som fastnar i skuldfällan under lång tid, s.k. evighetsgäldenärer.
            Anledningen till överskuldsättning varierar självklart, men orsaken
            är oftast personliga tragedier som arbetslöshet, skils­mässa,
            sjukdom eller konkurs. Kronofogdemyndigheten beräknar att det
            finns ca 400 000 överskuldsatta i Sverige och att den siffran
            varit ganska konstant under de senaste tio åren.
          </p>
          <p xml:id="i-Tc8urBzxavajk3rd9JvVXA">
            Överskuldsättning har ett högt pris för både den enskilde och
            samhället. Överskuld­satta personer har t.ex. sämre hälsa och
            arbetar mindre än genomsnittsbefolkningen. Förutom konsekvenser
            för enskilda har undersökningar visat att samhällets kostnader
            för överskuldsättning kan vara så stora som 30 till 50 miljarder
            kronor (Kronofogde­myndigheten 2008). Socialstyrelsen beskriver
            i en utredning från 2013 att barn som växer upp i överskuldsatta
            familjer drabbas hårt av ett mycket utsatt ekonomiskt läge och
            menar att dessa familjers livsvillkor sannolikt hör till de sämre
            i samhället.
          </p>
          <p xml:id="i-Qp1f2UZrLVyTPY1Cagj6G2">
            Vänsterpartiet ställde sig bakom och välkomnade den nya skuldsaneringslagen
            (2016:675) som bl.a. innebär att det har blivit enklare att genomföra
            och få skuldsaner­ing. Lagen innebär att betalningsplanen i fler
            fall ska kunna bestämmas till kortare tid än fem år, vilket vi
            anser är ett steg i rätt riktning. Vänsterpartiet menar dock att
            det finns utrymme för ytterligare förbättringar. Enligt vår mening
            borde betalningsplanen som huvudregel bestämmas till tre i stället
            för fem år. Sådana kortare betalningsplaner i kombination med
            två betalningsfria månader per år skulle ge ännu bättre förutsättningar
            för överskuldsatta att klara av en skuldsanering och få en andra
            chans utan alltför hård belastning på gäldenären och hens familj.
          </p>
          <p xml:id="i-5NrYAjgtZ2yBnETH8sEb9t">
            Närmare 40 procent av skuldsaneringsgäldenärerna har enligt den
            statliga utredningen Ut ur skuldfällan hemmavarande barn. Många
            av dessa barn förvägras rätten att leva normala liv. De har inte
            råd att spela fotboll för att fotbollsskorna är för dyra, gå i
            kulturskola för att avgiften är för dyr, gå på bio, fika med kompisar
            eller andra fritids­aktiviteter som kostar pengar.
          </p>
          <p xml:id="i-BYjRf6PQpGSNqM7uZko3sb">
            En femårig betalningsplan innebär att många av dessa barn tvingas
            leva under mycket svåra ekonomiska förhållanden under större delen
            av sin barndom och uppväxt, vilket kan få omfattande negativa
            konsekvenser. Det är också viktigt att komma ihåg att de flesta
            överskuldsatta har levt på existensminimum under lång tid, även
            innan skuld­saneringen trädde i kraft. Det är också rimligt att
            ha två betalningsfria månader under skuldsaneringsperioden. Detta
            innebär att den skuldsatta kan få ett andrum vid två till­fällen
            i samband med sommar och jul. Det är något som särskilt skulle
            gynna barnfamiljer. Det kan betyda oerhört mycket att som barn
            få göra en utflykt på sommaren eller få en julklapp till jul.
          </p>
          <p xml:id="i-6iW5iCmNzYpy2QYsx7Mcox">
            Regeringen bör återkomma med ett förslag som innebär att huvudregeln
            för betalningsplanens längd vid skuldsanering för privatpersoner
            minskas från fem till tre år med två betalningsfria månader per
            år. Detta bör riksdagen ställa sig bakom och ge regeringen till
            känna.
          </p>
          <head xml:id="i-DqrPj6u9Azty8pac1pQ6Q" type="h2">
            5.1 Förebyggande åtgärder mot överskuldsättning
          </head>
          <p xml:id="i-Rx4Y3xtdegV3o5CEC1M9Ha">
            Vänsterpartiet anser att det förebyggande arbetet för att motverka
            överskuldsättning är av stor betydelse, och i detta sammanhang
            spelar den kommunala budget- och skuld­rådgivningen en central
            och avgörande roll. Då gäller det förstås att det finns resurser.
            Det är därför viktigt att landets kommuner tillhandahåller en
            bra budget- och skuldråd­givning med god tillgänglighet och hög
            kvalitet. Riksrevisionens granskning Överskuld­sättning – hur
            fungerar samhällets stöd och insatser? (RiR 2015:14) visar att
            det finns brister i dagens system samt att kommunerna endast ägnar
            8 procent åt förebyggande arbete.
          </p>
          <p xml:id="i-Ge6mkok3SLmDAfVfKeS1X2">
            En allt större andel av dem som söker skuldsanering har spelskulder,
            och det här är en grupp som riskerar att fortsätta öka. Kommuner
            och regioner har sedan 2018 ansvar för behandling och förebyggande
            arbete kring spelmissbruk och det behöver intensifi­eras. Vi ser
            också att såväl Konsumentverket som Spelinspektionen är viktiga
            för att motverka oseriösa aktörer och spelreklamens utbredning
            och skydda konsumenterna mot riskfyllt spelande och i förlängningen
            överskuldsättning.
          </p>
          <p xml:id="i-JUeTYnhBAqi1hoPzDZZ9y4">
            Vänsterpartiet menar att det är viktigt att bl.a. öka informationen
            och utbildnings­insatserna för att särskilt nå barn och unga vuxna.
            Även det civila samhället borde kunna bidra med insatser inom
            det förebyggande området. Det ekonomiska språket är för många
            svårt och ofta obegripligt, varför en bred folkbildningsinsats
            är av stor betydelse. Det finns redan i dag utbildningsmaterial
            i privatekonomi riktade till högstadie- och gymnasieskolan som
            tagits fram av Konsumentverket i samarbete med Finansinspektionen
            (FI) och Kronofogdemyndigheten.
          </p>
          <p xml:id="i-SutQzPB6iEYXUgckiGUxYQ">
            I tidigare utredningar, såsom SOU 2013:78, har en rad olika förslag
            på förebyggande åtgärder lyfts. Att förstärka det förebyggande
            arbetet är en grundsten i arbetet för att förhindra att fler människor
            hamnar i skuldfällan. De åtgärder som vidtagits hittills har inte
            varit tillräckliga.
          </p>
          <p xml:id="i-WpZB5fuYq7BA6txV5nQdq4">
            Regeringen bör snarast återkomma med förslag på konkreta förebyggande
            åtgärder mot överskuldsättning. Detta bör riksdagen ställa sig
            bakom och ge regeringen till känna.
          </p>
          <head xml:id="i-3n2RVe6M3RfCk4bcqrHy9f" type="h2">
            5.2 Barnkonsekvensanalys vid överskuldsättning
          </head>
          <p xml:id="i-Gizd3xps57WBLTznQkRQhr">
            En grupp som drabbas hårt av överskuldsättning är barn. Barnombudsmannen
            har i samband med tidigare utredningar framfört kritik mot att
            barnens rättigheter inte blivit tillräckligt belysta. Det finns
            i dag alltför lite forskning om hur barn drabbas av över­skuldsättning,
            och det krävs krafttag. Barns rättigheter och situation bör särskilt
            utredas, genom en särskild barnkonsekvensanalys för barn och unga
            som lever i familjer med överskuldsättning.
          </p>
          <p xml:id="i-TBiULmrdBaYXrYjmT5CoWi">
            Socialstyrelsen beskriver i en utredning från 2013 att barn som
            växer upp i över­skuldsatta familjer drabbas hårt av ett mycket
            utsatt ekonomiskt läge och menar att dessa familjers livsvillkor
            sannolikt hör till de sämre i samhället. Barnen upplever ofta
            att de väldigt tidigt måste sätta sig in i familjens ekonomiska
            situation, vilket kan göra att skola och fritid blir lidande.
            En del barn berättar att de känner sig utanför i skolan eftersom
            de inte kan följa med på olika aktiviteter. Forskning har visat
            att barn som vuxit upp i social utsatthet står inför en större
            risk att själva hamna utanför, i en liknande situation i vuxen
            ålder, jämfört med andra barn.
          </p>
          <p xml:id="i-L5r6RMWTYAoNPAEMYLrRT9">
            Rent generellt kan det sägas att reglerna i samband med överskuldsättning
            hittills inte har tagit tillräcklig hänsyn till barnens situation.
            Det är därför nödvändigt att belysa barn­perspektivet på ett bättre
            och tydligare sätt för att bl.a. leva upp till barnkonventionen.
          </p>
          <p xml:id="i-WUdM2t1xi6uDsco8E7x2sy">
            Under de senare åren har ett flertal lagändringar tillkommit
            för att minska möjlig­heterna att skuldsätta barn. Det förekom
            tidigare att barn hamnade hos Kronofogde­myndigheten med skulder
            för obetalda parkeringsböter, då föräldrarna registrerat bilen
            i barnets namn. I november 2003 fanns t.ex. nästan 5 000 bilar
            registrerade på drygt 4 100 barn. Den 1 juli 2007 ändrades lagen
            så att brukaren, inte ägaren, blev ansvarig för alla fordonsrelaterade
            skulder. Flera andra ändringar har även införts i föräldrabalken
            samt i bl.a. hälso- och sjukvårdslagen, tandvårdslagen, lagen
            om läkarvårdsersättning och lagen om ersättning för sjukgymnastik,
            som innebär att avgifter inom dessa områden tas ut av förmyndaren.
            Tidigare var det nämligen möjligt att avgifter för uteblivna besök
            debiterades barnen när de blev myndiga, något som ledde till att
            flera ungdomar hamnade hos Kronofogdemyndigheten. I dag är möjligheten
            att skuldsätta barn mycket begränsad, men fortfarande förekommer
            det att barn av olika skäl blir skuldsatta.
          </p>
          <p xml:id="i-7xU4aqS6mELEsHFJfLNcAS">
            Av utredningen Överskuldsättning i kreditsamhället? (SOU 2013:78)
            framgår det att 75 procent av de omyndigas samlade skulder 2010
            avsåg obetalda skadestånd. Av dessa bar 25 procent ett solidariskt
            skadeståndsansvar. Det solidariska skadeståndsansvaret innebär
            att samtliga dömda gärningsmän blir gemensamt återbetalningsskyldiga.
            Betalningskravet kan riktas mot en av de dömda, som sedan får
            kräva de övriga på deras del av skulden. Motivet bakom det solidariska
            ansvaret är att den skadelidande ska få sina pengar så snart som
            möjligt, oavsett vem som betalar. Problemet är dock att det ofta
            är svårt för den som ensam betalat att få tillbaka pengarna från
            de övriga skadestånds­skyldiga. Detta kan vara särskilt svårt
            när det gäller omyndiga gärningsmän, varför enskilda ungdomar
            riskerar att hamna i långvariga skuldproblem.
          </p>
          <p xml:id="i-Gsz1nQs7D5fxJeAxokhHLs">
            Dessutom förekommer det att borgenärer kräver in pengar för fordringar
            som upp­kommit före gäldenärens 18-årsdag. Kronofogdemyndigheten
            har själv, genom manuell kontroll av olika mål, undersökt antalet
            svarande med en skuld som uppkom innan de fyllde 18 år, oaktat
            när fordringarna skickades in. Antalet ansökningar som riktades
            direkt mot personer under 18 år minskade med nästan 130 personer
            mellan 2011 och 2012. Mellan samma år ökade dock antalet ansökningar
            riktade mot 18–25-åringar (där skulden uppstod innan de fyllde
            18 år) med drygt 110 personer.
          </p>
          <p xml:id="i-CMus1wSLDqhtgX37iZgb18">
            Det förefaller således finnas en systematik i att borgenärer
            väljer att skicka in fordringar först när gäldenärerna fyllt 18
            år, trots att skulden uppkommit när gäldenären var omyndig och
            således, enligt lag, i princip inte kan ingå juridiskt bindande
            avtal.
          </p>
          <p xml:id="i-MtViBLfv7VnjESvBEqvm52">
            Trots att mycket har gjorts för att minska risken för att barn
            ska bli skuldsatta händer det fortfarande att barn blir skuldsatta
            och hamnar hos Kronofogden. Det borde inte behöva hända i Sverige
            i dag. De flesta barn drabbas dock indirekt av överskuldsättning
            genom att de lever i en familj där en förälder eller båda föräldrarna
            är överskuldsatta. Närmare 40 procent av alla skuldsaneringsgäldenärer
            har enligt den statliga utredningen Ut ur skuldfällan hemmavarande
            barn. Ett annat exempel på hur barn drabbas indirekt är i samband
            med löneutmätning, då föräldrar som är överskuldsatta inte får
            tillgodoräkna sig kostnader för att kunna betala underhållsstöd.
            Inte heller kostnader för umgänges­resor godkänns som en utgift
            vid löneutmätning, vilket kan få till följd att föräldrar inte
            har råd att besöka sina barn. Det är inte rimligt att skuldsatta
            föräldrar inte kan besöka sina barn eller barn inte får träffa
            sina föräldrar när de lever på en annan ort.
          </p>
          <p xml:id="i-7b9mur4vXRW16a1z4h2eDa">
            När det görs en barnkonsekvensanalys är det därför viktigt att
            se hur överskuld­sättning drabbar barn både indirekt och direkt.
            Det bör därför göras en barnkonsekvens­analys av dagens regelverk
            och lämnas förslag som förbättrar situationen för alla de barn
            och unga som lever i familjer med överskuldsättning. Detta bör
            riksdagen ställa sig bakom och ge regeringen till känna.
          </p>
          <head xml:id="i-WXQcukMAAmFXgj2VXWzrWg" type="h2">
            5.3 Avbetalning på kapitalskuld före ränteskuld
          </head>
          <p xml:id="i-Xw5SAkBqSju2fPZWTADAx5">
            Starkt bidragande orsaker till överskuldsättningen i dag är konsumtionslån
            och en aggressiv marknadsföring av snabblån och blancolån med
            höga räntor. Fler och fler varor går att köpa på avbetalning och
            marknadsföringen från kreditgivare som lockar med snabba pengar
            till konsumtion och lån utan kreditupplysning. Låneföretagen har
            en affärsmodell som bygger på högt risktagande, men med höga räntor
            på upp till 40 procent så går man med vinst även om låntagaren
            inte kan betala tillbaka det lånade beloppet. Det innebär att
            en person som egentligen inte borde få lån p.g.a. hög risk för
            betalningsproblem ändå får lån, och låntagaren riskerar att bli
            fast i skuldsättningen under lång tid där man bara betalar räntor
            och avgifter.
          </p>
          <p xml:id="i-UvJcrboS89KzPGZCgozs5M">
            Cirka 1,3 miljoner fysiska och juridiska personer fanns vid årsskiftet
            2019/2020 i inkassobolagens register. I ett femårsperspektiv har
            antalet ökat med 50 procent. Branschorganisationen för inkassobolag,
            Svensk Inkasso, uppger att det i bolagens register finns drygt
            77 miljarder kronor i kapitalfordringar mot konsumenter, en summa
            som nästan har fördubblats på tio år. Statistiken visar att skulderna
            hos Kronofogden har ökat med 15 miljarder kronor från 2015 till
            senaste årsskiftet.
          </p>
          <p xml:id="i-MbyGgtw4S7CbYNXi8Muke3">
            Under 2020 mer än dubblerades antalet unga personer som ansöker
            om skuldsanering enligt statistik från Kronofogden. Personer som
            har så stora skulder att de inte kan betala tillbaka inom en överskådlig
            tid kan ansöka om skuldsanering hos Kronofogden. År 2020 ansökte
            28 293 personer om skuldsanering, vilket är en ökning med 38 procent
            jämfört med 2019.
          </p>
          <p xml:id="i-RVpABVVVhsdzv4d5SoA5z3">
            I dag är huvudregeln att inbetalningar till fordringar som har
            överlämnats till Krono­fogden räknas av mot räntor och avgifter
            och först därefter mot kapitalbeloppet, om fordringsägaren inte
            har begärt något annat. Först när förfallna räntor och avgifter
            är betalda sker avräkning mot kapitalbeloppet. Avräkningsordningen
            medför ofta att skuld­erna växer trots att inbetalningar sker.
            Detta både fördyrar och försvårar för konsumenten att slutbetala
            skulden. I värsta fall kan konsumenten aldrig slutbetala skulden,
            trots att konsumenten betalat betydligt mer än vad det ursprungliga
            avtalet avsåg.
          </p>
          <p xml:id="i-5eB9D6K1wjrJk7sXYwFnT7">
            I överskuldsättningsutredningen, Överskuldsättning i kreditsamhället?
            (SOU 2013:78), lyftes ett förslag om att avräkningsreglerna i
            utsökningsbalken skulle ändras så att lån­tagaren först betalar
            av på kapitalbeloppet och därefter räntor. På detta sätt kan låntaga­ren
            snabbare bli skuldfri och skulden minskar hela tiden även om den
            skuldsatta bara kan betala ett litet månadsbelopp och det blir
            mindre attraktivt för långivarna att ta stora risker i sin verksamhet.
          </p>
          <p xml:id="i-Y8PiXBvXknbihrRjzGojb6">
            Regeringen bör återkomma med ett förslag som innebär att avräkningsreglerna
            för skuldsatta som hamnat hos Kronofogden ändras så att kapitalskulden
            betalas före kostnads- och ränteskulder. Detta bör riksdagen ställa
            sig bakom och ge regeringen till känna.
          </p>
          <head xml:id="i-Ck7NwQQYi8PW4Lz8Tae7J5" type="h2">
            5.4 Slutlig preskriptionstid
          </head>
          <p xml:id="i-LGJzhc6mddkB3bigX4oNZL">
            I den senaste utredningen Överskuldsättning i kreditsamhället?
            (SOU 2013:78) föreslås att det ska införas en slutlig preskriptionstid
            för skulder, motsvarande det system som finns i Finland. Det skulle
            innebära att preskriptionstiden börjar löpa tre månader efter
            att betalningsfastställelse beslutas och att det sedan finns två
            preskriptionstider för slutlig preskription, 15 eller 20 år. När
            en fysisk person förelagts betalningsskyldighet till en juridisk
            person är preskriptionstiden 15 år. När en fysisk person har en
            skuld till en fysisk person, eller om skulden grundar sig på ett
            brott för vilket gäldenären dömts till fängelse eller samhällstjänst,
            är preskriptionstiden 20 år. Utredningen föreslog även att preskriptionsregeln
            för slutlig preskription inte bör gälla enbart nya, utan också
            existerande, fordringar.
          </p>
          <p xml:id="i-4Hgoov9GDtkwNBBphiapng">
            För de överskuldsatta utan hopp om att någonsin komma ur en skuldspiral
            som innebär att varje extra intjänad krona ska mätas ut skulle
            en slutlig preskriptionstid ha stor betydelse för möjligheten
            till rehabilitering och omstart. En preskription skulle sätta
            stopp för en accelererande och alltmer omöjlig situation. För
            en svårt överskuldsatt person är skuldsanering en mera verkningsfull,
            men också mer svåråtkomlig och svår­genomförbar, process. Slutlig
            preskription är således inte ett fullgott alternativ utan ska
            ses som en komplettering till möjligheten att få skuldsanering.
            Dessa åtgärder står inte heller i vägen för varandra. En slutlig
            preskriptionstid syftar till att säkerställa att den som under
            många år levt med statliga tvångsåtgärder mot sig åtminstone ska
            garanteras att situationen inte hela tiden förvärras utan så småningom
            faktiskt kan gå åt rätt håll.
          </p>
          <p xml:id="i-8uwVVwj2uzmUdFkunRTCaQ">
            Regeringen bör återkomma med ett förslag som innebär att det
            införs en slutlig preskriptionstid för skulder. Detta bör riksdagen
            ställa sig bakom och ge regeringen till känna.
          </p>
          <head xml:id="i-xE8Ka2VwoJw2sLtU6f5qY" type="h2">
            5.5 Kreditprövning
          </head>
          <p xml:id="i-WfjryySmiw4Ldyre3jqueU">
            Svenskarnas skulder har ökat långt snabbare än inkomsterna och
            internationellt sett har Sverige rekordhög skuldsättning hos privatpersoner.
            Som del av den disponibla inkoms­ten har skulderna ökat från 90
            till 170 procent från 1990-talets mitt till nu. I dag är de privata
            skulderna 1,5 gånger högre än genomsnittet i euroområdet enligt
            Överskuld­sättning i kreditsamhället? (SOU 2013:78).
          </p>
          <p xml:id="i-Tf8HPHNAiMuFR41gSXWFdb">
            Bolåneskulderna ökar inte längre i samma takt, men konsumtionslånen
            fortsätter att stiga. Sedan 2008 har de nästan tredubblats och
            står nu för 18 procent av hushållens skulder men samtidigt för
            majoriteten av skuldbetalningarna enligt Finansinspektionens rapport
            Svenska konsumtionslån. Dessa lån kan därför innebära risker för
            enskilda individer och hushåll men också i förlängningen ökade
            kostnader för hela samhället. De offentliga utgifterna kan öka
            p.g.a. ökade sjukvårdskostnader och behov av arbetsmark­nadsinsatser,
            försörjningsstöd m.m. Kronofogdemyndigheten beräknade 2008 samhälls­kostnaderna
            för överskuldsättning till mellan 30 och 50 miljarder kronor per
            år.
          </p>
          <p xml:id="i-VHim8sf4idNiGDZn36omyG">
            Även hårt skuldsatta kan låna pengar eftersom många långivare
            slarvar med kredit­prövningen. Konsumentverket har granskat ett
            fyrtiotal bolag sedan 2012. I många fall struntar låneföretagen
            i att ta in uppgifter om kundernas inkomster och utgifter innan
            de lånar ut. Men trots att det saknas grundliga kreditprövningar
            löper dessa bolag liten risk eftersom Kronofogden fungerar som
            en garant för att lånebolagen ska få igen pengar även vid en slarvig
            kreditprövning. Myndighetens tjänstemän driver in skulderna åt
            bolagen.
          </p>
          <p xml:id="i-5egsc6ScAhmeKLd7ntSScu">
            Vart sjunde lån har inneburit ett inkassokrav för låntagaren.
            Det tyder på att många låntagare kan ha betalningssvårigheter.
            Av de låntagare som prövats med en kvar-att-leva-på-beräkning
            fick vart tjugonde lån ett inkassokrav. En grundlig kreditprövning
            kan minska andelen låntagare med inkassokrav (Svenska konsumtionslån).
          </p>
          <p xml:id="i-5NzAKpHMyjZVSKTcL4ajEs">
            För att skapa incitament för långivarna att göra ordentliga kreditprövningar,
            och därmed minska riskerna för överskuldsättning och de kostnader
            som individer och samhälle drabbas av i en sådan situation, behöver
            de bolag som inte gör erforderliga prövningar tvingas att ta ett
            större ekonomiskt ansvar när skulderna hamnar hos Kronofogden.
          </p>
          <p xml:id="i-Bdbz78BNYhuz5suq3YiGLF">
            Regeringen bör återkomma med förslag om att långivaren ska stå
            för en större kostnad vid verkställighet hos Kronofogden om inte
            tillräcklig kreditprövning har genomförts och säkerhet inte krävts
            för lånet. Detta bör riksdagen ställa sig bakom och ge regeringen
            till känna.
          </p>
          <head xml:id="i-G5QdJYfeHyuQ2dGPGHn4gY" type="h1">
            6 Marknadsföring till barn
          </head>
          <p xml:id="i-NJoExaByNAivd3GtDFCAD7">
            Det är alltid förbjudet att rikta direkta köpuppmaningar till
            barn under 18 år. Det gäller i alla typer av medier, och gäller
            även köpuppmaningar som förmedlas till barn via deras mobiltelefoner.
            Reklam får inte heller uppmana ett barn att övertala sina föräldrar
            eller andra vuxna att köpa något åt barnet.
          </p>
          <p xml:id="i-EXmbJFGkgeiYfHe7EQtpZH">
            Barn kan ha svårt att skilja på reklaminslag och tv-program.
            De förstår inte heller alltid att syftet med reklam är att locka
            till köp. Därför får det inte förekomma någon reklam över huvud
            taget omedelbart före eller efter ett barnprogram som riktar sig
            till barn under 12 år. Barnprogram får inte heller brytas av reklam.
            Sedan tidigt 1990-tal har vi i Sverige en radio- och tv-lag som
            förbjuder reklam till barn under 12 år (SFS 2010:696). Detta gäller
            dock inte tv som sänder från länder utanför Sverige. Det är därför
            fritt fram med reklam riktad till barn i dessa kanaler. Det vore
            rimligt att Sverige i EU agerar för ett förbud mot tv-reklam riktad
            mot barn inom hela EU.
          </p>
          <p xml:id="i-8bd1FNrTL1jkH1vQWvkubH">
            Det finns inget förbud mot att rikta reklam på internet till
            barn. Däremot finns det regler som skyddar barn när det gäller
            hur reklamen får se ut och vad den får innehålla. Reklam på internet
            finns i många olika former. Det kan vara annonser, banners, reklam
            i tv-inslag eller som delar i spel eller annat som barn ofta använder
            när de är på internet. I dagsläget finns inte något specifikt
            regelverk som begränsar reklam riktad till barn på internet. Marknadsföringsåtgärder
            och reklam som sker på internet lyder liksom annan reklam och
            marknadsföring under den mer generella marknadsföringslagen (SFS
            2008:486).
          </p>
          <p xml:id="i-JjwaD9dWeTu8pXWezSbthQ">
            Barns mediekonsumtion har förändrats i snabb takt de senaste
            åren med en allt högre grad av internetanvändning, datorspel och
            andra digitala medier. Forskningsrapporten Rörlig måltavla – internetreklam
            riktad till barn, som tagits fram av en forskargrupp i Lund, CAI@LU
            (Children, Advertising, and Internet at Lund University) visar
            att internetreklamen riktad till barn har vuxit alltmer. Vuxna
            kan lära sig att bortse från reklam på internet, en förmåga som
            barn oftast saknar då deras hjärnor inte har utvecklats så att
            de viljemässigt kan titta bort från färg, rörelser och starka
            effekter som drar till sig uppmärksamheten. Vänsterpartiet vill
            därför att skyddet för barn ska stärkas till att även täcka reklam
            riktad till barn på internet, bl.a. eftersom mediet har en stark
            genomslagskraft och målgruppen har svårt att skilja produktinformation
            från reklam.
          </p>
          <p xml:id="i-ExXEe4u6CJBfDGgrQML45H">
            Reklam via sms räknas som direktreklam och får inte skickas till
            barn under 16 år. Men när telefonen används för att komma åt internet
            finns det inget förbud mot reklam till barn. Då gäller samma regler
            som när man använder en dator.
          </p>
          <p xml:id="i-Skgh41H3rZy92E8METy76G">
            Företag som riktar sig till barn med tjänster som ringsignaler
            eller spel till mobilen har blivit allt vanligare. Det rör sig
            om tjänster som ofta marknadsförs som gratis eller med en engångsavgift,
            men som fortsätter som en prenumeration och är svåra att ta sig
            ur. Att ingå avtal med barn är inte lagligt, men företagen menar
            att föräldrarna automa­tiskt godkänt avtalen vid tecknandet av
            mobilabonnemanget oavsett om det sedan är ett barn som använder
            telefonen.
          </p>
          <p xml:id="i-8SzTjidoqmSU1pwnBuLoA8">
            Etiska Rådet för Betalteletjänster (ERB) har tagit fram riktlinjer
            för hur marknads­föring av betalteletjänster får utformas. Riktlinjerna
            innebär att marknadsföring av betalteletjänster är förbjuden om
            den väsentligen riktar sig till barn under 14 år och kostnaden
            för tjänsten är mer än 10 kronor. Visserligen förbjuder direktivet
            om otill­börliga affärsmetoder direkta köpuppmaningar som riktar
            sig till barn, men enligt vår mening bör ytterligare åtgärder
            vidtas för att skydda barn från en alltför stark exponering. Vänsterpartiet
            anser att regelverket kring utformningen av reklam och möjligheten
            att göra köp i appar bör förstärkas.
          </p>
          <p xml:id="i-NgAkVXdTwu995Rqio8FSYk">
            Även barns matvanor påverkas i hög grad av aggressiv marknadsföring
            av snabb­mat, godis, läsk och andra livsmedel med höga fett- och
            sockerhalter. Ofta har förpack­ningarna figurer och färgsättningar
            som riktar sig till barn. Inte sällan kan ökad konsum­tion av
            de olika produkterna vara till nackdel för barnens psykiska och
            fysiska hälsa. Samtidigt som snabbmatsreklamen m.m. påverkar barns
            matvanor så möts barn och unga även av sådan reklam i tv, i tidningar
            och på affischer ute på ”stan” som tydligt signalerar och befäster
            vilka kropps- och utseendeideal som är rådande. Detta påverkar
            barns och ungdomars uppfattning om sitt utseende och skapar en
            orealistisk självbild för många.
          </p>
          <p xml:id="i-ENt6avuWSEUQDZdRFw9PiY">
            I dag ansvarar Konsumentverket för att gällande regelverk rörande
            barnreklam efter­levs. Mot bakgrund av vad som ovan angetts anser
            vi att både det legala skyddet i sig och tillsynen av lagar och
            riktlinjer vid marknadsföring riktad till barn behöver stärkas.
            Enligt vår uppfattning finns det dessutom anledning att utreda
            om marknadsförings­lagens bestämmelser om reklamidentifikation
            behöver förstärkas.
          </p>
          <p xml:id="i-DjjMT2844mNfJBWJDcCNN6">
            Det bör därför göras en översyn av lagar och riktlinjer som rör
            marknadsföring som riktar sig till barn. Detta bör riksdagen ställa
            sig bakom och ge regeringen till känna. Det behöver även vidtas
            åtgärder för att förstärka tillsynen och uppföljningen av att
            lagar och riktlinjer följs vid marknadsföring riktad till barn.
            Detta bör riksdagen ställa sig bakom och ge regeringen till känna.
          </p>
          <head xml:id="i-4HnMqujPaaPwxvJVz6Cfmb" type="h1">
            7 Könsdiskriminerande reklam
          </head>
          <p xml:id="i-5CahckvXFQq9knFuorbwMR">
            Könsdiskriminerande reklam påverkar formandet av människors identitet
            och motverkar samhällets jämställdhetssträvanden. Sverige har
            genom olika internationella konventioner åtagit sig att motverka
            könsdiskriminering. Dock är varken marknadsföringslagen eller
            diskrimineringslagstiftningen tillämplig på könsdiskriminerande
            reklam. Lagstiftaren har i stället överlåtit åt näringslivet att
            genom frivilliga åtgärder motverka den köns­diskriminerande reklamen.
            Reklamen är ett medel som används i kommersiellt syfte för att
            påverka oss att konsumera. Även om reklamen har till huvudsyfte
            att öka efterfrågan på varor och tjänster påverkar den också mottagarens
            medvetande när det gäller frågor som inte har något direkt samband
            med de utannonserade varorna och tjänsterna. Reklam­en skapar
            och upprätthåller stereotypa idealbilder av män och kvinnor. Bilderna
            är nästan utan undantag retuscherade, vilket leder till att de
            befäster ett skönhetsideal som inte existerar i verkligheten,
            något som kan få framför allt unga tjejer att må psykiskt dåligt.
            Skönhetsideal och objektifiering i reklam kan skapa en snedvriden
            kroppsbild och ge ett lägre självförtroende. Reklamen skapar och
            upprätthåller den heterosexuella normen. Könsdiskriminerande reklam
            påverkar formandet av människors identitet och motverkar samhällets
            jämställdhetssträvanden. Eftersom könsdiskriminerande reklam är
            ett allvarligt samhällsproblem som kräver effektivare åtgärder
            än vad den branschfinansierade organisationen erbjuder menar Vänsterpartiet
            att en lagreglering är nödvändig i enlighet med den utredning
            som presenterades 2008 (SOU 2008:5). Enligt vår mening är ett
            förbud den enda möjligheten att sätta stopp för könsdiskriminerande
            reklam. I våra nordiska grannländer finns redan ett förbud mot
            könsdiskriminerande reklam och det är hög tid att Sverige följer
            de andra nordiska ländernas exempel.
          </p>
          <p xml:id="i-Jf5wR3AJjbb56N4pXF2YY5">
            Regeringen bör återkomma med förslag till lagstiftning om förbud
            mot könsdiskri­minerande reklam i enlighet med utredningens förslag.
            Detta bör riksdagen ställa sig bakom och ge regeringen till känna.
          </p>
          <head xml:id="i-YaGUeHKiyESFqDo6SpYqEs" type="h1">
            8 Snabblån
          </head>
          <p xml:id="i-Sh2iTBEg7CsUUJ8eCkoSf8">
            De som tar snabblån är oftast personer med svag ekonomi och lägre
            återbetalningsför­måga, något som i sin förlängning kan leda till
            att personen hamnar i en skuldfälla och riskerar att fastna i
            överskuldsättning. En rapport från LO visar att överskuldsättning
            är en tydlig klassfråga, och vi ser hur låginkomsttagare, ensamstående,
            låg- och medel­utbildade, sjuka, arbetslösa och hyrestagare är
            överrepresenterade bland de långvarigt överskuldsatta (Den bortglömda
            ojämlikheten, LO 2016).
          </p>
          <p xml:id="i-MutszYZoHnT1rdJG53LbnQ">
            Det cyniska är att många snabblåneföretag har som affärsmodell
            att rikta in sig på konsumenter med svag ekonomi genom att erbjuda
            snabblån till närmast ockerliknande ränta. Lån som alltså blir
            oerhört dyra. Det är inte ovanligt att den som tagit ett snabblån
            måste ta ett nytt snabblån för att betala det gamla, och så är
            en fast i en ond cirkel. Vänsterpartiet välkomnar den skärpta
            lagstiftningen när det gäller konsumentkrediter eller snabblån,
            som bl.a. innebär att företagen nu måste ha tillstånd av Finansinspek­tionen
            för att bedriva verksamhet och att Konsumentombudsmannen fått
            mer effektiva sanktionsmöjligheter när näringsidkare bryter mot
            bestämmelser om marknadsföring och avtalsvillkor i samband med
            snabblån (prop. 2013/14:107, bet. 2013/14:FiU14, rskr. 2013/14:206).
          </p>
          <p xml:id="i-5gJyupGx5sNjhbMa4zwaon">
            Det är positivt att riksdagen 2018 beslutade att skärpa lagstiftningen
            kring snabblån (2017/18:CU20). Tyvärr är dessa åtgärder inte tillräckliga,
            utan mer måste göras för att skydda de allra mest utsatta konsumenterna.
            Vänsterpartiet vill få bort snabblånen helt från marknaden. Sverige
            klarade sig före 2006 alldeles utmärkt utan denna typ av lån.
            Mot denna bakgrund anser Vänsterpartiet att sms-lån och andra
            snabblån bör förbjudas.
          </p>
          <p xml:id="i-PvumzVLifjZTAFk8BRwBdf">
            Regeringen bör snarast lägga fram ett förslag som innebär att
            sms-lån och andra snabblån förbjuds. Detta bör riksdagen ställa
            sig bakom och ge regeringen till känna.
          </p>
          <head xml:id="i-CXqeJmep9Z1m4tPAsJ4EF3" type="h1">
            9 Livscykler, reparationsmöjligheter m.m. ska vara kända i förväg
          </head>
          <p xml:id="i-EHi5LcQuwbk1mjNBc39Xqj">
            Vi lever i ett konsumtionssamhälle där hög konsumtion krävs för
            att hålla liv i en hög ekonomisk tillväxt. Detta trots att klimatfrågan
            är en av vår tids stora ödesfrågor. Vi måste på alla områden jobba
            för att klara de krav som ställs på oss för att leva upp till
            de mål vi kommit överens om i internationella samarbeten, t.ex.
            Parisavtalet.
          </p>
          <p xml:id="i-5DJGWrZH2M88VvveMrxXUb">
            Det är också viktigt att vi ger alla konsumenter relevant information
            och goda möjligheter att göra aktiva val när de ska köpa varor
            och tjänster. En cirkulär ekonomi är viktig för att uppnå ett
            hållbart samhälle. Det är inte hållbart att hela tiden ta fram
            nya råvaror och tillverka nya saker, för att sedan slänga dem
            på soptippen. Att produkter håller kortare tid ökar avfallsmängderna
            och motverkar effektivt utnyttjande av natur­resurserna i enlighet
            med en cirkulär ekonomi. För att hålla nere koldioxidutsläppen
            måste vi förlänga användandet av produkter och öka återanvändning
            och materialåter­vinning. Detta kräver politiska initiativ genom
            stärkt reglering. Initiativ från marknaden och konsumenter kan
            ta oss steg i rätt riktning men kommer att vara otillräckligt
            för att i tid nå en hållbar cirkulär ekonomi.
          </p>
          <p xml:id="i-GnkshEvqg7H5ApJD2vNaty">
            Regeringen har tagit fram en handlingsplan för cirkulär ekonomi,
            men det saknas i stor utsträckning konkreta åtgärder på nationell
            nivå för att stärka kraven på producent­erna. Det är alltså inte
            tillräckligt för att föra denna viktiga fråga framåt i den hastighet
            som klimatet kräver.
          </p>
          <p xml:id="i-KKoU8VAyGdqLrMHCFZE93E">
            Inom ramen för EU:s handlingsplan för cirkulär ekonomi, som antogs
            2015, rör sig unionen så sakteliga mot lagstiftning som ska sätta
            stopp för planerat åldrande och tvinga producenter att ta hänsyn
            till reparationsmöjligheter när de utformar sina produk­ter. Men
            man behöver inte vänta in att EU ska ta beslut i frågan. Frankrike
            har visat vägen. De var först i världen med lagstiftning mot s.k.
            planerat åldrande i produkter. Sedan i januari måste tillverkare
            av vissa elektroniska produkter, som mobiltelefoner och laptoppar,
            dessutom upplysa kunderna om möjligheterna att reparera produkterna.
            Vänsterpartiet har länge jobbat för att få till åtgärder som förlänger
            livslängden för det vi producerar, främst elektroniska produkter.
            Klimatkrisen kräver åtgärder nu och vi kan inte alltid invänta
            EU. I motionen Klimatkrisen (2021/22:3277) kräver vi därför både
            en lagstiftning som förbjuder planerat åldrande i produkter och
            reglerande krav på relevanta produkters reparationsmöjligheter,
            hållbarhet och återanvändning.
          </p>
          <head xml:id="i-XL42L8zzaxSY3K7vLVcpCw" type="h1">
            10 Telefonförsäljning
          </head>
          <p xml:id="i-CjRW6LEzXxNXvrGyMRXeQb">
            Vänsterpartiet anser att Nixregistret så som det ser ut i dag
            har stora brister och att det inte ger konsumenterna ett tillräckligt
            skydd. Det har blivit allt vanligare på nätet att enskilda avkrävs
            personuppgifter vid användandet av olika tjänster, trots att det
            egent­ligen inte skulle behövas för tjänstens funktion. Det är
            även vanligt förekommande att enskilda lockas att lämna ifrån
            sig sina uppgifter exempelvis genom gratiserbjudanden eller i
            samband med olika tävlingar. Medvetenheten om vilka följder det
            kan få att lämna ifrån sig sådana uppgifter och hur uppgifterna
            sedan används är generellt sett låg. De flesta företag är dessutom
            dåliga på att informera om att det i praktiken innebär att en
            samtycker till att ens uppgifter kan spridas vidare till exempelvis
            företag i koncernen, evenemangspartner, tredje part etc. Detta
            får till följd att företag som en inte har ett kundförhållande
            till kan ringa, trots spärr i Nixregistret.
          </p>
          <p xml:id="i-UmPN7rv7oYR6g1kH9QRssB">
            Andra problem med Nix är att det tar för lång tid för en spärr
            att träda i kraft och att rätten att ringa trots Nixspärr utifrån
            etablerade kundförhållanden gäller under en alldeles för lång
            tid efter det att avtalet med det aktuella företaget upphört att
            gälla. Ett kundförhållande kan med dagens teknik gå blixtsnabbt
            att etablera, varmed det omvända – att plocka bort namn och nummer
            ur ett register – rimligtvis borde gå lika snabbt. Så är dock
            inte fallet, vilket skapar en obalans till konsumentens nackdel.
          </p>
          <p xml:id="i-MYZzsGtdP2UDK1iy8Jj9XC">
            Vänsterpartiet föreslår införande av ett omvänt Nixregister,
            dvs. att de konsumenter som vill ta emot direktreklam och försäljning
            via telefon anmäler detta till registret. Konsumenten gör då ett
            aktivt val att kunna bli uppringd i marknadsföringssyfte.
          </p>
          <p xml:id="i-SmnXKzpcz2Jq13hWZwBFPE">
            Regeringen bör återkomma med ett förslag om att införa ett omvänt
            Nixregister. Detta bör riksdagen ställa sig bakom och ge regeringen
            till känna.
          </p>
          <head xml:id="i-LMzDgbkGrE1GbJLtrYHLiJ" type="h1">
            11 E-legitimation
          </head>
          <p xml:id="i-EeYi5fLsWzHrtQQCL3Kzhw">
            Vårt samhälle blir allt mer digitalt. Vi gör mer och mer saker
            med hjälp av internet och digitala hjälpmedel. Den digitala utvecklingen
            har gjort många saker enklare och mer tillgängliga. Nyheter och
            information sprids snabbare och världen har kommit närmare. Det
            går att handla varor från världens alla hörn från hemmet med några
            knapptryck. Kontakter med myndigheter måste inte alltid skötas
            med papper och fysisk postgång. Olika former av e‑legitimation,
            såsom Bank-ID och Freja e‑id, gör att man kan identifiera sig
            digitalt och på så sätt kan få tillgång till bl.a. samhällsservice
            i form av Försäkrings­kassan och 1177 Vårdguiden. Och under den
            pågående coronapandemin har många kunnat arbeta hemifrån tack
            vare den digitala utvecklingen.
          </p>
          <p xml:id="i-TAhP86QcmJaWq1gnC6sLuJ">
            Men i takt med den ökade digitaliseringen ser vi också ett digitalt
            utanförskap. Enligt Internetstiftelsen lever sex procent av Sveriges
            befolkning i digitalt utanförskap. Oftast handlar det om äldre
            personer, människor på landsbygden och hushåll med låga inkomster.
            Att inte kunna använda digitala tjänster gör att man riskerar
            att få sämre och långsammare service av de myndigheter man måste
            ha kontakt med. Ett exempel är e‑legitimation. En av orsakerna
            till digitalt utanförskap handlar om människor som inte kan, vill
            eller vågar använda e‑legitimation. Det innefattar människor som
            är i förvaltarskap, dvs. har en god man. Och av dem är det flera
            som inte får skaffa en e‑legitimation på grund av t.ex. intellektuell
            funktionsnedsättning. För en god man blir det omöjligt att använda
            digitala tjänster hos t.ex. Försäkringskassan och 1177 Vårdguiden
            om inte den person man är god man för kan skaffa e‑legitimation.
            Tillvaron blir mycket krångligare när alla intyg och ansökningar
            måste skickas med posten. Kontakterna med vården och t.ex. ombokningar
            av läkartider kan inte göras digitalt utan måste göras via telefon
            eller med post. Det som för de flesta människor bara är några
            knapptryck blir en långsam och tidskrävande process för de gode
            män som ska sköta uppdraget.
          </p>
          <p xml:id="i-JzJPF43Y8dUJhSFd8v2Vhr">
            Regelverket för Bank-id styrs av de banker som tillhandahåller
            tjänsten och de bestämmer själva vilka som kan få tillgång till
            tjänsten. Freja e‑id är en statligt godkänd mobil e‑legitimation
            som används av flera myndigheter och kommuner. Där finns en nylanserad
            funktion med delad kontroll. Den som ska vara medhjälpare initierar
            aktiver­ingen och den som ska få hjälp bekräftar i sin egen Freja-app.
            När användaren sedan ska logga in i en e‑tjänst eller göra en
            elektronisk underskrift måste båda parter godkänna transaktionen
            i sina respektive Freja-appar. Men det kräver att båda har e‑legitimation.
            Fortfarande utestängs alla de som inte får skaffa e‑legitimation
            från de digitala tjänster som myndigheter i Sverige i dag erbjuder.
            Det bör finnas en möjlighet för gode män att använda digitala
            verktyg för den person de har förvaltarskap för.
          </p>
          <p xml:id="i-AAjeYJ1tV2r3nA5W2BGZNg">
            Regeringen bör utreda möjligheten för gode män att använda e‑legitimation
            för de personer de har förvaltarskap för. Detta bör riksdagen
            ställa sig bakom och ge regeringen till känna.
          </p>
          <head xml:id="i-KjSB9juFjyYBWzWj5EHq3r" type="h1">
            12 Fyrverkerier
          </head>
          <p xml:id="i-NnjYZKU1MiCcDmmJ1RJn87">
            Fyrverkerier kan vara till glädje för en del men får också en
            rad negativa konsekvenser. Ljudet kan upplevas som mycket skrämmande
            för både människor och djur. När det inte går att förutsäga när
            skjutandet ska pågå är det givetvis extra svårt att själv vidta
            försiktig­hetsåtgärder. Vi vet dessutom att människor skadas allvarligt,
            t.o.m. dör, varje år. Till detta kommer en problematik med bränder
            orsakade av fyrverkerier. De kemikalier som ingår är också en
            belastning på miljön. Det handlar också om spridande av giftiga
            ämnen i naturen och om skräckslagna husdjur. För exempelvis människor
            med demenssjuk­domar och människor, särskilt barn, som flytt undan
            krigssituationer och i många fall lider av posttraumatisk stress
            kan fyrverkerier skapa stor oro och mycket obehag. Även många
            andra störs av fyrverkerierna och upplever obehag då de avfyras
            i närheten av bostäder.
          </p>
          <p xml:id="i-2HpByteVKLQx29hfj6LeZC">
            Det är glädjande att MSB nu skärpt reglerna kring försäljning
            och användande av raketer med styrpinne. Men det finns många skäl
            för att reglera användandet av fyr­verkerier ytterligare – miljöskäl,
            personskadeskäl, djurskyddsskäl osv. Det handlar bl.a. om att
            i större utsträckning begränsa användandet till vissa anvisade
            platser och tid­punkter samt att reglera vem som får sälja och
            köpa fyrverkerier och när detta ska få ske. I dag finns dock brister
            när det gäller såväl tillsyn som efterlevnad.
          </p>
          <p xml:id="i-HaunE6Tf8P4YJ9VwhQj7uk">
            Det bör göras en översyn av lagstiftningen i syfte att förbättra
            tillsynen, skärpa regleringen kring användningen av fyrverkerier
            och öka efterlevnaden av lagstiftningen. Detta bör riksdagen ställa
            sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-V68yx4aSwokPS3cvS9b46k">
              Jon Thorbjörnson (V)
            </item>
            <item xml:id="i-GUaSBdXk8EToXDeoocaDrc">
              Gudrun Nordborg (V)
            </item>
            <item xml:id="i-ApC6W7VkUTxsfqUqyPrBj">
              Mia Sydow Mölleby (V)
            </item>
            <item xml:id="i-4AJBVxY8WgE1T7nTghJrxC">
              Linda Westerlund Snecker (V)
            </item>
            <item xml:id="i-Qi7u1PJAmapiopFT4TmDVV">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
