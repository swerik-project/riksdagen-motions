<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-MJU-00392">
  <teiHeader>
    <fileDesc>
      <titleStmt>
        <title>Klimaträttvisa</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:392 av Jonas Sjöstedt m.fl. (V)</title>
          <idno type="rdwebb">H602392</idno>
          <rs type="number">392</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H602392/text</ref>
          <ref type="dokument_url_html">http://data.riksdagen.se/dokument/H602392</ref>
          <ref type="dokumentstatus_url_xml">http://data.riksdagen.se/dokumentstatus/H602392</ref>
          <ref type="docx">http://data.riksdagen.se/fil/921DBCB4-2DE0-4747-ABFC-19EDAD8C9682</ref>
          <ref type="pdf">http://data.riksdagen.se/fil/C5C4CE83-5EFA-4756-9EE6-70D0889AE5DA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-92kVfxZyF4GSnVqVFv6xt2" type="signed"/>
        <correspContext corresp="i-92kVfxZyF4GSnVqVFv6xt2">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-KNRqa17M8avm4WSafSQiUy"/>
        </correspContext>
        <correspAction xml:id="i-E2BnskD119pNzCaWZnSiKW" type="submitted">
          <date when="2018-11-15"/>
          <time when="15:26:03"/>
        </correspAction>
        <correspAction xml:id="i-VpPEb1ENaigRJzL3CbFcm4" type="reviewed">
          <date when="2018-11-15"/>
          <time when="16:43:43"/>
        </correspAction>
        <correspAction xml:id="i-Y61aWc7NWYDkcdmpqgW6gh" type="referred">
          <date when="2018-12-05"/>
        </correspAction>
        <correspAction xml:id="i-D3KyKzfnkcZhu8Wb2vDbMS" type="assigned">
          <date when="2022-06-21"/>
          <time when="15:48:03"/>
        </correspAction>
        <correspContext corresp="i-D3KyKzfnkcZhu8Wb2vDbMS">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-2JfAr9xzUyaPeHDPpwJMbz" type="behandlas_i"/>
        <correspContext corresp="i-2JfAr9xzUyaPeHDPpwJMbz">
          <ref type="uppgift">2018/19:NU9</ref>
          <ref type="ref_dok_id">H601NU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU9</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AZqKACnxJE3CcCHjxCRniq" type="behandlas_i"/>
        <correspContext corresp="i-AZqKACnxJE3CcCHjxCRniq">
          <ref type="uppgift">2018/19:FiU6</ref>
          <ref type="ref_dok_id">H601FiU6</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU6</ref>
          <ref type="ref_dok_titel">Redovisning av AP-fondernas verksamhet t.o.m. 2017</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-X2XgWTkQH9WLEgKPAgXo6X" type="behandlas_i"/>
        <correspContext corresp="i-X2XgWTkQH9WLEgKPAgXo6X">
          <ref type="uppgift">2018/19:MJU4</ref>
          <ref type="ref_dok_id">H601MJU4</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU4</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Bjh9enPCeSjAVdqej5Uojd" type="behandlas_i"/>
        <correspContext corresp="i-Bjh9enPCeSjAVdqej5Uojd">
          <ref type="uppgift">2018/19:SkU12</ref>
          <ref type="ref_dok_id">H601SkU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU12</ref>
          <ref type="ref_dok_titel">Punktskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Wdt6s5p4P88BPrDrp1usZi" type="behandlas_i"/>
        <correspContext corresp="i-Wdt6s5p4P88BPrDrp1usZi">
          <ref type="uppgift">2018/19:NU11</ref>
          <ref type="ref_dok_id">H601NU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU11</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WZmBAE6UPJQi2MefH1RtRj" type="behandlas_i"/>
        <correspContext corresp="i-WZmBAE6UPJQi2MefH1RtRj">
          <ref type="uppgift">2018/19:TU16</ref>
          <ref type="ref_dok_id">H601TU16</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU16</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RWuRznfeLM3pnMfXD2DTAC" type="behandlas_i"/>
        <correspContext corresp="i-RWuRznfeLM3pnMfXD2DTAC">
          <ref type="uppgift">2021/22:UU8</ref>
          <ref type="ref_dok_id">H901UU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU8</ref>
          <ref type="ref_dok_titel">Riksrevisionens rapport om svenskt bistånd till multilaterala organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-ESa9EGZBEeC4N4SLDVgBCe" type="motHeader">
        <div xml:id="i-WwBnzDKZyzTTuQY4ivQrB" type="motTitle">
          Motion till riksdagen 2018/19:392 av Jonas Sjöstedt m.fl. (V)
          Klimaträttvisa
        </div>
      </div>
      <div xml:id="i-EdoYfrDsyDgZSqzh5P959e" type="motBody">
        <div xml:id="i-3HLNd84RPG8f8J3ZiMeSwP" type="TOC">
          <head xml:id="i-EzVQLkBdi2JmX3s73Suynv">
            1Innehållsförteckning
          </head>
          <list xml:id="i-4DadZ2SGtSc2w74DhkqFpQ">
            <item xml:id="i-JFuAVh96VyJ4vLXuejM4Y1" style="indent-level: 1">
              2Förslag till riksdagsbeslut
            </item>
            <item xml:id="i-GoxrLNANGiqZhdpLjcbpw6" style="indent-level: 1">
              3Inledning
            </item>
            <item xml:id="i-FeeQUzDeU9CycN33ouZzNR" style="indent-level: 1">
              4Vänsterpartiets utgångspunkter i klimatpolitiken
            </item>
            <item xml:id="i-PhaHB2G1kYG5NxDoRL1BMw" style="indent-level: 2">
              4.1Tre fokusområden
            </item>
            <item xml:id="i-2XxjvSweRH4zypWodWDu92" style="indent-level: 3">
              4.1.1Rättvist miljöutrymme
            </item>
            <item xml:id="i-95hTnjfX4PtHHRAksvsnLj" style="indent-level: 3">
              4.1.2Klimaträttvisa
            </item>
            <item xml:id="i-TyuCJqCQXvmDMmCqXKVPv" style="indent-level: 3">
              4.1.3Klimat, klass och kön
            </item>
            <item xml:id="i-SXSeYWjayrptF2TAp71opk" style="indent-level: 2">
              4.2Rika påverkar klimatet mest
            </item>
            <item xml:id="i-CbQ4cn7acGR8mfffhUZPrW" style="indent-level: 2">
              4.3Fattiga drabbas hårdast
            </item>
            <item xml:id="i-L9kskadEqPPzMvGDUSnfRS" style="indent-level: 2">
              4.4Män har större klimatpåverkan än kvinnor
            </item>
            <item xml:id="i-EPvjgeuzRuTJZ5sMvuN5P8" style="indent-level: 3">
              4.4.1Kvinnor mest utsatta
            </item>
            <item xml:id="i-RKrrayWVWawhe2vY18hnw5" style="indent-level: 3">
              4.4.2Ge kvinnor makt – en del av klimatlösningen
            </item>
            <item xml:id="i-KgsUABhkj6pphuWEYHdDKB" style="indent-level: 1">
              5Klimatförändringarna – det vetenskapliga läget
            </item>
            <item xml:id="i-RsRFXZMyUb69oiv887JjUZ" style="indent-level: 2">
              5.1IPCC sammanställer kunskapsläget
            </item>
            <item xml:id="i-PjvXR4ZDzbb1ajs8gQBvKF" style="indent-level: 2">
              5.2Den senaste forskningen visar att åtgärder brådskar
            </item>
            <item xml:id="i-R24fJc5oE2SiD1MjsrXHd2" style="indent-level: 1">
              6Sveriges roll efter klimatavtalet i Paris
            </item>
            <item xml:id="i-Fz7wAkAXqEG4MRgK5Dehn1" style="indent-level: 2">
              6.1Parisavtalet – ett viktigt men otillräckligt steg
            </item>
            <item xml:id="i-6DmwQ6DP3qdHd25PYUSYuF" style="indent-level: 2">
              6.2Klimatet kräver skärpta mål för utsläppsminskningar
            </item>
            <item xml:id="i-DZ5qNKFHFugEnhoF7BLpfj" style="indent-level: 3">
              6.2.1Sverige måste ta eget ansvar för utsläppsminskningar
            </item>
            <item xml:id="i-7AZegJGTQ2UeiYEKjgxLv5" style="indent-level: 3">
              6.2.2Sverige bör presentera egna utsläppsminskningar inom ramen
              för Parisavtalet
            </item>
            <item xml:id="i-Gdn3p6u3hutFTK191VJucS" style="indent-level: 3">
              6.2.3Inför konsumtionsbaserat etappmål för att minska utsläppen
            </item>
            <item xml:id="i-Ub1a4ALZTXUS3qDUr2LiEw" style="indent-level: 3">
              6.2.4Skärp EU:s klimat- och energimål
            </item>
            <item xml:id="i-WadCF7BiJYbjaQKzcTzh9M" style="indent-level: 2">
              6.3Stärk EU:s och det globala samfundets styrmedel för klimatet
            </item>
            <item xml:id="i-VxCDrrsktRXExPrrvMC1jX" style="indent-level: 3">
              6.3.1Reformera EU:s handelssystem med utsläppsrätter
            </item>
            <item xml:id="i-9y81xNYwYpjnHZv971cDxP" style="indent-level: 3">
              6.3.2Möjliggör överföring av grön teknik
            </item>
            <item xml:id="i-CvwhMRBogEmezxSn4bpfAH" style="indent-level: 3">
              6.3.3Stoppa Världsbankens och Europeiska investeringsbankens
              stöd till fossila energilösningar
            </item>
            <item xml:id="i-FcJ4mGpXvHGsGsxdx4fD4C" style="indent-level: 2">
              6.4Stärk Sveriges nationella klimatpolitik
            </item>
            <item xml:id="i-LQEcMLBqtTcZ9vpPutY4J1" style="indent-level: 3">
              6.4.1Förhindra utvinning av fossil energi i Sverige
            </item>
            <item xml:id="i-HwWbpprE1xx2FwZ15neoNg" style="indent-level: 3">
              6.4.2AP-fonderna ska förvaltas hållbart utan investeringar i
              fossilindustrin
            </item>
            <item xml:id="i-KUizgDnSfzqw3ckrH6YSYn" style="indent-level: 3">
              6.4.3Minska utsläppen från vår livsmedelskonsumtion
            </item>
            <item xml:id="i-6NX3fbuDMBHifLRLz7pqHN" style="indent-level: 3">
              6.4.4Förbud mot nybilsförsäljning av fossildrivna bilar efter
              2025
            </item>
            <item xml:id="i-X3sjX9CqB55c5VKS1yXcm8" style="indent-level: 3">
              6.4.5Miljöanpassa vägtrafiken och effektivisera samhällsplaneringen
            </item>
            <item xml:id="i-Lhucd4Kde2Asa8XmS4idzH" style="indent-level: 3">
              6.4.6Samhällsnytta framför avreglering av järnväg och kollektivtrafik
            </item>
            <item xml:id="i-B3vx495zBoXWRbTw6uu2MP" style="indent-level: 3">
              6.4.7Inför möjlighet för kommuner och regioner att införa trängselavgifter
            </item>
            <item xml:id="i-GBFLzmfGMRMfAXNshdZis7" style="indent-level: 3">
              6.4.8Stimulera cirkulär ekonomi
            </item>
            <item xml:id="i-SnsjXDoeYb4TsRQx4AKHqj" style="indent-level: 3">
              6.4.9Inför statlig investeringsbudget
            </item>
            <item xml:id="i-CnAB3njYAam9KEyQA5UCnM" style="indent-level: 3">
              6.4.10Öka de hållbara investeringarna med en statlig grön investeringsbank
            </item>
            <item xml:id="i-FiTot9HnJpgBvdT6tCAZDr" style="indent-level: 3">
              6.4.11Fasa ut miljö- och klimatskadliga subventioner
            </item>
            <item xml:id="i-8MtTFtrCd5FmjgYvpJ8uks" style="indent-level: 3">
              6.4.12Utred koldioxidransonering
            </item>
            <item xml:id="i-L4oA743cPAz9npRHTy5x5Z" style="indent-level: 2">
              6.5Fördelarna med att ställa om
            </item>
          </list>
        </div>
        <div xml:id="i-5ZkJoEfTZQiEu9v5DxTUqy" type="motProposal" subtype="förslag">
          <head xml:id="i-LCChYitp53sKGEzxzd224P">
            2 Förslag till riksdagsbeslut
          </head>
          <list xml:id="i-Nn34VzwPefuViB4giN2778" style="ol">
            <item xml:id="i-WCTWMrdExsoKWN7tXkLp39">
              Riksdagen ställer sig bakom det som anförs i motionen om att
              Sverige i internationella klimatförhandlingar och övriga forum
              som berör klimatfrågan bör uppmärksamma de globala skillnaderna
              liksom klass- och genusaspekter och tillkännager detta för regeringen.
            </item>
            <item xml:id="i-K8ux5Nq3nfbZ8ZPsL3D8Bi">
              Riksdagen ställer sig bakom det som anförs i motionen om att
              Sverige i internationella klimatförhandlingar och övriga forum
              som berör klimatfrågan bör verka för att kvinnors delaktighet
              och makt stärks i arbetet för att bromsa klimatförändringarna
              och tillkännager detta för regeringen.
            </item>
            <item xml:id="i-LRxKXvR2TA5AVYGVB9xVhr">
              Riksdagen ställer sig bakom det som anförs i motionen om att
              etappmålet om utsläppsminskning till 2020 för den icke handlande
              sektorn ska uppnås genom nationella insatser för utsläppsminskningar
              och tillkännager detta för regeringen.
            </item>
            <item xml:id="i-Lx6iDnNdkQC27Hq1m5KCkF">
              Riksdagen ställer sig bakom det som anförs i motionen om att
              etappmålen om utsläppsminskningar till 2030 och 2040 för den icke
              handlande sektorn ska uppnås genom nationella insatser för utsläppsminskningar
              och tillkännager detta för regeringen.
            </item>
            <item xml:id="i-GoKpALqmJBXkXxpQFqFzF3">
              Riksdagen ställer sig bakom det som anförs i motionen om att
              Sverige bör presentera ett nationellt klimatbidrag, s.k. NDC,
              som kompletterar och går utöver EU:s, och detta tillkännager riksdagen
              för regeringen.
            </item>
            <item xml:id="i-9uoFRXMfhKKW6cmw5243rq">
              Riksdagen ställer sig bakom det som anförs i motionen om att
              Sverige bör anta ett etappmål för att minska de konsumtionsrelaterade
              utsläppen av växthusgaser och tillkännager detta för regeringen.
            </item>
            <item xml:id="i-8uUmt4r87BMtPPXrgN111P">
              Riksdagen ställer sig bakom det som anförs i motionen om att
              Naturvårdsverket bör ges i uppdrag att i sin årliga officiella
              statistik över växthusgasutsläpp i Sverige som rapporteras till
              FN:s klimatkonvention även rapportera de konsumtionsbaserade utsläppen
              och tillkännager detta för regeringen.
            </item>
            <item xml:id="i-XMpQkCcygdqzySH7S97MBf">
              Riksdagen ställer sig bakom det som anförs i motionen om EU:s
              klimat- och energimål till 2030 och tillkännager detta för regeringen.
            </item>
            <item xml:id="i-TUKasho4mXyTykn14iJpv3">
              Riksdagen ställer sig bakom det som anförs i motionen om att
              Sverige ska verka för att EU antar en målsättning att nå nollutsläpp
              senast 2050 och att all energiproduktion då ska vara förnybar
              och tillkännager detta för regeringen.
            </item>
            <item xml:id="i-5DAFGQSL5ikYsEtTSTQRat">
              Riksdagen ställer sig bakom det som anförs i motionen om reformering
              av EU:s utsläppshandelssystem och tillkännager detta för regeringen.
            </item>
            <item xml:id="i-8RtMnqFTTHsMSk3RiibrGJ">
              Riksdagen ställer sig bakom det som anförs i motionen om att
              Sverige, i internationella klimatförhandlingar och andra forum,
              bör verka för att miljöteknik och vissa livsmedelstekniker som
              begränsar klimatförändringarna ges liknande undantag som finns
              inom TRIPS-avtalet gällande livsbesparande mediciner och tillkännager
              detta för regeringen.
            </item>
            <item xml:id="i-HBkfnD36hT7GcRUuJ3FFs">
              Riksdagen ställer sig bakom det som anförs i motionen om att
              Sverige bör verka för att Världsbanken, Europeiska investeringsbanken
              och andra multilaterala finansinstitutioner upphör med direkt
              och indirekt stöd till fossila energilösningar och tillkännager
              detta för regeringen.
            </item>
            <item xml:id="i-5Z9p1HVF3Cg4FYQ9m3n5VX">
              Riksdagen ställer sig bakom det som anförs i motionen om klimatmål
              för nollutsläpp av växthusgaser till senast 2040 och tillkännager
              detta för regeringen.
            </item>
            <item xml:id="i-WfUwQjE3ED37vN5sMH37XA">
              Riksdagen ställer sig bakom det som anförs i motionen om att
              ett nationellt förbud mot utvinning av fossil energi bör införas
              och tillkännager detta för regeringen.
            </item>
            <item xml:id="i-Lxc44TkJ2D3kBxm3F4YxSh">
              Riksdagen ställer sig bakom det som anförs i motionen om att
              kommunal vetorätt mot utvinning av fossil energi bör införas och
              tillkännager detta för regeringen.
            </item>
            <item xml:id="i-6iyoN8JXKZ8dwMhKQWv9KU">
              Riksdagen ställer sig bakom det som anförs i motionen om nya
              riktlinjer för AP-fonderna avseende miljö och etik och tillkännager
              detta för regeringen.
            </item>
            <item xml:id="i-FgyaKPknDGGRGdxto6fTvw">
              Riksdagen ställer sig bakom det som anförs i motionen om att
              ett nationellt mål om att minska köttkonsumtionen med minst 25
              procent till 2025, jämfört med dagens nivåer, bör införas och
              tillkännager detta för regeringen.
            </item>
            <item xml:id="i-Ta8hfuEwm1oBKMWJA4yhj4">
              Riksdagen ställer sig bakom det som anförs i motionen om att
              en handlingsplan bör tas fram för hur klimat- och miljöpåverkan
              av livsmedelskedjan, inklusive animalieproduktionen, ska minskas
              och tillkännager detta för regeringen.
            </item>
            <item xml:id="i-Mdr1Vqs5GNh8PDh4qqPmBQ">
              Riksdagen ställer sig bakom det som anförs i motionen om att
              regeringen bör verka för att kommuner ska uppmuntra till vegetarisk
              kost, exempelvis genom att införa konceptet Vegonorm och/eller
              vegetariska dagar och tillkännager detta för regeringen.
            </item>
            <item xml:id="i-FSevZLginvQJr6N6a1NQtK">
              Riksdagen ställer sig bakom det som anförs i motionen om att
              Sverige ska införa ett förbud mot försäljning av nya bilar som
              drivs med fossila bränslen efter 2025 och tillkännager detta för
              regeringen.
            </item>
            <item xml:id="i-LEHENHKHSVkTWEZ9jBCwoS">
              Riksdagen ställer sig bakom det som anförs i motionen om att
              Sverige inom EU ska verka för ett förbud mot försäljning av nya
              bilar som drivs med fossila bränslen efter 2025 och tillkännager
              detta för regeringen.
            </item>
            <item xml:id="i-DkiYdomuC7VfxtLxNfUtyD">
              Riksdagen ställer sig bakom det som anförs i motionen om att
              regeringen bör ges i uppdrag att återkomma med förslag på ny lagstiftning
              som ger kommuner, landsting och regioner möjlighet att själva
              besluta om införande av trängselavgifter och deras utformning
              och tillkännager detta för regeringen.
            </item>
            <item xml:id="i-3s35sQpQkXCXU5d3rPgkPZ">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på utfasning
              av miljöskadliga subventioner där borttaganden av subventioner
              är granskade med avseende på miljöeffekter, påverkan på offentliga
              finanser och generella ekonomiska och sociala kostnader och fördelar
              och tillkännager detta för regeringen.
            </item>
            <item xml:id="i-8MJ2MyMaDwouy7XTi6a8Vm">
              Riksdagen ställer sig bakom det som anförs i motionen om att
              en utredning bör tillsättas för att belysa effekterna av att införa
              koldioxidransonering i Sverige och tillkännager detta för regeringen.
            </item>
          </list>
        </div>
        <div xml:id="i-BA3CZqqWPPycPMCfBdmGRp" type="motContent">
          <head xml:id="i-BKpnKUvjdfHWwPXXmWnPMF" type="h1">
            3 Inledning
          </head>
          <p xml:id="i-AcuoS5BxeoqmydAAP7mp7F">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass- och könsförtryck, ett rättvist och ekologiskt hållbart
            samhälle där kvinnor och män bygger sin egen framtid i frihet
            och samverkan.
          </p>
          <p xml:id="i-B7tvoVMcbaKTbo1ZeEBYTZ">
            Jorden förser oss människor med nödvändiga naturresurser. Men
            naturresurserna är inte oändliga. Jorden har en ekologisk bärkraft
            som vi inte kan överskrida. Det gör att miljöfrågan i grunden
            är en fråga om fördelning av begränsade resurser. Miljöpolitik
            är också en fråga om rättvisa och solidaritet.
          </p>
          <p xml:id="i-RaDfHY4uXVEp4cqZR4Vrbc">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Miljö- och klimatkriserna
            är grundläggande samhällskriser som vi bara kan lösa tillsammans
            och där människors engagemang för att skapa hållbara lösningar
            ska tas till vara. Därför krävs det politiska lösningar på klimatproblemen.
          </p>
          <head xml:id="i-9ZSnBsvgcSredhdhUTF6cu" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-F4FSqyWdp6yDot9cCy47bj" type="h2">
            4.1 Tre fokusområden
          </head>
          <head xml:id="i-L3G2pzeadQvx2gZycWj5bq" type="h3">
            4.1.1 Rättvist miljöutrymme
          </head>
          <p xml:id="i-H8q1T4d9JUULKFNox9UcqC">
            Vänsterpartiet eftersträvar att länder, regioner och individer
            ska hålla sig inom ett rättvist miljöutrymme, dvs. den mängd resurser
            som vi kan använda utan att tvinga andra människor att använda
            sig av en mindre mängd resurser, nu eller i framtiden. Tanken
            om ett rättvist miljöutrymme har två beståndsdelar. Den första
            delen är den grundläggande utgångspunkten att det finns ett givet
            miljöutrymme som vi människor har att röra oss inom. Vi har bara
            en jord med vissa givna ekologiska gränser. De ramarna kan inte
            tänjas hur som helst, utan vi måste se till att leva inom dem.
            Lever vi över ett givet miljöutrymme, över ett ekosystems bärkraft,
            drabbar det oss själva men även andra länders invånare och kommande
            generationer. På samma sätt drabbar tidigare generationers överskridande
            av ramarna oss i dag. Vi kan inte alltid helt objektivt slå fast
            hur stort miljöutrymmet är, men vi kan göra kvalificerade bedöm­ningar,
            exempelvis gällande nivåer av klimatpåverkande växthusgaser. Miljöutrymmet
            är inte statiskt. Det kan minskas ytterligare genom rovdrift och
            miljöförstöring, men också ökas genom mer miljövänliga produktionsmetoder.
          </p>
          <p xml:id="i-GHLmYHyFWepYGE4DY1282S">
            Den andra delen av det rättvisa miljöutrymmet är frågan om rättvisa.
            Om man tror på alla människors lika värde borde tillgången till
            pengar inte vara grunden för en fördelning av världens resurser.
            Jorden är vårt gemensamma arv och borde då också förvaltas på
            det sättet. Men i dag är det de individer, företag och länder
            som har mycket pengar som lägger beslag på en långt mycket större
            andel av det totala miljöutrymmet än vad fattiga länder eller
            individer gör. Det är inte rättvist. Det behövs politiska beslut
            för att rika länder ska minska sin miljö- och klimatpåverkan och
            för att fattiga länder ska få möjlighet att utvecklas.
          </p>
          <head xml:id="i-UmRSJMTjwYDkcqUoqTHdRJ" type="h3">
            4.1.2 Klimaträttvisa
          </head>
          <p xml:id="i-JV6oQPpjr4XRUTEnK3T7kM">
            Vänsterpartiet strävar efter klimaträttvisa. Det betyder av vi
            tittar specifikt på klimat­förändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Kapitalismen fördelar jordens resurser
            extremt ojämlikt, mellan klasser, mellan rika och fattiga länder
            och – i samspel med patriarkala strukturer – mellan kvinnor och
            män.
          </p>
          <p xml:id="i-CmiJAordAkQ7uePyAWy7yY">
            Världens rika människor har orsakat klimatförändringarna och
            har fortfarande störst påverkan på klimatet. De som drabbas är
            däremot världens fattiga människor. Utifrån ett klimaträttviseperspektiv
            är det, vilket även slås fast i FN:s klimatkonvention, de rika
            länderna som har det historiska ansvaret för klimatförändringarna
            och som nu även har det största ansvaret för att minska sina utsläpp.
            Dessutom måste de rika länderna ge stöd till de fattiga länder
            som drabbas av klimatförändringarna.
          </p>
          <head xml:id="i-FdZsQUwko6FC3joXCSHqCN" type="h3">
            4.1.3 Klimat, klass och kön
          </head>
          <p xml:id="i-Cz5Wrxp5a1ot35zMtw2U53">
            Det finns stora skillnader mellan fattigas och rikas klimatpåverkan
            även inom länder. Vi anser att det behöver synliggöras vilka som
            överskrider sitt miljöutrymme och med hur mycket, såväl nationellt
            som globalt. Att synliggöra ojämlikheterna är att visa hur det
            globala klassamhället ser ut i praktiken.
          </p>
          <p xml:id="i-8PLhFFvyk9W8wjG1YrUPHM">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv. Sverige bör i internationella klimatförhandlingar
            och övriga forum som berör klimat­frågan uppmärksamma de globala
            skillnaderna liksom klass- och genusaspekter. Detta bör riksdagen
            ställa sig bakom och ge regeringen till känna.
          </p>
          <head xml:id="i-QrGDWxGZEw3RibRA8NCNvC" type="h2">
            4.2 Rika påverkar klimatet mest
          </head>
          <p xml:id="i-QEj4GLSFothm2ASNqe55dC">
            Utsläpp växer med inkomst; höginkomsttagare släpper ut mer än
            de som tjänar mindre. I rapporten ”Carbon and inequality: from
            Kyoto to Paris” (2015) konstaterar de franska forskarna Thomas
            Piketty och Lucas Chancel att världens rikaste tiondel står för
            45 procent av världens utsläpp. De 50 procent av jordens befolkning
            som släpper ut minst står för endast 13 procent av utsläppen.
          </p>
          <p xml:id="i-ScRszCYe4DExmbLbwgZAYo">
            Pikettys och Chancels slutsatser om ojämlikheter och utsläpp
            stärks i rapporten Extreme carbon inequality (2015) från den brittiskt
            grundade biståndsorganisationen Oxfam. Genom att delvis använda
            sig av samma råmaterial kommer de till liknande slutsatser som
            de franska forskarna. Den fattigaste halvan av jordens befolkning
            (3,5 miljarder personer) står för en tiondel av världens totala
            utsläpp, medan den rikaste tiondelen (700 miljoner personer) ansvarar
            för hälften av världens utsläpp av växt­husgaser.
          </p>
          <p xml:id="i-EtrR6TJtNJ1apFim5pbp5v">
            I hela världen beräknas runt 1 miljard människor leva i extrem
            fattigdom och 767 miljoner människor kan inte äta sig mätta varje
            dag. Länder söder om Sahara i Afrika har den högsta andelen fattiga
            människor medan Sydasien har det högsta antalet fattiga människor.
            I denna situation är utveckling det överordnade målet för dessa
            utvecklings­länder. Det ställer ett högt krav på i-länderna att
            ta sitt historiska ansvar för att utsläpps­utrymmet inte ska begränsa
            deras utveckling. Med de globala målen för hållbar utveckling
            har världens länder fastställt ambitionen att den extrema fattigdomen
            ska vara avskaffad till år 2030.
          </p>
          <p xml:id="i-SqLEpJRdFRV4KMmNjTNWSj">
            Dagens i-länder har under de senaste 200 åren gynnats av en koldioxidintensiv
            produktion och har stått för en majoritet av de utsläpp av växthusgaser
            som människan gett upphov till, och skillnaderna i utsläppen består
            i stor utsträckning än i dag. Hög­inkomstländer släpper ut stora
            mängder koldioxidekvivalenter (CO2e) per person och år: USA 16,5
            ton och Sverige 4,5 ton. Det ska jämföras med utvecklingsländernas
            utsläpp: Kina 7,5 ton, Indien 1,7 ton, Bangladesh 0,5 ton och
            Malawi 0,1 ton (UNSTATS Millennium Statistics CDIAC, nivåer för
            2014).
          </p>
          <p xml:id="i-Xt2q1USC5EgcBWv51LvNHd">
            Även i Sverige finns forskning som påvisar att inkomsten generellt
            ger skillnad i miljöpåverkan. Enligt en avhandling från KTH (Karin
            Bradley, Just environments: Politicising Sustainable Urban Development,
            2009) har låginkomsttagare ofta mindre miljöpåverkan än de med
            högre inkomster. Ensamstående kvinnor med barn, boende i hyresrätt
            och personer med låg inkomst tillhör de grupper som bidrar minst
            till klimat­förändringarna. Oavsett om de sopsorterar och handlar
            ekologiskt eller inte har låg­inkomsttagare en mindre miljöpåverkan
            än höginkomsttagare. Det beror på att låginkomsttagare har mindre
            bostäder, åker mer kollektivt och konsumerar mindre. Växthusgasutsläppen
            följer sålunda tydligt hushållens inkomster. Ju högre inkomst
            desto högre utsläpp (Naturvårdsverkets rapport 5903 Konsumtionens
            klimatpåverkan, 2008). Statistiska centralbyrån (SCB) beräknade
            2013 hushållens utsläpp av koldioxid och resultatet bekräftar
            tidigare studier. Utsläppen är lägst från ensamstående föräldrar
            och en viktig förklaring till skillnader mellan olika typer av
            hushåll är den disponibla inkomsten. Personer med högre inkomster
            har större möjligheter att konsumera mer och därmed bidra till
            större utsläpp.
          </p>
          <head xml:id="i-Rd1xctWSR9f8Zi61n6s9Zj" type="h2">
            4.3 Fattiga drabbas hårdast
          </head>
          <p xml:id="i-KSsJ4x79VDFw3NwN78XjSG">
            De länder som släpper ut mest växthusgaser är de som drabbas
            lindrigast av växthus­effekten. I stället är det utvecklingsländer
            som kommer att få bära 75–80 procent av klimatförändringarnas
            skador och kostnader, enligt Världsbanken (World Development Report,
            2010). I FN:s klimatpanels delrapport om klimatpåverkan från 2014
            konstateras att livet och försörjningsmöjligheterna för hundratals
            miljoner människor redan är påverkade av klimatförändringarna.
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. Många ekosystem har försvagats
            i produktionsförmåga och förmår inte generera för människan nödvändiga
            tjänster som matproduktion, rent vatten och klimatreglerande funktioner.
            Nödvändiga grödor riskerar därmed att minska, vilket kan leda
            till försvagad livsmedelsförsörjning, hungerkatastrofer och massflyttningar.
          </p>
          <p xml:id="i-Sd45oMcLKYjcPmi9YF9sgp">
            Klimatkatastrofer har under många år drivit många människor på
            flykt, men 2014 var första året som en asylansökan med klimatförändringarna
            som skäl gick igenom. Det skedde när en familj från ögruppen Tuvalu
            i Polynesien fick uppehållstillstånd i Nya Zeeland. Världsbanken
            konstaterar i en rapport 2018 att klimatförändringarna för varje
            dag blir ett allt större socialt, ekonomiskt och existentiellt
            hot mot länder och deras befolkning och att klimatförändringarna
            redan nu är en faktor som driver på flyktingströmmarna. Enligt
            rapporten kan år 2050 86 miljoner människor vara på flykt undan
            klimatförändringarna söder om Sahara, 40 miljoner i Sydasien och
            17 miljoner i Latinamerika – totalt 143 miljoner klimatflyktingar.
          </p>
          <head xml:id="i-577qN9AyraCEpsTYXbLXwt" type="h2">
            4.4 Män har större klimatpåverkan än kvinnor
          </head>
          <p xml:id="i-R5WRLSXzDhu1Xu9u3RCtL1">
            Redan inför klimattoppmötet i Köpenhamn gjordes flera studier
            som pekade åt samma håll – män har större klimatbelastning än
            kvinnor. Det är utgångspunkter i exempelvis rapporten ”Kvinnor,
            män och energi” från Försvarets forskningsinstitut (Carlsson-
            Kanyama A, Räty R 2008, FOI-R-2513), som menar att våra livsvillkor
            starkt påverkas av kön eftersom inkomst, förmögenhet och konsumtion
            är påtagligt könsrelaterade. Kvinnor som grupp står för en mindre
            del av det samlade konsumtionsutrymmet, inte minst i fråga om
            transporter, både för att de har mindre resurser än män och av
            sociala skäl. Detta gäller både bland rika och fattiga människor
            i Sverige. Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är.
          </p>
          <p xml:id="i-2pGoi1JtMRZp2L7vzSr2Zm">
            Män som grupp förbrukar mer energi. Ensamstående män utan barn
            i Sverige gör av med 20 procent mer energi än kvinnor i samma
            situation (FOI 2008). Män tar bilen oftare. En mycket liten grupp,
            10 procent av alla bilförare, primärt män, står för 60 procent
            av allt bilkörande (Miljövårdsberedningen 2007:02). Jämfört med
            kvinnors transportsätt är mäns transporter avsevärt mer energikrävande.
            Hela 40 procent av männens totala energianvändning går till transporter,
            medan motsvarande andel för kvinnor bara är 25 procent. Det har
            visat sig vara betydligt svårare att förändra mäns transportsätt
            för att minska klimatpåverkan. Också skillnaderna mellan unga
            kvinnor och män är tydliga när det gäller energianvändningen för
            transporter, vilket betyder att könsskillnaderna sannolikt kommer
            att bestå i framtiden (FOI 2008). I genomsnitt har män längre
            körsträcka med bil per år än kvinnor (Körsträckor 2017 – Statistik
            2018:10 Trafikanalys). Kvinnor köper även i större utsträckning
            än män bränslesnåla bilar (Energiindikatorer 2015).
          </p>
          <p xml:id="i-C3CtEibx9ih8VeWPtMV1ue">
            Män har större klimatpåverkan i alla inkomstgrupper. Men kvinnors
            och mäns energiintensitet skiljer sig i alla inkomstgrupper. Män
            har en högre energiintensitet (MJ per krona) för sina inköp relativt
            kvinnor i alla inkomstgrupper (FOI 2008).
          </p>
          <head xml:id="i-3MKk8ppdoV6KifjFHnm4Ds" type="h3">
            4.4.1 Kvinnor mest utsatta
          </head>
          <p xml:id="i-EoXVkF8FATwoPe9pXZUNq2">
            Kvinnor och män påverkas olika av klimatförändringarna. Därför
            bör inte politiska åtgärder mot klimatförändringarna vara könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna. Mycket tyder på att klimatförändringarna
            kommer att få särskilt allvarliga konsekvenser för kvinnor.
          </p>
          <p xml:id="i-WW5qMFKbphGtvz1HqbQmuD">
            Kvinnor tillhör en stor del av världens fattiga människor och
            är därför, liksom barnen som oftast är kvinnors ansvar, mer sårbara
            än män för miljöförändringars negativa effekter. I FN-rapporten
            The state of World Population (UNFPA 2017) framgår att kvinnor
            som grupp är mest utsatt för klimatförändringarna. Kvinnors sårbarhet
            för klimatförändringarna påverkas av utbildningsnivå, sociala
            nätverk, delaktighet i lokala organisationer, tillgång till finansiella
            tjänster och hur stora tillgångar de äger i övrigt (Världsbanken,
            World Development Report, 2010). Ett flertal faktorer bidrar till
            att kvinnor och flickor drabbas hårdare av klimatförändringarnas
            negativa effekter: brist på politisk och ekonomisk makt, små ekonomiska
            tillgångar, sämre arbetsmarknads­mässiga förutsättningar, etablerade
            könsroller och i viss utsträckning biologiska skillnader (FOI
            rapport 3405, 2012). Kvinnor är generellt utsatta för större risker
            under och efter miljökatastrofer. Att över 75 procent av de omkomna
            i och med tsunamin 2004 i den indonesiska provinsen Aceh var kvinnor
            tyder på att skillnader i levnadssätt mellan könen påverkar möjligheten
            till överlevnad när naturmiljön drastiskt förändras (Moustgaard,
            Climate change hits poor women hardest, 2009).
          </p>
          <head xml:id="i-4uoUQkkLD47ohwLqFaN1mA" type="h3">
            4.4.2 Ge kvinnor makt – en del av klimatlösningen
          </head>
          <p xml:id="i-MybEtNPd3um7CMzdGe9yvV">
            Kvinnor är mindre sårbara om de har samma rättigheter som män,
            därför är det viktigt att stärka kvinnors makt och inflytande
            i allt internationellt samarbete. På platser där kvinnor och män
            har likvärdiga ekonomiska och sociala rättigheter påverkar klimatförändringarna
            kvinnor och män på liknande sätt. Eftersom mäns och kvinnors miljöpåverkan
            skiljer sig åt och män och kvinnor drabbas på olika sätt och i
            olika grad av klimatförändringarna är det viktigt att kvinnor
            inkluderas i beslutsfattandet om klimatfrågor och inkluderas i
            arbete som berör miljö och livsvillkor (Världsbanken, World Development
            Report, 2010).
          </p>
          <p xml:id="i-An9b7ZydZvZpcoZNavDdAF">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list xml:id="i-3WacMwBVfKy3TRENJx7Jdw" style="ul">
            <item xml:id="i-Q2Fu8ZF1zdhRJER4Cdvyth">
              Kvinnor representerar åtminstone hälften av världens jordbrukare.
              Kvinnor står för en stor del av arbetet inom jordbruket och för
              45–80 procent av matproduktionen i utvecklingsländerna. Kvinnorna
              är i större utsträckning beroende av naturresurser från skogen
              och jordbruket, medan männen i högre grad lönearbetar. Utsläpps­minskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-YLhh4aRiKbgynZmhHut6vK">
              Välfärden före, under och efter extrema naturkatastrofer kan
              förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica, Honduras, inte av några dödsfall. En bidragande
              orsak var att kvinnor i förväg hade fått utbildning i att tolka
              tidiga varningstecken och i riskhantering. Detta projekts slutsats
              var även att efter katastrofen utsattes man för mindre korruption
              vid distributionen av mat och för en mer rättvis fördelning av
              maten när kvinnor ansvarade för hanteringen.
            </item>
            <item xml:id="i-Js25YhJEgEVU4M43QyaJuy">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien, som pågick mellan 2001
              och 2006, bjöd in kvinnor för att bl.a. dela med sig av sina kunskaper
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
          </list>
          <p xml:id="i-6Z5ddwGD4mkSnFuQmc3Cho">
            Att öka kvinnors möjligheter till utbildning och försörjning
            kan bidra till att förbättra den enskilda kvinnans ställning,
            främja jämställdhet i stort och dessutom bidra till hela samhällets
            utveckling mot ökad hållbarhet. Länder med ökad jämlikhet får
            en snabbare och mer hållbar utveckling. Samtidigt är det viktigt
            att understryka att kvinnor världen över i högsta grad själva
            är aktörer. Det är därför avgörande att det är kvinnor som sätter
            dagordningen för arbetet med jämställdhet i utvecklingspolitiken
            och att Sverige verkar för att kvinnor finns representerade och
            inkluderas i alla former av beslutsprocesser.
          </p>
          <p xml:id="i-RS4nuPCTxY1oyaE9v3Bp8j">
            Det är viktigt med både mål och uppföljning för att garantera
            att svenskt bistånd och utvecklingssamarbete faktiskt bidrar till
            jämställdhet. Organisationen GenderCC – Women för Climate Justice
            menar att den internationella klimatpolitiken och en del klimatfonder
            har försummat genusrelaterade frågor och misslyckats med att integrera
            genusperspektivet i beslut och projekt. Detta trots att UNFCCC
            har som övergripande mål att främja jämställdhet och att FN:s
            medlemsländer genom Agenda 2030 förbundit sig till 17 mål varav
            ett är att uppnå jämställdhet. Vänsterpartiet anser att Sverige
            bör ha som mål att minst 50 procent av biståndet och utvecklingssamarbetet
            ska gå till flickor och kvinnor. På samma sätt behöver Sverige
            tydliggöra sin roll i det internationella klimatsamarbetet för
            att stärka kvinnors delaktighet i arbetet för att bromsa klimat­förändringarna.
            Vi utvecklar detta närmare i partimotionen En svensk utvecklingspolitik
            för rättvisa, jämställdhet och hållbar utveckling (2018/19:757).
          </p>
          <p xml:id="i-4ZGvDYfkNsq8kkaebfPonH">
            Sverige bör i internationella klimatförhandlingar och övriga
            forum som berör klimatfrågan verka för att kvinnors delaktighet
            och makt stärks i arbetet för att bromsa klimatförändringarna.
            Detta bör riksdagen ställa sig bakom och ge regeringen till känna.
          </p>
          <head xml:id="i-VTrFS4npYFGrzt9XMLyZKz" type="h1">
            5 Klimatförändringarna – det vetenskapliga läget
          </head>
          <head xml:id="i-5Ld6sZCEQB8XXJ1XXjHyxm" type="h2">
            5.1 IPCC sammanställer kunskapsläget
          </head>
          <p xml:id="i-SwqSMMy3B62kq93rBjCReX">
            FN:s vetenskapliga klimatpanel (IPCC) utvärderar regelbundet
            kunskapsläget om klimatets förändring. Klimatpanelen presenterade
            2013–2014 sin femte samlade utvärdering (Assessment Report 5,
            AR5) vilket är den senaste sammanställningen. IPCC har planerat
            att ge ut en sjätte Assessment Report (AR6) år 2021–2022. Naturvårds­verket
            har i en rapport översatt slutsatserna i den femte utvärderingen
            beträffande den vetenskapliga grunden för att förstå klimatsystemet.
            Forskningen visar jämfört med den tidigare samlade utvärderingen
            att den globala uppvärmningen tydligare kan knytas till människans
            aktiviteter. På norra halvklotet är de senaste tre decennierna
            sannolikt den varmaste 30-årsperioden under de senaste 1 400 åren.
            Samtidigt som det blivit varmare i atmosfären har det också blivit
            varmare i haven.
          </p>
          <p xml:id="i-94VEkcGeqcXnAGvs9Vt8vP">
            Förutom att landisar och glaciärer minskar i omfattning sker
            också en ökning i avsmältningens hastighet. Avsmältningen har
            skett snabbare under det senaste decenniet än under det föregående.
            Förändrade mönster för extrema väder- och klimathändelser har
            observerats sedan omkring 1950. Det har t.ex. skett en minskning
            i antal och intensitet av kalla extremer och ökning i antal och
            intensitet av varma extremer. Sett över tidsperioden 1901–2010
            har den genomsnittliga havsnivån stigit med 0,19 meter. För växthusgaserna
            koldioxid, metan och lustgas står det nu klart att halterna är
            högre än under de senaste 800 000 åren och att ökningen beror
            på mänsklig aktivitet. Informa­tionen som hämtats ur isborrkärnor
            från Antarktis visar även att ökningstakten under det senaste
            århundradet saknar motstycke för de senaste 22 000 åren (Naturvårdsverket
            Rapport 6592, 2013). Avsmältningen späs på ytterligare av s.k.
            återkopplingsmeka­nismer som Albedoeffekten. När ljus yta (is
            och snö) förvandlas till mörk absorberas den instrålande värmen
            i stället för att reflekteras ut från jordytan. Att permafrosten
            nu tinar och avger stora mängder av den potenta växthusgasen metan
            är ett annat exempel på en återkopplingsmekanism som gör att klimatförändringen
            snarare kommer att följa en kumulativ och skredvis utveckling
            än linjär.
          </p>
          <p xml:id="i-XhCNFKDiadxPZpnXgAAsQk">
            Drivkrafterna bakom den observerade förändringen i klimatsystemet
            är de faktorer som påverkar jordens energibalans. Måttet för detta
            kallas strålningsdrivning. Strål­ningsdrivningen jämför förhållanden
            före industrialismens början och i dag. Rapporten slår fast att
            klimatmodellerna blivit bättre sedan utvärderingsrapporten 2007.
            Man kommer fram till att den s.k. klimatkänsligheten, som beskriver
            hur klimatsystemet på lång sikt svarar på en ändring i strålningsdrivningen
            motsvarande en fördubbling av koldioxidhalterna jämfört med förindustriella
            förhållanden, är 1,5 till 4,5 grader. Koncentrationen av växthusgaser
            i atmosfären har stigit till nivåer som saknar mot­svarighet under
            åtminstone de senaste 800 000 åren. 85 procent av världens utsläpp
            har skett efter andra världskriget, och hälften de senaste fyrtio
            åren. De senaste decennierna har varit extrema i så måtto att
            utsläppen ökat så kraftigt.
          </p>
          <p xml:id="i-MPk2dukgFebFw7PC5B6yBU">
            Klimatförändringen går att begränsa men detta kräver omfattande
            minskningar i koldioxidutsläpp, vilket visas mycket tydligt i
            de olika klimatscenarier som IPCC visar i delrapporten. Under
            2000-talet förväntas temperaturökningen sannolikt överstiga 1,5
            grader jämfört med förindustriella förhållanden för samtliga scenarier
            utom ett. Samtidigt är det osannolikt att den blir större än fyra
            grader i samtliga klimatscenarier utom ett. Kontrasterna mellan
            blöta och torra regioner kommer i allmänhet att bli starkare och
            nederbördsextremer förväntas bli fler och mer intensiva i de flesta
            tempererade landområden och tropikerna. I jämförelse med den fjärde
            utvärderings­rapporten är höjningarna av havsnivån för år 2100
            i de nya scenarierna något högre (Naturvårdsverket Rapport 6592,
            2013).
          </p>
          <head xml:id="i-BMJnFc6aUBpGeFkCavUN8G" type="h2">
            5.2 Den senaste forskningen visar att åtgärder brådskar
          </head>
          <p xml:id="i-EGWNM3H6Eepgn7KWU53oao">
            I juni 2017 publicerade en rad kända klimatforskare en uppmärksammad
            artikel, Three years to safeguard our climate, i tidskriften Nature.
            Forskarna konstaterar att när det gäller klimatet är tidpunkten
            allt. Baserat på rapporter från det kända klimatforsknings­institutet
            i Potsdam samt universitetet i Yale framgår att om de globala
            utsläppen av växthusgaser inte minskar efter 2020 kommer de uppsatta
            målen i Paris att vara i det närmaste ouppnåeliga. Utsläppskurvan
            måste alltså vända ned redan till 2020. Forskarna konstaterar
            att detta är en enorm utmaning, men att vetenskapen säger oss
            att det är nödvändigt, önskvärt och möjligt. Ett positivt tecken
            som artikelförfattarna tar fasta på är att utsläppsökningen av
            växthusgaser tycks ha planat ut för de tre senaste åren. De konstaterar
            att den nuvarande globala temperaturhöjningen på nästan 1 grad
            som orsakats av mänskliga aktiviteter har resulterat i att ismassorna
            på Grönland och i Antarktis smälter i ökande takt, vilket leder
            till s.k. återkopplingsmekanismer som spär på uppvärmningen ytterligare.
            Sommarisen försvinner i Arktis och korallreven dör av värmestress
            – hela ekosystem börjar därmed kollapsa. De sociala effekterna
            av allt intensivare värmeböljor, torka och havsnivåhöjningar är
            obevekliga och påverkar de fattigaste och mest utsatta först.
            Artikelförfattarna föreslår att ett antal åtgärder vidtas till
            2020 inom sektorerna energi, infrastruktur, transporter, markanvändning,
            industri och finans för att i tid vända utsläppskurvan.
          </p>
          <p xml:id="i-VDpPZWPFnVTz7nS7f1TcwT">
            I en rapport publicerad 2018 i den vetenskapliga tidskriften
            Proceedings of National Academy of Sciences uppskattar Johan Rockström
            och forskarkollegor att gränsen för när återkopplingseffekter
            sätts igång går redan vid två graders uppvärmning. Detta är i
            såna fall ytterst allvarligt. Därutöver har redan gjorda utsläpp
            gjort att vi redan är intecknade för 1,5 graders uppvärmning,
            eftersom det är tröga processer som ökar temperaturen och mycket
            värme finns lagrad i haven men också för att vi blivit bättre
            på att ta bort och undvika luftföroreningar som kyler planeten.
            Enligt forskarna kan sommarens värmebölja, som satte stora spår
            även i Sverige, bero på förändringar i jetströmmarna som destabiliseras.
            En försvagad jetström kan i så fall vara en i raden av de återkopplingseffekter
            som triggas av varmare temperaturer. Situationens allvar stärks
            av bedömningen att världens klimatpolitik för tillfället endast
            räcker för att dämpa den globala uppvärmningen till cirka 3 grader.
          </p>
          <p xml:id="i-RYH3GBKtye3hnSp6sURZ6f">
            I oktober 2018 presenterade IPCC en fördjupad specialrapport
            om 1,5-gradersmålet. Enligt beräkningar krävs en minskning med
            45 procent av de globala koldioxid­utsläppen fram till 2030, och
            i förlängningen nollutsläpp till 2050. Detta är en stor utmaning
            då de globala utsläppen i nuläget inte börjat minska alls. Rapporten
            betonar att det kommer att krävas åtgärder för s.k. negativa utsläpp
            dvs. att koldioxid sugs upp från atmosfären genom olika åtgärder.
            Snabba, långtgående och utan tidigare jämförbara förändringar
            kommer att krävas i hela samhället. Därför krävs politiska beslut
            för omställning av investeringar från fossila bränslen till förnybara,
            energieffektivisering och även framsteg för tekniker för att samla
            in koldioxid. Rapporten visar också att skillnaden mellan 1,5
            grader och 2 grader är väsentlig. Vid 1,5 grader försvinner 70–90
            procent av korallreven i varma vatten, jämfört med 99 procent
            vid 2 grader. Risken för extremväder ökar, och risken blir större
            att vi når ”tipping points”, dvs. klimatologiska brytpunkter bortom
            vilka utvecklingen hos vissa delar av klimatsystemet inte längre
            går att vända. Skillnaden i temperaturökning innebär även att
            ytterligare hundratals miljoner människor drabbas av negativa
            klimateffekter i form av fattigdom och värmeböljor.
          </p>
          <head xml:id="i-DupiKU9HAzkyFJokrPMx8y" type="h1">
            6 Sveriges roll efter klimatavtalet i Paris
          </head>
          <head xml:id="i-Muk66xhYLELBbdmfnTahVj" type="h2">
            6.1 Parisavtalet – ett viktigt men otillräckligt steg
          </head>
          <p xml:id="i-R8P3bPUGwguZavcQnq7ZA1">
            I december 2015 enades världens länder om ett bindande globalt
            klimatavtal som ska börja gälla senast 2020. Målet är att den
            globala temperaturökningen ska hållas betydligt under 2 grader
            och sikta på att den ska stanna vid 1,5 grader. Avtalet trädde
            i kraft i november 2016 och genomförandet pågår.
          </p>
          <p xml:id="i-5cQiZGofjgDxdSPJoidMCo">
            Vänsterpartiet anser att det är en framgång att 196 länder i
            klimatavtalet kunde enas om en målsättning om att den globala
            uppvärmningen ska begränsas till betydligt under 2 grader. En
            tydligare målsättning om att den globala temperaturhöjningen ska
            begränsas till under 1,5 grader hade dock varit mer i linje med
            den solida vetenskapliga grunden om vad som krävs för att begränsa
            de negativa effekterna av klimatföränd­ringarna. Detta har Vänsterpartiet
            även under många år föreslagit bör vara Sveriges och EU:s position
            i förhandlingarna.
          </p>
          <p xml:id="i-9orfkFRsBGGtax4p4yVqkK">
            Parisavtalet innehåller också viktiga hänvisningar till klimaträttvisa
            och lyfter vikten av klimatanpassning. Till det positiva hör också
            de ökade kraven på transparens och tydlighet kring hur utsläppsminskningar
            ska redovisas. En betydande brist i klimat­avtalet är att inga
            procentuella målsättningar finns för hur mycket och när utsläppen
            ska minska. I själva avtalet finns inte heller någon rättsligt
            bindande överenskommelse om klimatfinansiering. Ambitionen om
            klimatfinansiering på 100 miljarder per år fr.o.m. år 2020 till
            klimatåtgärder i utvecklingsländerna ingår i stället i den icke
            folkrättsligt bindande beslutstexten. När det gäller ersättning
            till utvecklingsländer som blir särskilt utsatta av klimatförändringarna
            – ”Loss and Damage”-kompensation – är avtalet mycket oklart, vilket
            skapar frågetecken för hur t.ex. önationer och andra utsatta länder
            framöver kommer att få tillgång till rättmätiga ekonomiska medel.
            Klimatavtalet saknar därutöver tydliga skrivningar kring hur överföring
            av hållbar grön teknik ska möjliggöras till utvecklingsländerna
            samt utsläppsminskningar inom flyg, sjöfart och animalieproduktion.
            Inte heller åtgärdas i klimatavtalet problematiken gällande användande
            av osäkra utsläppskrediter för att slippa konkreta utsläppsminskningar
            på hemmaplan.
          </p>
          <head xml:id="i-6ha1qEDeTgy5y49FZJ38RV" type="h2">
            6.2 Klimatet kräver skärpta mål för utsläppsminskningar
          </head>
          <p xml:id="i-LkmHz5L6AsVHZE6zybzRqo">
            Det vetenskapliga underlaget har stärkt bilden av att klimatförändringarna
            är omfattande. Att inte begränsa den globala uppvärmningen till
            maximalt 1,5 grader innebär stor osäkerhet och ökar riskerna för
            en katastrofal klimatförändring. I likhet med andra industrialiserade
            länder har Sverige ett stort historiskt ansvar för sina utsläpp
            som starkt bidragit till klimatkrisen. I-länderna har tagit en
            mycket stor del av det totala utsläppsutrymmet och därmed begränsat
            andra länders utveckling. Av de samlade koldioxidutsläppen för
            perioden 1850–2013 så står i-länderna (Annex 1-länder) för ungefär
            70 procent av utsläppen och de övriga länderna (huvudsakligen
            u-länder) för 30 procent (CAIT, Climate Data Explorer).
          </p>
          <p xml:id="i-MserY68A2T1xxUvzZ7ACTb">
            Vänsterpartiet anser att Sverige ska tillhöra de ledande länderna
            i klimatomställningen. Vi bör som nation därför själva anta skärpta
            mål i linje med vad klimatet kräver och vara drivande för att
            så sker både i EU och på global nivå.
          </p>
          <head xml:id="i-U8kzCuVvb9CqbFeRswJz2H" type="h3">
            6.2.1 Sverige måste ta eget ansvar för utsläppsminskningar
          </head>
          <p xml:id="i-XqDj8LGTZyPbf7kMAAcKpB">
            Den borgerliga regeringens inriktning var att så mycket som en
            tredjedel av minsk­ningen skulle ske i form av investeringar i
            andra EU-länder eller flexibla mekanismer. Den socialdemokratiskt
            ledda regeringen har höjt ambitionen och vill så långt som möjligt
            nå etappmålet genom nationella insatser. Vi välkomnar att man
            intagit en mer ambitiös hållning till etappmålet men anser att
            det enda hållbara förhållningssättet är att besluta att det ska
            nås helt och hållet genom enbart nationella insatser.
          </p>
          <p xml:id="i-7ZRBeRqCmeoK4wksH95VVT">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan i stället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-CimPHjoqPk9Sqxn729Es7X">
            I sin argumentation brukade den borgerliga regeringen hävda att
            dess köp av utsläppskrediter var ”stöd till utvecklingsländer”,
            vilket är missvisande då syftet inte var att stödja utvecklingsländer
            utan att köpa sig fri från att vidta klimatåtgärder på hemmaplan.
            Metoden har allvarliga brister. CDM innebär att nödvändiga investeringar
            på hemmaplan uteblir och risken är stor att klimatmål inte nås.
            Riksrevisionen har granskat den svenska stora användningen av
            CDM och fört fram befogad kritik i rapporten ”Klimatinsatser utomlands
            – statens köp av utsläppskrediter”, RiR 2011:8. Vi välkomnade
            rapporten och ser skäl för att åter genomföra en stor utvärdering
            av utsläppskrediterna.
          </p>
          <p xml:id="i-QqAHR6RA1CXJXVokhqSwGY">
            Vi menar att internationella klimatinvesteringar är nödvändiga
            men att dessa inte bör användas för att nå det nationella klimatmålet.
            I stället för köp av utsläppskrediter med tveksam miljöeffekt
            vill Vänsterpartiet driva en politik för kraftfulla klimatinvesteringar
            i utvecklingsländerna. Det ska vara investeringar som bidrar till
            nya minskningar av utsläppen och som inte ska användas för att
            nå vårt nationella klimatmål. Mot bakgrund av det anförda anser
            Vänsterpartiet att Sveriges köp av utsläppskrediter via CDM för
            att uppnå det nationella klimatmålet ska upphöra.
          </p>
          <p xml:id="i-G9YCkHwcFbxJMhAXdHZDNU">
            Etappmålet om utsläppsminskning till 2020 för den icke-handlande
            sektorn ska uppnås genom nationella insatser för utsläppsminskningar.
            Detta bör riksdagen ställa sig bakom och ge regeringen till känna.
          </p>
          <p xml:id="i-5j6ph2sYEv6KgxN5yNnJri">
            Vänsterpartiet har länge förespråkat en lagreglering för att
            nå nationella klimatmål genom utsläppsminskningar inom landet
            som omfattar utsläpp inom såväl den handlande som den icke-handlande
            sektorn. Ett klimatpolitiskt ramverk kan rätt utformat stärka
            Sveriges möjligheter att ta ansvar för våra historiska utsläpp
            och bidra till att förverkliga Parisavtalets målsättningar. Vi
            välkomnar därför att riksdagen beslutat om ett klimatpolitiskt
            ramverk som utgår från ett långsiktigt tidssatt utsläppsmål och
            som i delar regleras i en klimatlag. Vänsterpartiet anser dock
            att det antagna klimatpolitiska ramverket har brister för att
            vara i enlighet med Parisavtalets ambitioner och i styrningen
            för att minska utsläppen från vår konsumtion.
          </p>
          <p xml:id="i-F6uiYhFefEyBmWpvrVUp8g">
            För att i tid bidra till att den globala temperaturhöjningen
            begränsas till maximalt 1,5 grader anser Vänsterpartiet att Sverige
            måste skärpa sina nationella utsläppsminsk­ningsmål till år 2030
            och 2040.
          </p>
          <p xml:id="i-H7wnxs1K62Qimd6j5zXPTp">
            Vänsterpartiet är positivt till att utsläppsmålen för den icke-handlande
            sektorn ingår som etappmål i miljömålssystemet. Men vi anser inte
            att utsläppsmålen till 2030 och 2040 ska kunna nås genom ”flexibla
            mekanismer”. Det innebär att delmålen för 2030 och 2040 på 63
            respektive 75 procent lägre utsläpp kan nås genom sådana åtgärder,
            som t.ex. uppköp av utsläppskrediter i andra länder, med upp till
            8 procentenheter av målet. Vänsterpartiet anser att kompletterande
            åtgärder öppnar för att Sverige riskerar att tappa fokus på egna
            nödvändiga utsläppsminskningar och till del får förlita sig på
            åtgärder med osäker klimatnytta. Dessutom kan beroendet av ”flexibilitet”
            få till konsekvens att Sverige i internationella sammanhang kommer
            att driva på för en fortsatt användning av osäkra utsläppskrediter
            i stället för att de industrialiserade staterna tar ansvar för
            sina historiska utsläpp genom utsläppsminskningar på hemmaplan.
          </p>
          <p xml:id="i-Ft5QoJtrV2GQPR9gwPhZKu">
            Etappmålen om utsläppsminskningar till 2030 och 2040 för den
            icke-handlande sektorn ska uppnås genom nationella insatser för
            utsläppsminskningar. Detta bör riksdagen ställa sig bakom och
            ge regeringen till känna.
          </p>
          <head xml:id="i-4KSQxuY9TWCsEsU8MFZXtu" type="h3">
            6.2.2 Sverige bör presentera egna utsläppsminskningar inom ramen
            för Parisavtalet
          </head>
          <p xml:id="i-YCCD4YA1fF83ASgAQ8FYv5">
            Som tidigare nämnts har Sverige, i likhet med de andra tidigt
            industrialiserade länderna, ett stort historiskt ansvar för utsläppen
            som ackumulerats i atmosfären. Vid klimat­förhandlingarna i Paris
            2015 var dock den svenska positionen densamma som EU:s när det
            gäller utlovade utsläppsminskningar. Sverige intog därmed en position
            om att utsläppen ska minska med 40 procent till 2030, vilket enligt
            Vänsterpartiet är otill­räckligt för att ta sitt historiska ansvar
            för klimatförändringarna. FN:s sekretariat för klimatkonventionen
            samt flera organisationer och oberoende forskare konstaterade
            att de samlade klimatbidragen inte alls räcker för att förhindra
            en global temperaturhöjning till max 2 grader.
          </p>
          <p xml:id="i-M9B8SfchfCB7oLE8eRLjiZ">
            I stället för att Sverige står bakom EU:s klimatbidrag NDC (Nationally
            Determined Contributions), dvs. löften om vad man avser att göra
            för att minska utsläppen av växthusgaser, bör Sverige presentera
            ett eget klimatbidrag.
          </p>
          <p xml:id="i-KHZANqSHpFqBGCjMuk9E5D">
            Sverige bör presentera ett nationellt klimatbidrag, s.k. NDC,
            som kompletterar och går utöver EU:s. Detta bör riksdagen ställa
            sig bakom och ge regeringen till känna.
          </p>
          <head xml:id="i-XjUz84sPtHJYkUBVd1KLkU" type="h3">
            6.2.3 Inför konsumtionsbaserat etappmål för att minska utsläppen
          </head>
          <p xml:id="i-C2sCswU2ZsxrH4RfLZf4DW">
            Om vi ska klara klimatförändringarna behöver våra konsumtionsmönster
            förändras. Vänsterpartiet vill, i likhet med en mängd miljöorganisationer
            och aktörer, införa ett kompletterande mål och konkreta åtgärder
            för att de konsumtionsrelaterade utsläppen ska minska. Utsläpp
            som sker i andra länder, som en följd av vår konsumtion, växer
            snabbt och är i dag större än Sveriges territoriella utsläpp.
            Flyg och köttkonsumtion sticker ut som två områden med extra stor
            påverkan, något som tas upp i rapporten Hållbara konsumtionsmönster
            (Rapport 6653, 2015) från Naturvårdsverket. Sedan 1993 har de
            konsumtionsbaserade utsläppen i Sverige minskat med drygt 30 procent,
            medan de utsläpp som genererats i andra länder för att producera
            produkter som slutkonsu­meras i Sverige, har ökat med närmare
            50 procent (Naturvårdsverket 2017).
          </p>
          <p xml:id="i-5rRrQKPUfuJ7BsND7LVvZ1">
            Naturvårdsverket har också efterfrågat en strategi för att minska
            den svenska konsumtionens klimat- och miljöpåverkan i Sverige
            och andra länder, samt lyft behovet av ett kompletterande mål
            för konsumtionens utsläpp. I Naturvårdsverkets utvärdering av
            de svenska miljökvalitetsmålen skriver man i rapporten Omställning
            till hållbara konsumtionsmönster: ”Naturvårdsverket ser behov
            av att införa ett eller flera etappmål för omställning till resurseffektiva
            konsumtionsmönster med så liten påverkan på miljö och hälsa som
            möjligt.” (Rapport 6663, 2015). I samma rapport pekar vår expertmyndig­het
            på att det finns många olika åtgärder och styrmedel som kan vidtas
            för att minska de negativa miljö- och klimateffekterna av svensk
            konsumtion.
          </p>
          <p xml:id="i-LDVMGqT2dEX29U7KtaZqpK">
            I WWF:s Living Planet Report 2016 visas att Sverige tillsammans
            med länder som USA, Kuwait och Australien har störst ekologiskt
            fotavtryck per capita. Från att i 2014 års rapport behöva 3,7
            jordklot om alla på jorden skulle ta efter vår konsumtion, så
            motsvarade det svenska fotavtrycket år 2016 4,2 planeter.
          </p>
          <p xml:id="i-RkrCsURR9SWYwYVr7yZnKt">
            Att det behöver införas ett kompletterande mål för de konsumtionsrelaterade
            utsläppen har också framförts av flera av Miljömålsberedningens
            experter och sak­kunniga samt av Klimatmålsinitiativet, en bred
            sammanslutning av 21 olika aktörer. Hållbar konsumtion är även
            ett av de 17 globala målen för hållbar utveckling inom Agenda
            2030, och den miljö- och klimatpåverkan som uppstår genom vår
            konsumtion påverkar också flera av de andra målen. För att Sverige
            ska lyckas uppfylla 2030-målen krävs åtgärder för att minska hela
            den påverkan vår livsstil orsakar, såväl i Sverige som i andra
            länder. Vänsterpartiet anser att det behövs kompletterande mål
            och åtgärder för att minska dessa snabbt ökande utsläpp.
          </p>
          <p xml:id="i-8S9R3vgqGUppwj3T1xXBZZ">
            Köttkonsumtionen i Sverige har ökat med 40 procent sedan 1990
            och står nu för en betydande del av de svenska växthusgasutsläppen.
            Trots det saknas styrmedel för att minska animaliekonsumtionens
            klimatpåverkan. Utsläppen från flygsektorn, utrikes­flyget i synnerhet,
            är ett av våra snabbast växande utsläpp och utsläppen har mer
            än fördubblats de senast 20 åren och deras klimatpåverkan är nu
            ungefär lika stor som de samlade utsläppen från Sveriges personbilar.
            Statens energimyndighet har framfört att det är problematiskt
            att luftfarten inte omfattas av något etappmål. Vänsterpartiet
            anser att de konsumtionsrelaterade utsläppen, där t.ex. köttkonsumtion
            och flygresande ingår, ska inordnas i det klimatpolitiska ramverket
            genom en kompletterande målstyrning för att stärka Sveriges förutsättningar
            att nå miljökvalitetsmål, och generationsmålet i synnerhet.
          </p>
          <p xml:id="i-52T7VqBNciaFk8B3sbiiL3">
            Sverige bör anta ett etappmål för att minska de konsumtionsrelaterade
            utsläppen av växthusgaser. Detta bör riksdagen ställa sig bakom
            och ge regeringen till känna.
          </p>
          <p xml:id="i-XfvRkjMDakcdr9dXbsrPtW">
            Fram till dess att ett etappmål för konsumtionsrelaterade utsläpp
            införts anser Vänsterpartiet att det är av stor betydelse att
            dessa utsläpp uppmärksammas.
          </p>
          <p xml:id="i-C1SEiZzWPc4agvLji8RjtD">
            Naturvårdsverket bör ges i uppdrag att till sin årliga officiella
            statistik av växthus­gasutsläpp i Sverige som rapporteras till
            FN:s klimatkonvention även rapportera de konsumtionsbaserade utsläppen.
            Detta bör riksdagen ställa sig bakom och ge regeringen till känna.
          </p>
          <head xml:id="i-7iHEbDNHndG8Tq5icBWgcm" type="h3">
            6.2.4 Skärp EU:s klimat- och energimål
          </head>
          <p xml:id="i-9muU6N6tbsqzH3swUK1ezp">
            Inför FN:s klimatkonferens i december 2015 hade EU-länderna en
            gemensam förhandlingslinje som bl.a. innefattande en ram för EU:s
            klimatmål fram till 2030:
          </p>
          <list xml:id="i-3bneKJi3V95YbyvdxwuYih" style="ul">
            <item xml:id="i-LS4qZWKC6Cmw3G9At4nuuC">
              Utsläppen av växthusgaserna ska minska med 40 procent jämfört
              med 1990 års nivå. Målet är bindande på EU-nivå.
            </item>
            <item xml:id="i-MR3uhAWwrBfSLgLjgC9SXs">
              Andelen förnybar energi ska vara minst 27 procent. Målet är bindande
              på EU-nivå.
            </item>
            <item xml:id="i-SkYN43qxP13FKfvthLWbsH">
              Energieffektivitet ska öka med minst 27 procent. Målet är vägledande
              och ska ses över senast 2020, med ambitionen att nå ett mål på
              30 procent på EU-nivå.
            </item>
          </list>
          <p xml:id="i-Ny442Yi9EYCzrTtPMFL2vc">
            Vänsterpartiet anser att dessa målsättningar är otillräckliga
            för att möta det ansvar som är rimligt att kräva av EU. Den svenska
            regeringen valde inte heller att presentera ett eget nationellt
            klimatbidrag med kommande utsläppsminskningar. Det innebär att
            den svenska positionen i förhandlingarna blev exakt samma som
            EU:s bidrag. Inför det kommande klimatmötet i Polen, COP24, i
            december 2018 har EU-kommissionen uttalat sitt stöd för höja EU:s
            klimatmål från nuvarande 40 till 45 procent. Samtidigt driver
            den svenska regeringen nu krav på en utsläppsminskning på cirka
            55 procent. Medlems­staterna och EU-parlamentet har under 2018
            också enats om högre energimål för både energieffektivisering
            och andel förnybar energi, till 32,5 procent respektive 32 procent.
            Vänsterpartiet välkomnar en mer ambitiös målsättning för EU:s
            klimatpolitik både från kommissionen och regeringen men anser
            att ytterligare skärpning krävs för att leva upp till Parisavtalets
            ambition att sikta mot en begränsad temperaturhöjning på 1,5 grader.
          </p>
          <p xml:id="i-43YVXCFh1AeCTmXY1Q4azz">
            Sverige bör verka för att EU antar följande klimat- och energimål
            för 2030. Till 2030 ska utsläppen av växthusgaser minska med minst
            60 procent, jämfört med 1990, och minskningarna ska göras inom
            Europa. Energiproduktionen ska 2030 bestå av minst 45 procent
            förnybar energi. Alla sektorer ska åläggas att energieffektivisera
            sin verk­samhet med 40 procent. Detta ska vara bindande krav med
            åtaganden för alla EU-länder.
          </p>
          <p xml:id="i-TLrjs9VnQGwrp2SG8yKdje">
            Vad som ovan anförs om EU:s klimat- och energimål till 2030 bör
            riksdagen ställa sig bakom och ge regeringen till känna.
          </p>
          <p xml:id="i-MD7eDX3XrU14fupTy2pW3k">
            Sverige ska verka för att EU antar en målsättning att nå nollutsläpp
            senast 2050 och att all energiproduktion då ska vara förnybar.
            Detta bör riksdagen ställa sig bakom och ge regeringen till känna.
          </p>
          <p xml:id="i-MKRLdj2Ft33X3VGLpntnwb">
            Våra föreslagna klimat- och energimålsättningar är långtgående,
            men de är fullt realistiska samt i linje med vår syn på klimaträttvisa
            och vad världen behöver om vi ska förhindra en eskalerande klimatförändring.
            Men det handlar inte bara om att ta klimatansvar. Att ställa om
            innebär också en möjlighet att skapa många nya gröna jobb. Enligt
            EU-kommissionens konsekvensanalys har de nya klimat- och energimålen
            en positiv nettoinverkan på skapandet av nya jobb i Europa. Vi
            delar den analysen och ser våra skarpare mål som ett sätt att
            skynda på omställningen och möjligheter att skapa mängder av nya
            jobbtillfällen i Europa. År 2014 arbetade ungefär 130 000 personer
            inom den snabbt växande solenergibranschen i Tyskland – en bransch
            som har stora möjligheter att växa i Sverige. Danmark är ledande
            i Europa i produktion av ekologiska livsmedel, något som skapar
            tusentals jobb både på landsbygden och inom förädling. Här i Sverige
            har vi stora möjligheter att skapa tusentals gröna jobb inom byggsektorn
            genom att ge stöd till hållbara renoveringar av t.ex. miljonprogrammets
            bostäder och offentliga lokaler som skolor och äldreboenden. Detta
            är bara några exempel på hur en omställning går hand i hand med
            skapandet av nya jobb och en fungerande välfärd.
          </p>
          <head xml:id="i-CsRoemCxmm88TBni2rdRbH" type="h2">
            6.3 Stärk EU:s och det globala samfundets styrmedel för klimatet
          </head>
          <head xml:id="i-EnHqnAFRU6vF8Kn8bCXn4r" type="h3">
            6.3.1 Reformera EU:s handelssystem med utsläppsrätter
          </head>
          <p xml:id="i-PTkEh2WzW7DEz8yobGCESX">
            EU:s handelssystem med utsläppsrätter omfattar ungefär 45 procent
            av utsläppen inom EU från elproduktion och industri. I februari
            2017 enades EU:s medlemsländer om EU:s framtida system med utsläppsrätter.
            Förslaget innebär att nästan en miljard utsläpps­rätter tas bort
            från marknaden, dvs. annulleras, mellan 2019 och 2023. Överens­kommelsen
            ska förhandlas mellan rådet och Europaparlamentet innan slutligt
            beslut kan fattas. Om överenskommelsen beslutas innebär det att
            EU:s främsta styrmedel får en något bättre slagkraft för att minska
            utsläppen men de fundamentala problemen med handelssystemet kvarstår.
            Vänsterpartiet anser att EU:s handel med utsläppsrätter, EU ETS,
            måste reformeras i grunden.
          </p>
          <p xml:id="i-9bweVScRJFgHscRGk2vuFd">
            Målsättningen för koldioxidminskningen måste skärpas genom att
            taket för kol­dioxidutsläppen från Europas industrianläggningar
            skrivs ned ytterligare. Ett minipris på utsläppsrätter bör införas
            så att konjunkturrelaterade efterfrågeminskningar eller en underskattning
            av industrins möjligheter att sänka sina utsläpp inte saktar ned
            om­ställningen. Dessutom behöver systemet förändras i grunden
            även till formen. Alla utsläppsrätter ska auktioneras ut och inkomsterna
            från detta tillfalla medlemsländerna. Sverige bör inom EU verka
            för att en sådan reformering i grunden görs av EU:s handelssystem
            med utsläppsrätter.
          </p>
          <p xml:id="i-G2YFJdDy4WjywF5Y6CguEb">
            Vad som ovan anförs om reformering av EU:s utsläppshandelssystem
            bör riksdagen ställa sig bakom och ge regeringen till känna.
          </p>
          <head xml:id="i-vimmYxvmH8C97cKg7hLK3" type="h3">
            6.3.2 Möjliggör överföring av grön teknik
          </head>
          <p xml:id="i-WE3PZFf78UFegw8u2uSJq1">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Innovationerna inom förnybar teknik,
            jordbruk och datamodellering i syfte att förutsäga väder osv.
            finns ofta koncentrerade hos företag inom den rika delen av världen.
            När utvecklingsländer vill utveckla tekniker för förnybar energi
            och hållbar livsstil, t.ex. genom att bygga ut vindkraften, måste
            de antingen betala dyra patentlicenser eller använda gammal teknik
            där patenträtten gått ut. De har helt enkelt inte råd med den
            modernaste och miljövänligaste tekniken.
          </p>
          <p xml:id="i-VirpyudcXQdmJrEYvGbyw5">
            Ett center för tekniköverföring har visserligen inrättats (CTCN
            i Köpenhamn) men annars saknas konkreta politiska initiativ för
            att underlätta tekniköverföring till utvecklingsländer. Sverige
            borde ta liknande initiativ och driva på EU och andra industriländer
            så att en storskalig tekniköverföring kan komma till stånd. Det
            skulle bl.a. kunna göras genom en reform av bestämmelser kring
            patent och immaterialrätt på vissa utvalda tekniker. Sverige bör,
            i internationella klimatförhandlingar och andra fora, verka för
            att miljöteknik och vissa livsmedelstekniker som begränsar klimatförändringarna
            ges liknande undantag som finns inom Tripsavtalet gällande livsbesparande
            mediciner. Detta bör riksdagen ställa sig bakom och ge regeringen
            till känna.
          </p>
          <head xml:id="i-PcSehFR87e7sxig18vayAX" type="h3">
            6.3.3 Stoppa Världsbankens och Europeiska investeringsbankens
            stöd till fossila energilösningar
          </head>
          <p xml:id="i-W7jxMRLrNsz1ZFyvdGiaY6">
            Världsbanken är av central betydelse för att kanalisera stöd
            för att begränsa klimatförändringarna och bekämpa fattigdom. I
            detta arbete har höginkomstländer som Sverige ett stort ansvar
            att bidra med resurser till låginkomstländer. Världsbanken har
            en övergripande målsättning att utplåna den extrema fattigdomen
            och främja gemensamt välstånd. I Världsbankens handlingsplan framgår
            att den ska hjälpa låginkomstländer att genomföra sina åtaganden
            under Parisavtalet och samtidigt ge människor tillgång till elektricitet.
            Energisektorn står i dag för en betydande del av de globala utsläppen
            av växthusgaser samtidigt som över en miljard människor saknar
            tillgång till elektricitet, som är en avgörande faktor för att
            ta sig ur fattigdom. I en rapport från Naturskydds­föreningen
            och Bank Information Center Europe 2018 framkommer att Världsbanken
            även investerat i utvinning av olja och fossilgas samt i nya kolkraftverk
            i Nigeria och Kenya. Vänsterpartiet anser att detta är oacceptabelt
            och ett tydligt avsteg från att leva upp till klimatavtalet i
            Paris och hålla den globala uppvärmningen under 1,5 grader. Världsbankens
            åtaganden bör rimligen vara att underlätta för länder att leva
            upp till klimatavtalet och ge stöd till decentraliserade energilösningar
            som är baserade på lokala och förnybara energikällor.
          </p>
          <p xml:id="i-PZpBVddqphcKWUEUgWVk1o">
            Även Europeiska investeringsbanken (EIB) är en av världens största
            finans­institutioner där Sverige har inflytande genom styrelseplats.
            I en tidigare granskning av CEE Bankwatchs gällande EIB:s utlåning
            för 2013–2015 framgick att utlåningen till förnybar energi minskade
            med 21 procent under perioden. Däremot ökade under motsvarande
            period utlåningen till fossil energi med 25 procent. Under 2015
            beviljades enligt granskningen inga lån alls till förnybar energi.
          </p>
          <p xml:id="i-NxudS5rCLjcdb5nBCqxBuP">
            Sverige bör verka för att Världsbanken, Europeiska investeringsbanken
            och andra multilaterala finansinstitutioner upphör med direkt
            och indirekt stöd till fossila energilösningar. Detta bör riksdagen
            ställa sig bakom och ge regeringen till känna.
          </p>
          <head xml:id="i-QESgYFNqg19UBiL8osQLCc" type="h2">
            6.4 Stärk Sveriges nationella klimatpolitik
          </head>
          <p xml:id="i-Wsenf5WiZdf6AetNsVkaN">
            Sverige har ett långsiktigt klimatmål, att Sverige senast år
            2045 inte ska ha några nettoutsläpp av växthusgaser till atmosfären.
            Regeringen har även tillsatt en nationell samordnare för att fördjupa
            arbetet med initiativet Fossilfritt Sverige. Initiativet samlar
            aktörer från näringslivet, kommuner, regioner och organisationer.
            Vänsterpartiet vill öka ambitionen vad gäller när målet om nollutsläpp
            av fossila växthusgaser senast ska vara uppnått. I den mån Vänsterpartiet
            i riksdagen inte får stöd för en sådan ökad målsättning avser
            vi att verka för att delmålen till 2030 och 2040 skärps med avseende
            på att målen ska nås genom egna nationella åtgärder för utsläppsminskningar
            och inte genom köp av utsläppskrediter.
          </p>
          <p xml:id="i-KFdRbRMvXQLYLZJmdAwXJG">
            Sverige ska senast år 2040 ha nollutsläpp av växthusgaser till
            atmosfären. Klimat­målet ska nås genom utsläppsminskningar inom
            landet, omfatta utsläpp inom såväl den handlande som den icke-handlande
            sektorn, dvs. oavsett om det innefattar utsläpp som omfattas av
            EU:s handel med utsläppsrätter eller de som hanteras nationellt,
            och avse de utsläpp som är skapade av mänsklig verksamhet.
          </p>
          <p xml:id="i-8gnL4Ht6ozwqiTkbswWWQC">
            Vad som ovan anförs om klimatmål för nollutsläpp av växthusgaser
            till senast år 2040 bör riksdagen ställa sig bakom och ge regeringen
            till känna.
          </p>
          <head xml:id="i-8QV2wqcMG1FQ1Ktkyae74Z" type="h3">
            6.4.1 Förhindra utvinning av fossil energi i Sverige
          </head>
          <p xml:id="i-JmFuQPhhn37WeUnW98tNVm">
            Klimatomställningen handlar inte bara om nya begränsningar för
            utsläpp, utan även om att begränsa fossil utvinning både i Sverige
            och globalt. För att Sverige ska vara ett föregångsland i klimatomställningen
            krävs politisk handlingskraft. Förekomsterna av olja och naturgas
            på land i den svenska berggrunden är enligt SGU relativt små och
            knutna till bergarter i huvudsak i södra Sverige, i Dalarna (Siljanområdet)
            och fjällkedjan. Lokalt kan förekomsterna vara av intresse och
            ett antal företag har i dag undersökningstillstånd för olja och
            gas. Företagen gör bedömningen att förekomsterna kan vara av kommersiellt
            värde men det är idag en liten näring i Sverige. Olje- och gasprospektering
            har bedrivits åtminstone sedan 1930-talet.
          </p>
          <p xml:id="i-YHNLEk4g5rYverLxZojFJw">
            Det globala kommersiella intresset för denna energikälla är stort.
            Utvinning av ännu mer fossil energi skulle motverka den nödvändiga
            energiomställningen och dessutom riskera stora negativa miljöeffekter.
            SGU (Sveriges Geologiska Undersökning) har på regeringens uppdrag
            analyserat konsekvenserna av att införa ett förbud mot utvinning
            av olja och gas i Sverige. Analysen pekar på att det finns ett
            antal fördelar men också ett antal nackdelar med ett förbud. SGU
            konstaterar i rapporten att den stora fördelen med ett förbud
            är att det är en tydlig signal att Sverige menar allvar med målet
            att minska nettoutsläppen av växthusgaser genom att inte använda
            inhemskt producerade fossila kolväten. Ett nationellt förbud mot
            utvinning av fossil energi bör införas. Detta bör riksdagen ställa
            sig bakom och ge regeringen till känna.
          </p>
          <p xml:id="i-LvsxqzA6KGjFqGMds49psS">
            I händelse av att riksdagen inte antar ovan nämnda förslag på
            nationellt förbud måste kommunernas självbestämmande värnas i
            frågan. Kommunal vetorätt mot utvinning av fossil energi bör införas.
            Detta bör riksdagen ställa sig bakom och ge regeringen till känna.
          </p>
          <head xml:id="i-URbfxXweGWNmd468AnFqMD" type="h3">
            6.4.2 AP-fonderna ska förvaltas hållbart utan investeringar i
            fossilindustrin
          </head>
          <p xml:id="i-XZ9fpX56PypAd8stpSSh56">
            I 4 kap. 1 § lagen om allmänna pensionsfonder anges att det övergripande
            målet för Första–Fjärde AP-fondernas placeringsverksamhet är att
            fondmedlen ska förvaltas på sådant sätt att de blir till största
            möjliga nytta för försäkringen för inkomstgrundad ålderspension.
            Detta kan synas vara ett självklart mål. Men hur ska målet tolkas
            om t.ex. placeringar i fossilindustrin och vapenindustrin anses
            generera bäst avkastning? Det nuvarande regelverket är förhållandevis
            tydligt med att avkastningsmålet för AP-fonderna är överordnat
            andra hänsynstaganden.
          </p>
          <p xml:id="i-E1kcbqPqp9QFtRdV1veeLS">
            Regeringen har i proposition 2017/18:271 Ändrade regler för Första–Fjärde
            AP-fonderna föreslagit att ett nytt mål för placeringsverksamheten
            införs. Första–Fjärde AP-fonderna ska förvalta fondmedlen på ett
            föredömligt sätt genom ansvarsfulla investeringar och ansvarsfullt
            ägande. Regeringen anför vidare att vid förvaltningen ska särskild
            vikt fästas vid hur en hållbar utveckling kan främjas utan att
            det görs avkall på det övergripande målet för placeringsverksamheten.
            Regeringen motiverar det nya målet med att det bör finnas en förväntan
            på att Första–Fjärde AP-fonderna, som statliga myndigheter och
            förvaltare av statliga pensionsmedel, aktivt arbetar med att integrera
            ESG-frågor (eng. "Environment, Social and Governance") vid förvaltningen
            av fondmedlen. Med "Environment" avses t.ex. bolagens inverkan
            på miljö och klimat (miljöaspekter). Med "Social" avses frågor
            som rör socialt ansvarstagande, t.ex. mänskliga rättigheter, arbetstagarrättigheter
            och likabehandling (sociala aspekter). Med "Governance" avses
            frågor som rör styrningen av ett bolag, t.ex. aktieägares rättigheter
            och frågor om ersättningar till ledande befattningshavare (bolagsstyrningsaspekter).
          </p>
          <p xml:id="i-7fSjGaGcRqJPM9n4yRVV9z">
            Vänsterpartiet tycker det är bra att regeringen inför ett nytt
            mål för placerings­verksamheten om föredömlighet och ansvarsfulla
            investeringar. Men vi ifrågasätter om det kommer att göra så stor
            skillnad. För samtidigt som det nya målet införs slår regeringen
            fast att ESG-frågor ska främjas utan att göra avkall på det övergripande
            målet för placeringsverksamheten. Man skriver också: "Att beakta
            dessa aspekter är en självklar del av en modern förvaltningsstrategi
            i syfte att motverka risker och öka avkastningen i de fall det
            finns ett samband mellan avkastning och beaktande av ESG-frågor."
            Formuleringen kan tolkas som att det bara är intressant att beakta
            ESG-frågor i de fall beaktandet av dessa kan förväntas ha en positiv
            effekt på avkastningen. Vänsterpartiet anser att det bör ställas
            betydligt tydligare krav på AP-fonderna avseende miljö och etik.
            Därför har vi med anledning av proposition 2017/18:271 Ändrade
            regler för Första–Fjärde AP-fonderna i en följdmotion föreslagit
            riksdagen en starkare styrning för att bl.a. förhindra investeringar
            i klimatskadlig verksamhet. Vi anser att AP-fondernas placeringar
            ska vägledas av följande riktlinjer avseende miljö och etik.
          </p>
          <list xml:id="i-H34n9a4DQhYaj2MfXAPfsi" style="ul">
            <item xml:id="i-UYuZs1NaBtGUJHVwozTPjW">
              Miljömässiga och etiska hänsyn ska likställas med målet om hög
              avkastning.
            </item>
            <item xml:id="i-LBfXpb2Q4BwCeRJuQVApUW">
              AP-fonderna ska inte göra några nyinvesteringar i kol, olja eller
              fossilgas.
            </item>
            <item xml:id="i-91RyChBm44xzWFiiJ6XGwY">
              AP-fonderna ska avveckla befintliga investeringar i fossilindustrin
              inom 5 år.
            </item>
            <item xml:id="i-QnoUoe4YWAEV2FZkfepadP">
              Samtliga AP-fonder ska ha kvantitativa mål för investeringar
              i förnybar energi.
            </item>
            <item xml:id="i-EwUw4omtKCLverQDThgHf7">
              Samtliga AP-fonder ska redovisa beräknade utsläpp av växthusgaser
              för sina investeringar.
            </item>
            <item xml:id="i-UVYTety7s8tTXn4DvbzkWG">
              AP-fonder ska inte investera i bolag som använder skatteparadis
              för att undgå beskattning.
            </item>
          </list>
          <p xml:id="i-EYZ4GR6fubaR1gcF8FJvu4">
            Vad som ovan anförs om nya riktlinjer för AP-fonderna avseende
            miljö och etik bör riksdagen ställa sig bakom och ge regeringen
            till känna.
          </p>
          <head xml:id="i-VGRsfnGz7bqrTVFdd3SmEu" type="h3">
            6.4.3 Minska utsläppen från vår livsmedelskonsumtion
          </head>
          <p xml:id="i-4i5g6NDwYSs3TsLAw8QmVM">
            Köttkonsumtionen i Sverige har ökat med över 40 procent sedan
            1990 och står nu för en betydande del av de svenska växthusgasutsläppen.
            Genomsnittssvensken äter ungefär dubbelt så mycket kött som det
            globala genomsnittet, där särskilt det importerade köttet har
            ökat kraftigt i Sverige. Utsläppen som orsakas av varje svensks
            matkonsumtion uppgår till omkring 1,8 ton koldioxidekvivalenter,
            där den absolut största delen kommer från animalier. Växthusgasutsläppen
            från matproduktion kommer i huvudsak från odling och djurhållning.
            I kött- och mjölkproduktionen kommer utsläppen från metan från
            idisslande djurs magar samt från lustgas och metan från gödselhanteringen
            samt från utsläppen som skapas vid foderproduktionen.
          </p>
          <p xml:id="i-RxrEXMjDDsSz39YFSMS6CH">
            Animalier, nötkött i synnerhet, orsakar höga utsläpp jämfört
            med vegetabilier. Skälet är att det krävs flera kilo foder för
            att producera ett kilo kött, samt att uppfödningen i sig själv
            orsakar stora utsläpp av växthusgaser. Djuren matas med kalorier
            som skulle kunna ge mat till många fler människor om kalorierna
            inte tog en omväg genom djuren. Köttproduktion kan bedrivas på
            många olika sätt, där vissa metoder är avsevärt mer resurssnåla
            än andra. Förutom en generell minskning av köttkonsumtionen är
            det viktigt att stimulera metoder som belastar miljön så lite
            som möjligt, minskar importen och tar största möjliga hänsyn till
            djurens rätt till ett naturligt beteende i enlighet med djurskyddslagen.
          </p>
          <p xml:id="i-DQZmWA9PMzZfTeRHckRAoR">
            Då jordbruksmark är en knapp resurs på global nivå finns anledning
            att producera mat som kräver mindre markyta. Detta behov kommer
            att växa då vi blir fler människor i världen och ökad efterfrågan
            på jordbruksmark därutöver riskerar att leda till tropisk avskogning.
          </p>
          <p xml:id="i-F1hcqfgpBgizDPJ6jgyHCk">
            Riksdagen har i och med de långsiktiga klimatmålen enats om att
            Sverige ska uppnå nettonollutsläpp till senast 2045. Alla politikområden
            måste därför ta sitt ansvar för att verka för att målet uppnås.
            Precis som Klimatberedningen (SOU 2008:24) har konsta­terat saknas
            det styrmedel inom jordbrukssektorn som är direkt riktade mot
            att minska utsläppen av växthusgaser. Vidare berörde Miljömålsberedningen
            (2016) köttkonsum­tionens utsläpp, men lade inte fram något konkret
            förslag om målsättning för minskad konsumtion. Beredningen konstaterade
            att det står varje regering fritt att föreslå konkreta mål för
            hur bl.a. köttkonsumtionens utsläpp ska minska. Vi anser att det
            är märkligt, inkonsekvent och ohållbart att ett område som har
            så stor klimat­påverkan som köttkonsumtionen står fritt från både
            utsläppsmål och åtgärder. Vi föreslår därför att riksdagen antar
            ett mål om en minskad köttkonsumtion. Ett nationellt mål om att
            minska köttkonsumtionen med minst 25 procent till 2025, jämfört
            med dagens nivåer, bör införas. Detta bör riksdagen ställa sig
            bakom och ge regeringen till känna.
          </p>
          <p xml:id="i-HKjZBUGaddWLPkRQuDTMNr">
            En handlingsplan bör tas fram för hur klimat- och miljöpåverkan
            av livsmedels­kedjan, inklusive animalieproduktionen, ska minskas.
            Detta bör riksdagen ställa sig bakom och ge regeringen till känna.
          </p>
          <p xml:id="i-CB3D6b8B8jVCmJiLGXzKGA">
            Allt fler kommuner, skolor, företag, ideella organisationer och
            privatpersoner har anammat idén om vegonorm. Med konceptet vegonorm
            serveras vegetarisk mat som standard, kött blir ett tillval. Andra
            aktörer väljer vegetariska dagar som ett sätt att minska köttkonsumtionen
            och uppmärksamma fördelarna med att äta mer växtbaserat. Förutom
            att alla kan ta enskilda initiativ ser Vänsterpartiet stora fördelar
            i att lyfta den vegetariska maten i offentliga sammanhang. Genom
            gemensamt agerande kan effekten av våra handlingar bli större
            och nya hållbara normer etableras. Vänsterpartiet anser att vegonorm
            och köttfria dagar är ett bra sätt att minska köttkonsumtionen
            och därmed ta ansvar för miljön, folkhälsan och djuren. Regeringen
            bör verka för att kommuner ska uppmuntra till vegetarisk kost,
            exempelvis genom att införa konceptet vegonorm och/eller vegetariska
            dagar. Detta bör riksdagen ställa sig bakom och ge regeringen
            till känna.
          </p>
          <head xml:id="i-7jj7XYA3tGpxFefXHoPodh" type="h3">
            6.4.4 Förbud mot nybilsförsäljning av fossildrivna bilar efter
            2025
          </head>
          <p xml:id="i-USpqwXkh86p4nYCvqgwruq">
            Sveriges riksdag har nyligen antagit ett klimatpolitiskt ramverk
            för att vårt samhälle ska kunna genomföra den omställning som
            krävs för att lösa klimatutmaningen. Ett antal klimatmål antogs
            samtidigt med den viktiga klimatreformen. Senast år 2045 ska Sverige
            inte ha några nettoutsläpp av växthusgaser till atmosfären. Utsläppen
            från inrikes transporter, utom inrikes flyg, ska minska med minst
            70 procent senast år 2030 jämfört med 2010. För att möjliggöra
            denna måluppfyllelse behöver Sverige vidta ytterligare åtgärder
            för att vår vägtrafik ska bli fossilfri. I en rad europeiska länder
            diskuteras och förbereds förbud mot nyförsäljning av bilar som
            är drivna med bensin eller diesel. Det är hög tid även för Sverige
            att ansluta sig till en sådan målsättning. Det skulle även ge
            goda förutsättningar att utveckla en modern fordonsindustri i
            vårt land med en sådan tydlig målsättning. Sverige ska införa
            ett förbud mot försäljning av nya bilar som drivs med fossila
            bränslen efter 2025. Detta bör riksdagen ställa sig bakom och
            ge regeringen till känna.
          </p>
          <p xml:id="i-XFETRywRz1kkcoppjCahPY">
            Sverige ska inom EU verka för ett förbud mot försäljning av nya
            bilar som drivs med fossila bränslen efter 2025. Detta bör riksdagen
            ställa sig bakom och ge regeringen till känna.
          </p>
          <head xml:id="i-CUFqzZ71J1EvT6fsWoS5AS" type="h3">
            6.4.5 Miljöanpassa vägtrafiken och effektivisera samhällsplaneringen
          </head>
          <p xml:id="i-L3vEcHYwFwtnycQ1Nkkoh8">
            Sverige har en av Europas mest energislukande fordonsparker för
            persontransporter med höga koldioxidutsläpp som följd. Vänsterpartiet
            föreslår en rad åtgärder för att vända trenden med höga utsläpp
            från vägtrafiken, både för att minska transporter på väg och flytta
            över kommunikationer till mer hållbara transportslag som kollektivtrafik,
            cykel och gång, men även åtgärder som är kopplade till att miljöanpassa
            själva vägtrafiken. Våra förslag presenteras i riksdagsmotionerna
            Transportsnål samhällsplanering (2016/17:1986) och Miljöanpassad
            vägtrafik (2017/18:2335).
          </p>
          <head xml:id="i-JcAtdyxT9f3AX5pZUvPpin" type="h3">
            6.4.6 Samhällsnytta framför avreglering av järnväg och kollektivtrafik
          </head>
          <p xml:id="i-7E6vDAkS5sNjwmLbmMeHye">
            För att uppnå ett ekologiskt hållbart transportsystem och minskade
            utsläpp av växthus­gaser måste andelen resor med kollektivtrafik
            öka. Dessutom krävs en utveckling mot ett mer transporteffektivt
            samhälle. Enligt Trafikverkets bedömning innebär detta minskad
            biltrafik samtidigt som kollektivtrafiken och resandet med cykel
            fördubblas till 2030. Utsläppen av växthusgaser från inrikes transporter
            fortsätter att minska något men i alltför låg takt för att vi
            ska uppnå Sveriges etappmål om att senast till år 2030 minska
            utsläppen från inrikes trafik exklusive luftfart med minst 70
            procent jämfört med år 2010 (Trafikanalys, Uppföljning av de transportpolitiska
            målen, Rapport 2017:7). Ett ökat resande med kollektiva färdmedel
            kräver en utbyggd, tillgänglig, prisvärd och väl fungerande kollektivtrafik
            i ett sammanhållet system.
          </p>
          <p xml:id="i-Dj6b16ooLK2VX1CUasecHX">
            Inom både järnväg och regional kollektivtrafik har tidigare sammanhållna
            system styckats upp. På järnvägssidan har SJ:s ensamrätt att trafikera
            stambanorna tagits bort och de senaste decennierna har präglats
            av stegrande marknadsanpassning, bolagisering och privatisering
            inom järnvägssystemet. Inom den lokala och regionala lokaltrafiken
            har privata operatörer obegränsad tillgång till trafikering av
            vilka rutter som helst. Fokus har legat på företags rätt att etablera
            sig på marknaden, inte på att skapa en prisvärd och välfungerande
            infrastruktur för järnvägen. Vänsterpartiet utgår i stället från
            individens frihet att få tillgång till ett sammanhållet tillgängligt
            system med god överblickbarhet och där det är lätt och smidigt
            att byta mellan linjer och få information från en och samma källa.
            Järnväg och regional kollektivtrafik är klimatsmarta gemen­samma
            nyttigheter som kräver stabilitet och pålitlighet för att vara
            effektiva och resenärstillvända. I riksdagsmotionen En fungerande
            och tillgänglig järnväg (2018/19:1762) föreslår Vänsterpartiet
            en rad åtgärder för en sådan inriktning.
          </p>
          <head xml:id="i-LZEgM16LdELwSQRFfG94Qf" type="h3">
            6.4.7 Inför möjlighet för kommuner och regioner att införa trängselavgifter
          </head>
          <p xml:id="i-3fqEFBkzRMr99AjcyaVSMV">
            Den intensiva privatbilismen i våra större städer är ett betydligt
            större hot mot miljön än biltrafik på landsbygden. Större städers
            miljö- och klimatpåverkan från transporter kan t.ex. åtgärdas
            med hjälp av trängselavgifter och stora satsningar på en förbättrad
            kollektivtrafik.
          </p>
          <p xml:id="i-JNttgnAGazxxq12HbC6gBS">
            Vänsterpartiet välkomnade införandet av trängselskatt i Göteborg
            2013 och ser behov av ytterligare åtgärder för att stärka trängselavgifter
            som styrmedel. En kommun kan i dag inte själv bestämma att införa
            trängselavgift. Vi anser att kommuner, landsting och regioner
            själva bör få avgöra om de vill införa trängselavgift samt hur
            intäkterna ska användas. De av riksdagen och staten redan ingångna
            besluten och avtalen gällande redan införda trängselskatter i
            Stockholm och Göteborg ska ej beröras av ny lagstift­ning. Regeringen
            bör ges i uppdrag att återkomma med förslag på ny lagstiftning
            som ger kommuner, landsting och regioner möjlighet att själva
            besluta om införande av trängselavgifter och deras utformning.
            Detta bör riksdagen ställa sig bakom och ge regeringen till känna.
          </p>
          <head xml:id="i-X7AWMyxhJdpAaNa7r6czzU" type="h3">
            6.4.8 Stimulera cirkulär ekonomi
          </head>
          <p xml:id="i-WcyZiKAL7qcGQFnibM84sQ">
            Det i dag existerande ekonomiska systemet har varit effektivt
            i så måtto att en allt större del av jordens råvaror används till
            mänsklig verksamhet. Förpackningar i plast har exempelvis ökat
            exponentiellt de senaste decennierna. Sedan 1960 har världens
            produk­tion av plast ökat tjugofalt och beräknas fördubblas igen
            de närmsta 20 åren, om inget görs. Endast en mindre del av den
            plast som produceras återvinns eller återanvänds. Det är helt
            enkelt billigare att endast producera nytt i stället för att hushålla
            med det vi har. Detta har lett till en enorm påfrestning på våra
            naturresurser, kraftigt ökade utsläpp av växthusgaser och ständigt
            växande mängder plastavfall. En liknande problematik finns på
            så gott som alla andra materialområden – cement, stål, järn, textil,
            papper, kartong m.m. Allt mer av våra naturresurser förädlas till
            dessa material, men ytterst litet återanvänds. Produktion och
            konsumtion är linjär och inte optimerad utifrån ett hållbart nyttjande
            av naturresurserna. Detta sker trots att världssamfundet enats
            om att ”hållbara konsumtions- och produktionsmönster” är ett av
            FN:s globala hållbarhetsmål. Men det går att vända denna utveckling.
            Vänsterpartiet vill ha en ekonomi som är cirkulär, där vi inte
            tar ut mer från naturen än vad som är hållbart och där det som
            används kan användas igen genom återanvändning och materialåtervinning.
            Detta innebär att de råvaror som används inom samhället ska kunna
            cirkulera, dvs. återvinnas eller återanvändas. Detta är ett synsätt
            som vi behöver bygga in i all industriell verksamhet. Det kan
            vi göra genom att tydligare standardisera det material som släpps
            ut på marknaden. En del av denna standardisering skulle kunna
            vara att allt material som används också ska kunna återanvändas.
          </p>
          <p xml:id="i-KhfJsrU4qpdZ7heo8QYig5">
            Vi behöver också tydligare krav på produktdesign. Alla varor
            som sätts ut på marknaden ska kunna repareras och/eller rekonditioneras.
            Varor som inte uppfyller dessa krav ska inte få finnas på marknaden.
            Om en komponent i en produkt går sönder ska den kunna lagas genom
            utbytbara delar. Programmering för förkortad livslängd ska förbjudas.
            Ny teknologi kan ge oss möjligheter att uppfylla FN:s mål om mer
            hållbara konsumtionsmönster. Med appar och webbplattformar underlättas
            för människor att samarbeta mer för hållbara lösningar. Det kan
            handla om samåkning med fordon, delade verktyg eller maskiner,
            bostadsbyten etc. Det är viktigt att samhället understöder denna
            delandets ekonomi.
          </p>
          <p xml:id="i-9c6xUEu3PebBSER2xDr9un">
            Vi välkomnar att EU presenterat en handlingsplan för cirkulär
            ekonomi och senare också en s.k. plaststrategi, men dessvärre
            innehåller planen och strategin alldeles för få konkreta förslag
            på hur ekonomin ska kunna bli mer kretsloppsorienterad samt hur
            plastanvändningen ska minska. Regeringens strategi för hållbar
            konsumtion lider dessvärre av samma problem. Strategin innehåller
            lovvärda initiativ, som att se över hur delningsekonomi kan främjas
            och uppkomst av avfall kan förebyggas i syfte att stimulera cirkulär
            ekonomi, men konkreta åtgärder saknas i stor utsträckning.
          </p>
          <p xml:id="i-UjvjQb8BESAAd8pWj1z3Fx">
            Regeringens nyligen tillsatta delegation för cirkulär ekonomi
            är välkommen, men fortfarande lyser de skarpa åtgärderna med sin
            frånvaro. Ett hållbart nyttjade av våra naturresurser i en cirkulär
            ekonomi är helt avgörande för att åtgärda de största planetära
            utmaningarna, förlusten av biologisk mångfald och klimatförändringarna.
            Vänsterpartiet föreslår åtgärder för en socialt och ekologiskt
            hållbar cirkulär ekonomi i bl.a. motio­nerna 2016/17:169 Hållbar
            konsumtion och avfall och 2018/19:281 Digitalisering i näringslivet.
            Vi ser EU-parlamentets nyliga beslut om att förbjuda ett antal
            plastengångsartiklar som ett välkommet steg framåt. Miljö- och
            klimatarbetet behöver mer av tydlig reglering av vad som får och
            inte får sättas ut på marknaden.
          </p>
          <head xml:id="i-BbRHvHGfGCaTxqf8MFhVin" type="h3">
            6.4.9 Inför statlig investeringsbudget
          </head>
          <p xml:id="i-YGzXXQ37jHsW5skFg4enUZ">
            De låga investeringarna är ett stort samhällsproblem. Tunga internationella
            aktörer som OECD och IMF uppmanar Sverige att öka sina offentliga
            investeringar. Brister i t.ex. infrastrukturen försvårar ett hållbart
            resande till och från arbetet och försämrar även arbetsmarknadens
            funktionssätt. Förseningarna i godstrafiken drabbar också företagen
            och hämmar ekonomisk utveckling. Detta ökar risken för att många
            företag väljer bort järnvägen till förmån för vägtransporter,
            vilket ökar klimatbelastningen från gods­trafiken. På samma sätt
            ökar klimatbelastningen när resenärer väljer flyg eller bil framför
            järnväg eller kollektivtrafik för att alternativen saknas eller
            för att de brister i funktion eller biljettpris.
          </p>
          <p xml:id="i-7crXxZ5ivMevdDEK1ycLrC">
            I tankesmedjan Arena Idés rapport ”En dyrbar väg” (2017) framgår
            att infrastruk­turinvesteringarna i dag är hälften så stora som
            för ett halvt sekel sedan. Vid mitten av 1960-talet låg investeringarna
            i infrastruktur på ungefär 2 procent av BNP, i dag ligger dessa
            på en nivå av 1 procent av BNP. Dessutom har merparten av investeringarna
            gått till vägar, och en mindre del till järnväg. Detta är ytterst
            bekymmersamt när nästan en tredjedel av Sveriges utsläpp kommer
            från inrikestransporter, och investeringsbehoven i hållbar infrastruktur
            som järnväg, kollektivtrafik och cykel är mycket stora för att
            möta klimatutmaningen. Därutöver skulle kraftigt ökade investeringar
            i dessa trafikslag generera en ökad sysselsättning.
          </p>
          <p xml:id="i-UtpDHCwWKSPkU8gGQQbUPx">
            Vänsterpartiet menar att staten, i likhet med vad som är fallet
            i kommuner och företag, bör införa en investeringsbudget. Förslaget
            skulle möjliggöra att staten i högre utsträckning skulle kunna
            fördela investeringskostnaderna över hela investeringens livslängd.
            Detta skulle förbättra regeringens och riksdagens beslutsunderlag
            beträffande avvägningar mellan långsiktiga strategiska klimatinvesteringar
            och mer kortsiktiga reformförslag. Vi menar att budgetlagen bör
            ändras så att lånefinansiering kan utgöra huvudprincip.
          </p>
          <head xml:id="i-Fsi1gryzWawDXioaAHrab8" type="h3">
            6.4.10 Öka de hållbara investeringarna med en statlig grön investeringsbank
          </head>
          <p xml:id="i-2J4X29n5eeiGZvNsMcToqg">
            Sverige har ett stort behov av ökade investeringar för en grön
            omställning. Det statliga ägandet behöver samtidigt utökas och
            utvecklas för att vi demokratiskt ska kunna styra samhällsutvecklingen
            i en hållbar riktning. Det behövs en statligt grön investeringsbank
            för att öka investeringar i hållbara lösningar där marknadens
            kortsiktiga vinstinriktning inte förmår täcka de långsiktiga behoven.
            Vi menar att det är fullt möjligt att kombinera dessa investeringar
            med god avkastning. Storbritannien har infört en grön investerings­bank.
            Den har på kort tid mobiliserat stora investeringsbelopp främst
            i de tre huvud­områdena havsbaserad vindkraft, energieffektivisering
            och avfallshantering.
          </p>
          <p xml:id="i-LVQNVfuFfKFDiCXVH6KNKj">
            En statlig investeringsbank i Sverige skulle med egna medel och
            genom att mobilisera offentligt och privat kapital kunna leda
            utvecklingen mot fler investeringar i t.ex. klimatsmart infrastruktur,
            förnybar energi, klimatanpassning och annat som bidrar till omställningen.
            En statlig grön investeringsbank kan också fylla det tomrum på
            tillväxtkapital som många små och medelstora svenska miljöteknikföretag
            i dag upp­lever när de vill växa. Investeringsbanken bör bl.a.
            ha till uppgift att på affärs­mässiga grunder utveckla dessa svenska
            miljöteknikföretag genom lånefinansiering till låg ränta. Regeringen
            aviserade i budgetpropositionen för 2016 att man skulle se över
            möjlighe­terna att inrätta ett sådant lånegarantiinstrument i
            syfte att förbättra förutsättningarna för gröna investeringar
            med den brittiska gröna investeringsbanken Green Investment Bank
            (GIB) som förebild. Det är mycket angeläget att detta arbete kommer
            framåt. För att underlätta omställningen anser Vänsterpartiet
            att Sverige före 2022 ska ha inrättat en grön statlig investeringsbank
            med minst 100 miljarder i kapital.
          </p>
          <head xml:id="i-9kFPxGAFvUWqj3MowHY9YM" type="h3">
            6.4.11 Fasa ut miljö- och klimatskadliga subventioner
          </head>
          <p xml:id="i-NTbkrcv2XMyZ7uVFwWuBhT">
            De potentiellt miljöskadliga subventionerna i Sverige uppskattas
            till ett belopp av ungefär 60 miljarder i Naturvårdsverkets uppdaterade
            kartläggning 2017. I Naturskydds­föreningens rapport Avskaffa
            klimatskadliga subventioner (2018) uppskattas dessa till cirka
            30 miljarder. Utfasning av miljöskadliga subventioner har diskuterats
            i flera internationella processer, bl.a. inom EU, OECD och G20.
            Enligt den europeiska kommissionens ”Färdplan för ett resurseffektivt
            Europa” ska miljöfarliga subventioner fasas ut till 2020.
          </p>
          <p xml:id="i-3HkgpFXs4y94PfiPq2iti3">
            Enligt OECD kan en subvention definieras som miljöskadlig om
            den uppmuntrar till att mer miljömässig skada sker än vad som
            varit fallet utan subventionen. Att subven­tionera miljöskadliga
            aktiviteter samtidigt som arbete görs för att lindra skada och
            undvika miljöskadliga aktiviteter är inte ett lämpligt sätt att
            använda samhällets resurser. Naturvårdsverket konstaterar att
            subventioner förutom sin avsedda effekt även kan leda till oönskade
            effekter. De kan t.ex. bidra till negativa miljöeffekter genom
            att påverka beteenden som leder till mer avfall, större utsläpp,
            ökad resursutvinning eller negativ påverkan på biologisk mångfald.
            I Sverige är det framför allt tre sektorer som har potentiellt
            miljöfarliga subventioner: transport-, energi- och jordbrukssektorn.
            Flera av subventionerna har införts för att uppfylla andra politiska
            syften som t.ex. regional eller arbetsmarknadspolitisk hänsyn.
          </p>
          <p xml:id="i-4rDx4E8zjyvJqE7CR5rAbv">
            Naturskyddsföreningen konstaterar i sin rapport att nedsatta
            skatter för fossila bränslen är den enskilt största typen av subvention.
            Man anser att energiskatten för diesel till fordon ska höjas till
            samma nivå som energiskatten för bensin, samt att samtliga nedsättningar
            av energi- och koldioxidskatter för användning av fossilt bränsle
            inom industri, kraftvärmeverk, gruvindustri, sjöfart samt jord-,
            skogs- och vattenbruk ska tas bort. Naturskyddsföreningens bedömning
            är att merparten av alla klimatskadliga subventioner bör kunna
            avvecklas senast till slutet av mandatperioden år 2022. I budgetpropositionen
            för 2018 som regeringen lade fram i samarbete med Vänsterpartiet
            framgår att miljöskadliga subventioner behöver fasas ut såväl
            i Sverige som globalt.
          </p>
          <p xml:id="i-K1fVZXo8ZUk6mq2qkt6RGU">
            Regeringen bör återkomma till riksdagen med förslag på utfasning
            av miljöskadliga subventioner där borttagande av subventioner
            är granskade med avseende på miljö­effekter, påverkan på offentliga
            finanser och generella ekonomiska och sociala kostnader och fördelar.
            Detta bör riksdagen ställa sig bakom och ge regeringen till känna.
          </p>
          <head xml:id="i-Gw3JbveMUAyj9qZwTPxg2Q" type="h3">
            6.4.12 Utred koldioxidransonering
          </head>
          <p xml:id="i-VWL86xteidtLknhBw9bHzh">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-8jTdZeqK6wa8zZyF56jQjm">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag bl.a. för hur det påverkar andra styrmedel och
            de offentliga investeringarna för att minska utsläppen av koldioxid.
            En utredning bör tillsättas för att belysa effekterna av att införa
            koldioxidransonering i Sverige. Detta bör riksdagen ställa sig
            bakom och ge regeringen till känna.
          </p>
          <head xml:id="i-EfQcaKYAiAQVrwxHNMaRnA" type="h2">
            6.5 Fördelarna med att ställa om
          </head>
          <p xml:id="i-9NTHZNfyMuXanthXz3Fw2u">
            Att ställa om så att vi lever inom de ramar som naturen sätter
            upp, och dessutom på blott ett par decennier, kommer att bli en
            stor utmaning. Den här omställningen beskrivs ofta som en stor
            uppoffring, och det går inte att ducka för att omställningen fordrar
            agerande på alla nivåer i en omfattning som saknar motstycke,
            vilket den senaste IPCC-rapporten konstaterar. Men fördelarna
            med att ställa om är också många. Om vi reglerar bort fossila
            drivmedel kommer inte bara utsläppen från transportsektorn kraftigt
            att minska, även de lokala luftföroreningarna reduceras och vi
            får en bättre luft att andas. I Europa dör 400 000 personer i
            förtid p.g.a. undermålig luftkvalitet. I Sverige orsakar luftföroreningar
            omkring 7 600 förtida dödsfall varje år. Samhällskostnaden för
            sjukfrånvaro, läkemedel, sjukhusbesök m.m. räknas i Sverige i
            tiotals miljarder. Att minska våra utsläpp av växthusgaser kommer
            därför också att bli en vinst för samhället och alla människor
            som får renare luft att andas. Även minskad köttkonsumtion och
            mer växtbaserad kost skulle, förutom minskade utsläpp, kunna ge
            folkhälsovinster då detta kan motverka åkommor som hjärt- och
            kärlsjukdomar, vissa former av cancer och diabetes typ 2. Investeringar
            i kollektivtrafik och utbyggd cykelinfrastruktur är viktiga åtgärder
            för att minska massbilismen och dess utsläpp, men det underlättar
            också människors mobilitet och gynnar i synnerhet låginkomsttagare
            som reser mindre med bil och mer kollektivt. Att bygga hållbara
            städer, investera i kollektivtrafik, energi­effektivisera etc.
            kommer att skapa tusentals nya gröna jobb. Att dämpa de rikas
            konsumtion genom omfördelning till offentlig sektor skapar inte
            bara ett rättvisare samhälle, utan också ett hållbarare sådant
            när Thailandsresor, suv-inköp och annan lyxkonsumtion minskar.
            Detta är bara några exempel på de positiva synergieffekter omställningen
            medför.
          </p>
          <p xml:id="i-MpYTxf5JqCuTd6io1DgW7d">
            I den här motionen redogör vi för några av de viktigaste politiska
            besluten för att bygga det hållbara fossilfria samhället. Även
            om tiden är knapp är det fullt möjligt att bygga ett rättvist
            och hållbart samhälle. Vi tror dessutom att Sverige är synnerligen
            lämpat att gå före på området. Vårt land har tidigare klarat samhällsutmaningar
            av liknande magnitud. I slutet av 1800-talet var Sverige ett av
            Europas fattigaste länder. En fjärdedel av vår befolkning lämnade
            Sverige och emigrerade till Nordamerika. Om någon hade sagt till
            de människorna att det land de stod i begrepp att utvandra från
            inom ett par generationer skulle bli ett av världens bästa länder
            att leva i, med skola och sjukvård för alla, hade någon då trott
            på det? Nej, knappast, men så blev det.
          </p>
          <p xml:id="i-Rda2u9vYRLtp65MtzVPbZc">
            Nu är det dags igen. På samma sätt behöver vi nu politiska beslut
            mer än någonsin för att rädda planeten från en eskalerande och
            helt igenom farlig klimatförändring. Ju tidigare och kraftfullare
            vi agerar desto bättre kommer det att gå. Och framför allt behöver
            vi – precis som nämnda IPCC-rapport konstaterar – agera tillsammans
            och i samarbete med andra länder. På köpet kommer vi att få bättre
            luft att andas i våra städer, bättre folkhälsa, utbyggd välfärd,
            kollektivtrafik i världsklass – kort och gott ett bättre samhälle
            för alla. Här tror vi att vänstern har ett särskilt ansvar att
            se till att detta sker. Med de förslag vi lagt fram i denna motion
            hoppas vi ta viktiga steg framåt i den processen.
          </p>
        </div>
        <div xml:id="i-D9St4JeU5SMbQRVTUpWMbZ" type="motSignatures">
          <list xml:id="i-GyZdPvV9PeTq9HzmdqzLCe">
            <item xml:id="i-WCeWDuUPBXLheFx12AeSd8" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-MBVUHVEsVMjzSiuFkiPF8E" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-6vWfjwSZ3vW6EN3tSgdSvr" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-4wraevKtNT79e6oP17fRev" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-vgzhxj5jf3YbCc2XggbZC" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-CtJFZe4XWHFqFJ9LGxLHQ6" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-KoUWHcupbfY7LQnE6aKc2W" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-CxVnEkm64A4XU5YYv58Moa" who="i-KNRqa17M8avm4WSafSQiUy">
              Elin Segerlind (V)
            </item>
          </list>
        </div>
      </div>
    </body>
  </text>
</TEI>
