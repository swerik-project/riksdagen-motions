<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-04686">
  <teiHeader>
    <fileDesc>
      <titleStmt>
        <title>med anledning av skr. 2021/22:114 Strategisk exportkontroll 2021 – krigsmateriel och produkter med dubbla användningsområden</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4686 av Håkan Svenneling m.fl. (V)</title>
          <idno type="rdwebb">H9024686</idno>
          <rs type="number">4686</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H9024686/text</ref>
          <ref type="dokument_url_html">http://data.riksdagen.se/dokument/H9024686</ref>
          <ref type="dokumentstatus_url_xml">http://data.riksdagen.se/dokumentstatus/H9024686</ref>
          <ref type="docx">http://data.riksdagen.se/fil/7A4C6A31-5925-4FA8-BB92-BCC5A771FDCF</ref>
          <ref type="pdf">http://data.riksdagen.se/fil/857C7860-A6A4-4985-BD09-0D06311DDF3B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-9BV1S92v6f1AEJjGprArWg" type="basedOn"/>
        <correspContext corresp="i-9BV1S92v6f1AEJjGprArWg">
          <ref>Skrivelse 2021/22:114</ref>
        </correspContext>
        <correspAction xml:id="i-UVabRFW1NkyhaYcmUUAPEx" type="signed"/>
        <correspContext corresp="i-UVabRFW1NkyhaYcmUUAPEx">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-LVCNg6dpYSBZSByz8hxW7f" type="submitted">
          <date when="2022-04-26"/>
          <time when="11:38:36"/>
        </correspAction>
        <correspAction xml:id="i-NvSpVCEK9gv1671Rtp3tMk" type="reviewed">
          <date when="2022-05-03"/>
          <time when="19:03:47"/>
        </correspAction>
        <correspAction xml:id="i-PMzfuJY3MFgKVf3To4tT9m" type="dismissed">
          <date when="2022-05-04"/>
        </correspAction>
        <correspAction xml:id="i-K8Fdq7ypJnLZJC484gzjg3" type="referred">
          <date when="2022-05-05"/>
        </correspAction>
        <correspAction xml:id="i-3cS7qTta1HwJJ2xhPxYyAf" type="assigned">
          <date when="2022-10-12"/>
          <time when="11:38:09"/>
        </correspAction>
        <correspContext corresp="i-3cS7qTta1HwJJ2xhPxYyAf">
          <ref type="assignedTo">Utrikesutskottet</ref>
        </correspContext>
        <correspAction xml:id="i-TaoUHN7hRtddj2j8jyq7G7" type="behandlas_i"/>
        <correspContext corresp="i-TaoUHN7hRtddj2j8jyq7G7">
          <ref type="uppgift">2021/22:UU9</ref>
          <ref type="ref_dok_id">H901UU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2021 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4686 av Håkan Svenneling m.fl.
          (V) med anledning av skr. 2021/22:114 Strategisk exportkontroll
          2021 – krigsmateriel och produkter med dubbla användningsområden
        </div>
      </div>
      <div type="motBody">
        <div xml:id="i-8ovgqe4DbDXkjPjAmnMf53" type="TOC">
          <head xml:id="i-B84fwrfT7FgMbVdVuGLwJ6">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Det skärpta och förnyade svenska regelverket för export av
              krigsmateriel
            </item>
            <item style="indent-level: 1">
              5 Svensk krigsmaterielexport
            </item>
            <item style="indent-level: 2">
              5.1 Krigförande länder i Jemen
            </item>
            <item style="indent-level: 2">
              5.2 Brasilien
            </item>
            <item style="indent-level: 2">
              5.3 Colombia
            </item>
            <item style="indent-level: 2">
              5.4 Indien och Pakistan
            </item>
            <item style="indent-level: 2">
              5.5 Filippinerna
            </item>
            <item style="indent-level: 2">
              5.6 Israel
            </item>
            <item style="indent-level: 1">
              6 Produkter med dubbla användningsområden
            </item>
            <item style="indent-level: 2">
              6.1 Myanmar
            </item>
            <item style="indent-level: 1">
              7 Den svenska regeringens förhållningssätt
            </item>
            <item style="indent-level: 2">
              7.1 Den feministiska utrikespolitiken
            </item>
            <item style="indent-level: 2">
              7.2 Turkiet
            </item>
            <item style="indent-level: 2">
              7.3 Vapenimport
            </item>
          </list>
        </div>
        <div type="motProposal" subtype="förslag">
          <head xml:id="i-5w3EAAiqm1bVeEfMC3Wqeh">
            2 Förslag till riksdagsbeslut
          </head>
          <list style="ol">
            <item xml:id="i-TvdJjCpAZvXaZ1VdVUga7E">
              Riksdagen ställer sig bakom det som anförs i motionen om att
              regeringen bör få i uppdrag att snarast genomföra en grundlig
              utvärdering av det förändrade regelverket och tillkännager detta
              för regeringen.
            </item>
            <item xml:id="i-Ez6FuzFysBX5spX9jF86XB">
              Riksdagen ställer sig bakom det som anförs i motionen om att
              Inspektionen för strategiska produkter (ISP) bör hänskjuta prövningen
              till regeringen av alla utförseltillstånd till icke-demokratiska
              och krigförande länder, inklusive följdleveranser, för bedömning
              enligt det förändrade regelverket, och detta tillkännager riksdagen
              för regeringen.
            </item>
            <item xml:id="i-RXaG9UBMbP7f53xgsvuKKV">
              Riksdagen ställer sig bakom det som anförs i motionen om att
              regeringen i kommande skrivelser om strategisk exportkontroll
              bör redovisa enligt vilken version av lagen exporttillståndet
              har beviljats och tillkännager detta för regeringen.
            </item>
            <item xml:id="i-GsLAn4TY7Utb6WF8RezKN1">
              Riksdagen ställer sig bakom det som anförs i motionen om att
              all vapenexport till de länder som deltar militärt i kriget i
              Jemen, följdleveranser inkluderat, bör upphöra omgående och tillkännager
              detta för regeringen.
            </item>
            <item xml:id="i-DcpBKyc2Y81zr4atgsiedH">
              Riksdagen ställer sig bakom det som anförs i motionen om att
              Sverige skyndsamt bör ta initiativ i EU och FN för ett internationellt
              vapenembargo mot samtliga krigförande länder i Jemen och tillkännager
              detta för regeringen.
            </item>
            <item xml:id="i-UUciN4uUe9Z22MeT4YiZF6">
              Riksdagen ställer sig bakom det som anförs i motionen om att
              regeringen bör utvärdera utvecklingen i Brasilien och agera för
              att svenska vapen inte bidrar till kränkningar av mänskliga rättigheter
              eller skapar instabilitet i regionen och tillkännager detta för
              regeringen.
            </item>
            <item xml:id="i-7MVMfqpn4mTyPPcgthRrFt">
              Riksdagen ställer sig bakom det som anförs i motionen om att
              regeringen inte bör ge stöd till Saabs eventuella försäljning
              till Colombia utan i stället verka för fredliga lösningar i landet
              och tillkännager detta för regeringen.
            </item>
            <item xml:id="i-DPohWqeM19VNpCRGgjDtNp">
              Riksdagen ställer sig bakom det som anförs i motionen om att
              regeringen bör ta initiativ till ett EU-gemensamt vapenembargo
              mot Israel och tillkännager detta för regeringen.
            </item>
            <item xml:id="i-Gtg6mRjcYCPBb28fsEZAac">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
            <item xml:id="i-2hYEWgnJsctAfA56FVgVTR">
              Riksdagen ställer sig bakom det som anförs i motionen om att
              regeringen bör tillsätta en utredning för att se över hur import
              av krigsmateriel ska genomföras och integreras inom det förändrade
              regelverket och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-NHKbjE2czbsiLkJkjaWQ3h" type="h1">
            3 Inledning
          </head>
          <p xml:id="i-Qb7Ft53MWfa2yhQptFPA8R">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt arbetar
            för fred och nedrustning och ett land som för­dömer varje brott
            mot de mänskliga rättigheterna, oavsett var, av vem eller med
            vilka motiv de begås. Sverige har alla möjligheter att vara en
            sådan röst, men då krävs det att vi slutar beväpna auktoritära
            regimer och stater som begår grova och omfattande brott mot de
            mänskliga rättigheterna. Om vi inte gör det är vi inte trovärdiga
            i vårt arbete för mänskliga rättigheter, nedrustning, fred och
            jämställdhet.
          </p>
          <p xml:id="i-BcHmBoUyYJU1y8FzWpMRVw">
            Även 2021 präglades i hög grad av coronapandemin. Trots att effekterna
            allvarligt skadar i stort sett alla världens länders ekonomiska
            tillväxt fortsätter trenden av kraftig upprustning. Ökar gör fattigdom,
            inskränkningar av mänskliga rättigheter och i synner­het kvinnors
            rättigheter, svält och ekonomisk ojämlikhet – men ökar gör även
            världens totala militära utgifter. Sverige är i ett internationellt
            perspektiv en viktig aktör med ett avsevärt ansvar i och med en
            stor vapenexport både i absoluta siffror och per capita.
          </p>
          <p xml:id="i-CYFmbNN75UZGCzfmZ5T3KQ">
            Regeringens skrivelse 2021/22:114 Strategisk exportkontroll 2021
            – krigsmateriel och produkter med dubbla användningsområden visar
            att den svenska vapenexporten fortsatt befinner sig på en historiskt
            hög nivå. År 2021 exporterade svenska företag krigsmateriel till
            ett värde av drygt 20 miljarder kronor. Sett ur ett längre perspektiv
            visar en samman­ställning av Svenska freds- och skiljedomsföreningen
            att den svenska vapenexporten redan 2020 var mer än fem gånger
            så stor jämfört med i början av 2000-talet. Sedan dess har exporten
            ökat ytterligare.
          </p>
          <p xml:id="i-U3kaA2gvTSoVNQfLwim21o">
            Bland köparna av svenska vapen under 2021 återfinns en rad diktaturer,
            krigförande stater och länder som begår grova och omfattande brott
            mot de mänskliga rättigheterna. Vi återfinner även länder som
            tar stora steg tillbaka i sin demokratiutveckling och där vi ser
            att våld och förföljelse av minoriteter och politisk opposition
            ökar. Dubbelmoralen i svensk vapenexport blir tydligast i vapenexporten
            till de stater som krigar i Jemen. Sam­tidigt som regeringen talar
            om vikten av demokrati, fred och kvinnors rättigheter beväp­nar
            Sverige krigförande diktaturer som systematiskt kränker kvinnors
            rättigheter och bombar det jemenitiska folket. Sverige kommer
            inte med trovärdighet att vara en röst för mänskliga rättigheter
            någonstans på jorden så länge denna vapenexport fortsätter. Vänsterpartiets
            mål är tydligt. Vi vill se en värld i fred, utan vapen. Därför
            menar vi att Sveriges vapenexport på sikt helt ska avvecklas.
          </p>
          <head xml:id="i-TcWcsaZ4sjp1pNWabXVUL1" type="h1">
            4 Det skärpta och förnyade svenska regelverket för export av
            krigsmateriel
          </head>
          <p xml:id="i-HPkQJA1f4tV16ErNCk4mEJ">
            Regeringen fick 2011 i uppdrag att ta fram ett förslag till en
            ny krigsmateriellagstiftning i syfte att skärpa exportkontrollen
            av krigsmateriel gentemot icke-demokratiska stater. Först sju
            år senare, den 15 april 2018, trädde ett nytt regelverk i kraft
            som avsevärt påverkar lagen (1993:1300) om krigsmateriel. Under
            de år det tog för regeringen att arbeta fram det nya regelverket
            exporterade Sverige krigsmateriel till icke-demokratier för omkring
            20 miljarder kronor. När riksdagen behandlade proposition 2017/18:23
            var Vänsterpartiet det enda parti som ville ha ett absolut förbud
            av export av krigsmateriel till diktaturer, stater som kränker
            mänskliga rättigheter och krigförande stater.
          </p>
          <p xml:id="i-34hTPacCecVRmDwm62bT5F">
            Skrivelse 2021/22:114 Strategisk exportkontroll 2021 – krigsmateriel
            och produkter med dubbla användningsområden är den tredje statistiska
            sammanställning som redogör för ett helt år med det nya regelverket
            från 2018 som innehåller de förändrade riktlinjer­na. Det inkluderar
            den demokratiska statusen, mänskliga rättigheter, exportens påverkan
            på en rättvis och hållbar utveckling i den mottagande staten,
            följdleveranser och interna­tionell samverkan. Den mottagande
            statens demokratiska status uttrycks vara den viktigaste ändringen.
            Skrivelsen ger oss en möjlighet att återigen se vilken effekt
            det nya regelverket har haft. Vänsterpartiet ser fortsatt positivt
            på att underlaget innehåller mer information än tidigare år eftersom
            det ökar transparensen och öppenheten kring vapenexporten. Att
            den svenska exporten ökar till icke-demokratiska stater visar
            dock på att regelverket har varit helt tandlöst när det gäller
            att sätta stopp för export till dikta­turer och andra länder med
            omfattande demokratiska brister.
          </p>
          <p xml:id="i-JJnpyo2eNaVkx6Rh5KVDBL">
            Det nya regelverket har framför allt två stora luckor. Den första
            handlar om att regel­verket bara gäller tillstånd för nya affärer
            som ingåtts efter den 15 april 2018. Alla affärer som anses ha
            en koppling till affärer som beviljades innan villkoret på demokrati
            trädde i kraft kan klassas som s.k. följdleveranser och därmed
            undkomma den nya till­ståndsprövningen. Följdleveranser kan handla
            om reservdelar, ammunition eller helt nya system av samma typ
            som tidigare levererats. Följdleveranser har ingen tidsgräns utan
            kan fortsätta hur länge som helst. Det pågår exempelvis följdleveranser
            till system som ursprungligen levererades från Sverige för 30–40
            år sedan enligt Inspektionen för strate­giska produkter (ISP).
            Följdleveranser har länge varit ett av de största kryphålen i
            den svenska vapenexportregleringen och innebär att exporten kan
            fortsätta trots att inga nya affärer tillåts. En lagstiftning
            som inte inkluderar följdleveranser blir verkningslös om syftet
            är att sluta exportera vapen till krigförande och icke-demokratiska
            stater.
          </p>
          <p xml:id="i-FKDyeXQnvVuJ2hijCnk32e">
            Den andra luckan i det nya regelverket är att det inte innebär
            ett stopp av export till icke-demokratiska stater, utan brister
            i den demokratiska statusen ska enbart påverka be­dömningen och
            utgöra ”hinder” för export. Om det sedan anses finnas ”avsevärda
            natio­nella försvars- eller säkerhetspolitiska intressen” kan
            export ändå beviljas. Ställnings­tagandet att inte stödja och
            legitimera odemokratiska och förtryckande regimer kan därmed åsidosättas
            om andra intressen anses väga tyngre i bedömningen.
          </p>
          <p xml:id="i-VoCBvN2gQGsdKAfqsZg9iU">
            Statistiken för 2021 visar att nästan hälften, drygt 45 procent,
            av den svenska vapen­exporten gick till länder som klassas som
            ofria eller delvis ofria, enligt det politiskt obundna forskningsinstitutet
            Freedom Houses rankning av politiska och medborgerliga rättigheter
            runt om i världen. Så mycket som 40 procent av den svenska vapenexporten
            gick till diktaturer. Det är en markant ökning från tidigare år.
          </p>
          <p xml:id="i-3NmWcXfezVXi24DNPaRXAh">
            Vänsterpartiet anser att det är under all kritik att det regelverk
            som tog sju år att arbeta fram och som regeringen uttryckte skulle
            göra ett av världens striktaste regelverk ännu striktare inte
            verkar ha bidragit till en minskning av svensk vapenexport till
            krig­förande och icke-demokratiska länder som syftet var utan
            snarare tvärtom. Regeringen bör få i uppdrag att snarast genomföra
            en grundlig utvärdering av det förändrade regel­verket. Detta
            bör riksdagen ställa sig bakom och ge regeringen till känna.
          </p>
          <p xml:id="i-9h12JC7WVkuqLaABb9wuay">
            Vänsterpartiet anser att problemen med det nya regelverket inte
            ligger i dess utform­ning utan snarare i hur det tolkas. I bilaga
            3 på s. 90 i skrivelsen menar ISP att det är ”klart uttalat från
            regeringen att följdleveranser till sådana affärer som har godkänts
            före den 15 april 2018 bör bedömas enligt äldre riktlinjer för
            följdleveranser”. Uttalas det i stället att samtliga följdleveranser
            ska bedömas enligt det förändrade regelverket skulle Sverige inte
            exportera krigsmateriel till icke-demokratiska och krigförande
            stater i den utsträckning som görs i dag. Regeringen ska ta ansvar
            för att det förändrade regelverket också får effekt i bedömningar
            av krigsmaterielexporten. ISP bör hänskjuta prövningen till regeringen
            av alla utförseltillstånd till icke-demokratiska och krigförande
            länder, inklusive följdleveranser, för bedömning enligt det förändrade
            regelverket. Detta bör riksdagen ställa sig bakom och ge regeringen
            till känna.
          </p>
          <p xml:id="i-7Dh5pg1zXWitwLKJNywjF1">
            Vänsterpartiet anser också att transparensen kring vilken version
            av lagstiftningen, främst före eller efter den 15 april 2018,
            besluten om export lutar sig mot måste säker­ställas. I kommande
            skrivelser om strategisk exportkontroll bör regeringen redovisa
            enligt vilken version av lagen exporttillståndet har beviljats.
            Detta bör riksdagen ställa sig bakom och ge regeringen till känna.
          </p>
          <head xml:id="i-QymrDBeEUx1wDA5zb7PcRQ" type="h1">
            5 Svensk krigsmaterielexport
          </head>
          <p xml:id="i-VEUtpruoTEqFv9sM9Wi3Yr">
            Under 2021 tog 59 länder emot leveranser av krigsmateriel från
            Sverige. Värdet på krigsmaterielexporten uppgick 2021 till 20,1
            miljarder kronor. Jämfört med föregående år ökade exportvärdet
            med ca 23 procent.
          </p>
          <p xml:id="i-DqaRPEAdfQptgkeTX5fJoG">
            331 företag, myndigheter och privatpersoner innehade tillstånd
            att tillverka eller till­handahålla krigsmateriel under 2021.
            Sedan den nya lagstiftningen trädde i kraft 2018 har antalet tillståndsinnehavare
            ökat med omkring 80 procent. Skrivelsen anger att en anledning
            till det är att ändringar i lagen om krigsmateriel innebär att
            ytterligare verk­samhet kräver tillstånd. Det kan ses som positivt,
            men det bör inte förringas att den största anledningen till denna
            ökning är att själva vapenexporten ökat under de tre senaste åren.
          </p>
          <p xml:id="i-SbqqBCq4hw87WtHfWeGGAx">
            Det i särklass största mottagarlandet för svensk krigsmateriel
            2021 var Förenade Arabemiraten. Därefter följer USA, Brasilien,
            Tyskland och Ungern. Närmare hälften av den svenska vapenexporten
            gick till länder som vanligtvis kallas för icke-demokra­tier,
            såsom Thailand, Förenade Arabemiraten, Ungern, Qatar, Saudiarabien,
            Pakistan, Filippinerna och Oman.
          </p>
          <p xml:id="i-HFMivn8wkUvNeiB3UVZs8n">
            Det är viktigt att erinra om att redan före det förnyade regelverket
            för krigsmateriel­export rådde ett principförbud för vapenexport
            i Sverige. Enligt lagen (1992:1300) om krigsmateriel får sådant
            endast exporteras om det finns säkerhets- eller försvarspolitiska
            skäl för det och det inte strider mot Sveriges internationella
            förpliktelser eller Sveriges utrikespolitik. Därefter bygger tillståndsprövningen
            på en helhetsbedömning. Vänster­partiet anser att säkerhets- och
            försvarspolitiska intressen i alltför stor utsträckning prioriteras
            högre än om ett land är involverat i, eller riskerar att dras
            in i, en väpnad konflikt eller om det förekommer allvarliga kränkningar
            av mänskliga rättigheter i landet.
          </p>
          <head xml:id="i-15MxyQKYA8CwBoVJdxxNTJ" type="h2">
            5.1 Krigförande länder i Jemen
          </head>
          <p xml:id="i-LABPUG3XX3QB36wS7SWHkN">
            I mars 2015 inledde en militärallians, under ledning av Saudiarabien,
            flyganfall mot huthirebellerna i Jemen, vilka i sin tur får stöd
            från Saudiarabiens ärkefiende Iran. Kriget i Jemen pågår fortfarande
            och beskrivs som världens värsta humanitära kris av FN. Över 24
            miljoner människor, 80 procent av befolkningen, behöver humanitärt
            stöd. Av dem är över 12 miljoner barn.
          </p>
          <p xml:id="i-SLNdUVUcRGULPDP6vbiuyD">
            Den koalition som strider mot huthirebellerna i Jemen består,
            utöver Saudiarabien, av Bahrain, Kuwait, Qatar, Förenade Arabemiraten,
            Egypten, Jordanien, Marocko och Sudan. På Afrikas horn har luftrum,
            territorialvatten och militärbaser även gjorts till­gängliga av
            Eritrea, Somalia och Djibouti. Sverige har under bombningarna
            av Jemen exporterat vapen till sex av staterna som deltar i koalitionen.
            Bland mottagarna av export­en 2021 finns flera av de stridande
            parterna med, nämligen Förenade Arabemiraten, Saudiarabien, Qatar
            och Kuwait. Enbart under 2021 gäller det export av krigsmateriel
            till ett värde av 7,5 miljarder kronor.
          </p>
          <p xml:id="i-XkwhxbgUZaJaWuzSMeMjHK">
            Samtliga av de länder som deltar i kriget i Jemen och som mottar
            svenska vapen är att betrakta som auktoritära stater som bryter
            mot de mänskliga rättigheterna. Länderna deltar uppenbarligen
            även i en väpnad konflikt. De uppfyller därmed samtliga kriterier
            för att inte beviljas export av svensk krigsmateriel.
          </p>
          <p xml:id="i-LFoxn8uxu1hPjpmuGWNJEh">
            Trots alla additionella regelverk och skrivningar, utöver lagen
            (1992:1300) om krigs­materiel, fortsätter vapenexporten till dessa
            länder. Främst gäller det följdleveranser, men det finns även
            exempel på nya tillstånd som har beviljats. Tabell 9 i skrivelsens
            första bilaga visar att nya utförseltillstånd har beviljats till
            både Kuwait och Qatar. Dessa nya utförseltillstånd kategoriseras
            som internationella samarbeten utan vidare redogörelse.
          </p>
          <p xml:id="i-6M72STFXg3QFi3gVn4ifWa">
            Att Sverige fortsätter att förse icke-demokratiska och krigförande
            stater med krigs­materiel är allvarligt, vanhedrande och högst
            oansvarigt. FN:s expertgrupp i Jemen rapporterade i september
            2020 att länder som exporterar krigsmateriel till de krigförande
            staterna inte kan säkerställa att materielen inte kommer att användas
            för att begå krigs­brott. Det finns möjligheter inom det svenska
            regelverket att ge avslag till följdleveran­ser och dra tillbaka
            redan godkända vapenaffärer om det finns särskilda skäl för det.
            Det brutala krig som pågår i Jemen anser Vänsterpartiet är ett
            tillräckligt starkt skäl. All vapenexport till de länder som deltar
            militärt i kriget i Jemen, följdleveranser inkluderat, bör upphöra
            omgående. Detta bör riksdagen ställa sig bakom och ge regeringen
            till känna.
          </p>
          <p xml:id="i-63AwY5sU6Y2ukcAtu3WX9x">
            Europaparlamentet har antagit flera resolutioner med krav på
            vapenembargon mot de stater som ingår i den saudiskledda koalitionen
            och enligt Europaparlamentet strider exporten av vapen till exempelvis
            Saudiarabien mot EU:s egna regler. EU:s höga repre­sentant för
            utrikes frågor och säkerhetspolitik har fått i uppdrag att ta
            fram ett förslag på vapenembargo. Beslutet är en tydlig signal
            till medlemsstaterna att sluta exportera vapen till Saudiarabien.
            Vänsterpartiet delar kravet i resolutionen och menar att reger­ingen
            bör stötta den höga representanten och agera i enlighet med Europaparlamentets
            rekommendation.
          </p>
          <p xml:id="i-Ma7NgmouKNcmfjcaQTWkyb">
            Flera internationella organisationer, däribland svenska Rädda
            Barnen, arbetar för ett totalstopp av export av vapen till alla
            parter som krigar i Jemen. Arbetet har haft vissa framgångar i
            Tyskland, Norge och Danmark samt nyligen i USA och Italien. Tyvärr
            har inte den svenska regeringen ställt sig bakom kravet. Rädda
            Barnen menar att det just nu är extra viktigt att Sverige ställer
            sig bakom kravet eftersom det skulle ge stöd till FN:s generalsekreterares
            upprop för vapenvila och fred i en tid då alla resurser måste
            mobili­seras för att hindra effekterna av pandemin som förvärrar
            den humanitära krisen. Sverige bör skyndsamt ta initiativ i EU
            och FN för ett internationellt vapenembargo mot samtliga krigförande
            länder i Jemen. Detta bör riksdagen ställa sig bakom och ge reger­ingen
            till känna.
          </p>
          <head xml:id="i-8vjSNn1gNXDuezgYqgqK4e" type="h2">
            5.2 Brasilien
          </head>
          <p xml:id="i-XkU7Nf9PwvG88o8eEKZaPf">
            Den 1 januari 2019 tillträdde högerpopulisten Jair Bolsonaro
            presidentposten i Brasilien. Bolsonaros regering har fler militärer
            som ministrar än den regering som landet hade under militärstyret
            efter kuppen 1964. Sedan han tillträdde har Bolsonaro hunnit legali­sera
            vapeninnehav, öppna upp för exploatering av skyddade områden i
            regnskogarna i Amazonas och flytta Brasiliens ambassad i Israel
            till Jerusalem. Han har avsagt sig Brasiliens värdskap för FN:s
            klimattoppmöte och tydligt profilerat sig som klimatskep­tiker.
            Bolsonaro har även undvikit att införa åtgärder för att motverka
            smittspridningen av covid-19. Sedan han tillträdde som president
            har vi sett ökade kränkningar av mänsk­liga rättigheter, inskränkta
            friheter och krympande demokrati. Människorättsaktivister, hbtq-personer
            och oppositionella politiker har tvingats lämna landet på grund
            av döds­hot som riskerar att verkställas.
          </p>
          <p xml:id="i-7TanBmFAfuCRBjBbDj2zKr">
            Under tidigare år har Brasilien varit det land som Sverige exporterat
            mest vapen till. År 2021 var Brasilien det tredje största exportlandet,
            och det andra största om man ser till export av krigsmateriel
            mellan 1993 och 2021. Det svensk-brasilianska kontraktet om stridsflygplanet
            Jas knyter Sveriges och Brasiliens regeringar till varandra under
            lång tid även framöver för ett ömsesidigt beroende. Aktivt arbete
            har genomförts för att få igenom denna affär inklusive att assistera
            Saab med det. Den svenska regeringen har gått i god för hela 40
            miljarder kronor som Brasilien har fått i lån för att kunna ha
            råd att köpa Jas-planen och även vapen från Sydafrika och Israel.
            Vänsterpartiet är mycket kritiskt till regeringens stöd till affären,
            och i ljuset av utvecklingen i Brasilien menar vi att regeringen
            nu måste bevaka den fortsatta affären noga. Det finns stora risker
            att svenska vapen kommer att användas för att kränka mänskliga
            rättigheter och skapa instabilitet i Latinamerika. Regeringen
            bör utvärdera utvecklingen i Brasilien och agera för att svenska
            vapen inte bidrar till kränkningar av mänskliga rättigheter eller
            skapar instabilitet i regionen. Detta bör riksdagen ställa sig
            bakom och ge regeringen till känna.
          </p>
          <head xml:id="i-Lvj43o1KK5Jv8wapi49naz" type="h2">
            5.3 Colombia
          </head>
          <p xml:id="i-5RmYiKfEkMB7QsyzkfNYcg">
            I en utveckling som påminner skrämmande mycket om den i Brasilien
            överväger nu Colombia att köpa Jas-plan från Saab i vad som kan
            bli en miljardaffär. Det är viktigt att Sverige som en aktör för
            diplomati och förespråkare av de mänskliga rättigheterna främjar
            en demokratisk och fredlig utveckling i Colombia i stället för
            att upprustning och spänningar mellan grupper inom landet ökar.
          </p>
          <p xml:id="i-SFHxzXcyjybmQufYSznrrK">
            Hösten 2016 slöt den colombianska regeringen ett fredsavtal med
            den största gerillan FARC (Colombias revolutionära väpnade styrkor
            – folkets armé). Fredsavtalet var ett positivt besked för ett
            land som sedan 1960-talet har sett över 260 000 människor dödas
            i våld mellan gerillor, militär och miliser. Utvecklingen i Colombia
            just nu är dock negativ när regeringen i landet minskar på resurserna
            till institutioner för genomförandet av fredsavtalet samtidigt
            som de militära utgifterna ökar. Det är uppenbart att staten,
            trots att den redan har Latinamerikas största militär, går mot
            upprustning. FN har dess­utom under 2020 dokumenterat att 375
            människor har dödats, varav 120 människorätts­försvarare, i vad
            som är en fortsättning av de historiska konflikterna. Det sista
            folket i Colombia behöver är en regering som rustar upp och agerar
            alltmer aggressivt mot dess egen befolkning. I och med pandemin
            växer de ekonomiska, etniska och sociala klyf­torna där de mest
            utsatta också drabbas hårdast. De politiska spänningarna mellan
            Colombia och grannlandet Venezuela har dessutom ökat de senaste
            åren.
          </p>
          <p xml:id="i-VNfKGntpRKEJjRFrPcQ8c1">
            Vänsterpartiet anser att Sverige bör främja det humanitära och
            konfliktförebyggande arbetet i Colombia. Det är dessutom inte
            vårt försvars- eller säkerhetspolitiska intresse att öka tillgången
            till vapen i detta konfliktområde. Regeringen bör inte ge stöd
            till Saabs eventuella försäljning till Colombia utan i stället
            verka för fredliga lösningar i landet. Detta bör riksdagen ställa
            sig bakom och ge regeringen till känna.
          </p>
          <head xml:id="i-QpGUe2DYEud5PGrDSWWuKn" type="h2">
            5.4 Indien och Pakistan
          </head>
          <p xml:id="i-HkVbui4eF7B281sY4p4pEH">
            Indien är ett av världens största och folkrikaste länder. Trots
            en växande medelklass domineras landet av stora klassklyftor och
            det hinduiska kastsystemet präglar fortfarande delar av samhället
            även om det officiellt är avskaffat. Hundratals miljoner människor
            lever i fattigdom i Indien. Varje dag dör minst 382 barn under
            fem år på grund av smutsigt vatten och dålig sanitet. Enligt Plan
            International är 70 procent av Indiens ytvatten förorenat. Det
            beror främst på okontrollerade utsläpp av giftigt avfall från
            industriområdena. Även diskrimineringen mot kvinnor och flickor
            är djupt förankrad på alla nivåer i det indiska samhället. Våldet
            mot kvinnor och unga flickor är utbrett och trots att det är olagligt
            med barnäktenskap är det fortfarande vanligt förekommande. Indien
            räknas som världens farligaste land att vara kvinna i, räknat
            efter bl.a. sexuella övergrepp, trafficking och sexuellt slaveri.
            Användandet av hemgift ökar också, vilket gör att flickor och
            unga kvinnor är kopplade till en ekonomisk skuld. Varje år drivs
            tusentals unga kvinnor till självmord efter att ha utsatts för
            tortyr och trakasserier kopplat till en obetald hemgift. Den demokratiska
            utvecklingen i Indien går påtagligt åt fel håll under premiärminister
            Narendra Modi. I takt med att hindu-nationalismen vunnit mark
            har intoleransen mot landets minoritetsgrupper och oliktänkande
            ökat.
          </p>
          <p xml:id="i-6UL43MJZJpfMeffqLDrG3K">
            Pakistan är ett av de minst utvecklade länderna i Asien och präglas
            av stora inre oroligheter. Många islamistiska grupper har vuxit
            sig starka; bl.a. kontrolleras gräns­området mot Afghanistan av
            talibaner och följare av al-Qaida. USA deltar i konflikten med
            drönare som också dödat många civila. Krigen mot terror har gjort
            rättssäkerheten i landet dålig.
          </p>
          <p xml:id="i-3DbEgfTixBbE1RLi2ZkKAc">
            Indien och Pakistan ligger sedan länge i väpnad konflikt med
            varandra, och Sverige exporterar vapen till båda sidor. Med få
            undantag har Sverige exporterat vapen till både Indien och Pakistan
            varje år sedan 1950 och har på så sätt bidragit till att göda
            konflik­ten i stället för att bidra till avspänning. Konflikten
            mellan Pakistan och Indien är en av de farligaste i världen eftersom
            båda parter har kärnvapen.
          </p>
          <p xml:id="i-ULs87fTxB7nuVqjBgeYCbG">
            Ett område som länderna strider om är Kashmir. Kashmir anses
            vara ett viktigt stra­tegiskt område på grund av sina naturresurser.
            Flera av de stora floderna i både Pakistan och Indien har sin
            källa i Kashmir och kontrollen över vattenresurserna är viktig.
            Både Indien och Pakistan menar att de har rätt till hela Kashmir
            och betraktar varandra som ockupationsmakter. De avvisar även
            möjligheten att regionen ska få status som en själv­ständig stat.
            Indien har enligt olika källor uppemot en halv miljon soldater
            i Kashmir. Den indiska armén i Kashmir opererar efter andra regler
            än i resten av landet och har anklagats för att ha begått brott
            mot de mänskliga rättigheterna i området.
          </p>
          <head xml:id="i-SS9uQYPHWF3nYMVjMa8KkF" type="h2">
            5.5 Filippinerna
          </head>
          <p xml:id="i-4P6xYbSvQqq7AVcj3Bd5Xw">
            Filippinernas president Rodrigo Duterte har, under sin tid som
            borgmästare i Davao City, gjort sig känd som förespråkare av dödspatruller
            som ett viktigt vapen för att snabbt skipa rättvisa och bekämpa
            kriminalitet. I valrörelsen lovade han att döda 100 000 kriminella
            och dumpa kropparna i Manilabukten. Polisen och medborgargarden
            uppges ha skjutit tiotusentals misstänkta brottslingar sedan Duterte
            kom till makten. Samtidigt hotas den politiska oppositionen. Bland
            annat har oppositionspolitikern Leila de Lima, som kritiserat
            Duterte och hans metoder, hotats till livet och tvingats avgå
            som ordförande i kommissionen för mänskliga rättigheter. Amnesty
            International har rappor­terat om att Duterte har gett order om
            att personer som bryter mot utegångsförbud på grund av coronaviruset
            omedelbart ska skjutas. Han har även gjort inskränkningar i pressfriheten
            för de medier som kritiserar honom.
          </p>
          <p xml:id="i-9xBE2TvYtjTwj1F2e9JEdF">
            Filippinerna är tillsammans med bl.a. Saudiarabien, Förenade
            Arabemiraten, Kina och Turkiet ett av de 26 länder som prioriteras
            i regeringens exportstrategi. Dåvarande näringsminister Mikael
            Damberg (S) har, liksom andra företrädare för den svenska re­geringen,
            vid flera tillfällen hävdat att handel med och investeringar i
            dessa repressiva och odemokratiska stater är nödvändigt för att
            främja utvecklingen i länderna. Detta verkar enligt regeringens
            synsätt även gälla när handeln består av vapenexport. När Mikael
            Damberg besökte Filippinerna 2016 var Saab ett av de företag som
            ingick i delegationen. Fram till 2028 vill Filippinerna köpa tolv
            nya stridsflygplan. Det handlar om en mångmiljardaffär som många
            vapentillverkare tävlar om, varav Saab är en.
          </p>
          <head xml:id="i-5wBMW8nTgNSkLm6jEFf32H" type="h2">
            5.6 Israel
          </head>
          <p xml:id="i-LKa6Yik2oJ6849YMvBznFT">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider och så även byggandet
            av den mur som sedan länge har fördömts av FN. Antalet illegala
            bosättningar på ockuperad mark växer obehindrat och fördrivningen
            av palestinier från östra Jerusalem ökar. Israel fortsätter att
            arrestera, fängsla, tortera och i vissa fall döda dem som står
            upp mot ockupationen. Ingen fred tycks vara i sikte, och så länge
            Israel vägrar att respektera palestiniernas mest grundläggande
            mänskliga rättigheter kommer det inte att vara möjligt att uppnå
            fred. Genom sina konsekventa brott mot folkrätten framstår Israel
            som genuint ointresserat av att upphäva den ockupation av palestinsk
            mark som pågått i årtionden och som är nyckeln till en varaktig
            fred i Mellanöstern.
          </p>
          <p xml:id="i-BTPjbB48UMBw55yZNFopn7">
            Sverige och det internationella samfundet har stora möjligheter
            att agera mot Israels ockupation av Palestina. Att strypa vapentillförseln
            är ett effektivt verktyg för att sätta press på alla parter. I
            dag förekommer ingen vapenexport från EU till de palestinska parterna,
            men flera EU-medlemmar exporterar vapen till Israel. All vapenexport
            från EU-länderna till Israel måste upphöra.
          </p>
          <p xml:id="i-XjTteY6596HRrsBaiTDRKs">
            Sverige bör ta initiativ till ett EU-gemensamt vapenembargo mot
            Israel. Detta bör riksdagen ställa sig bakom och ge regeringen
            till känna.
          </p>
          <head xml:id="i-JUpEHkbgczd7SapNJbzx47" type="h1">
            6 Produkter med dubbla användningsområden
          </head>
          <p xml:id="i-2RdF3SkRgaQ5xcZLfUiCGz">
            Begreppet produkter med dubbla användningsområden (PDA) avser
            främst föremål tillverkade för civilt bruk som kan användas för
            tillverkning av massförstörelsevapen eller krigsmateriel. Det
            kan även innefatta produkter med särskild strategisk betydelse
            såsom kryptosystem eller andra digitala produkter av militär relevans.
            Regeringen har föreslagit lagändringar med anledning av EU:s nya
            förordning om kontroll av produkter med dubbla användningsområden.
            Vi menar att den nya lagstiftningen är alltför otydlig på flera
            punkter. Bland annat saknas kriterier för att avgöra vad som räknas
            som allvar­liga kränkningar av mänskliga rättigheter. Se vår motion
            med anledning av regeringens proposition 2021/22:209 Förstärkt
            kontroll av produkter med dubbla användnings­områden (mot. 2021/22:V071)
            för vidare läsning.
          </p>
          <head xml:id="i-JyVQbFBJDuzwrSexW3KNMQ" type="h2">
            6.1 Myanmar
          </head>
          <p xml:id="i-CmzU9bmKS6Jd4U4tznFce7">
            Det svenska företaget Micro Systemation AB (MSAB) har sålt forensisk
            teknik till Myanmars polis för att läsa av innehåll i beslagtagna
            mobiltelefoner. Den senaste be­kräftade försäljningen skedde under
            2019. I och med att försäljningen skett till polis och inte till
            militär har inget tillstånd krävts. Företaget har sålt tekniken
            till polismyndig­heter världen över i vad som hävdas är brottsbekämpande
            syfte.
          </p>
          <p xml:id="i-vQKipMJSTwwEfoY3679WK">
            Oroligheter och våldsamheter mot demonstranter i Myanmar fortsätter
            att eskalera. Sedan militären genom en statskupp grep makten den
            1 februari 2021 har många hundra personer dödats som protesterar
            för landets demokrati. Tusentals människor har arreste­rats, och
            hur många som skadats av juntan går bara att spekulera om. Även
            om MSAB sålt sin teknik till Myanmars polis senast 2019 hade polis
            sedan tidigare grovt förbrutit sig på den muslimska folkgruppen
            rohingyerna.
          </p>
          <p xml:id="i-3cYpXq1pm6p672iDYj3ZzL">
            I Myanmar har polis och militär suttit tätt ihop under en längre
            tid. Exempelvis refererar FN inte längre till att militären står
            för våldsamheter mot befolkningen utan uttrycker nu i stället
            att det är säkerhetsstyrkor som förgriper sig på människor, vilket
            innefattar både polis och militär. Det går därför inte att säkerställa
            att tekniken endast har gått till polis. Vid militärt förfogande
            hade tillstånd från ISP krävts under export­kontroll för produkter
            med dubbla användningsområden. Dessutom har EU haft export­restriktioner
            mot Myanmar sedan 1996 med hänvisning till internt förtryck. Risken
            finns att svensk export nu har använts av militärjuntan för inhemskt
            förtryck efter militär­kuppen i februari 2021.
          </p>
          <p xml:id="i-TGByTcvivJf2sHQVM4qWKY">
            Vänsterpartiet är kritiskt mot dessa brister inom svensk exportkontroll.
            I vår motion med anledning av regeringens proposition 2021/22:209
            Förstärkt kontroll av produkter med dubbla användningsområden
            (mot. 2021/22:V071) kräver vi bl.a. att regeringen ska initiera
            en utredning för att bedöma huruvida exportkontroll inom produkter
            med dubbla användningsområden bör skärpas ytterligare.
          </p>
          <head xml:id="i-VtwiVVWrfWVqQh6ZJXQA4F" type="h1">
            7 Den svenska regeringens förhållningssätt
          </head>
          <p xml:id="i-16bb9A5wxZPp7DDLgsm3KU">
            När regeringen besöker land efter land som begår kraftiga brott
            mot de mänskliga rättig­heterna och/eller är rena diktaturer i
            syfte att få dem att köpa svenska vapen agerar den rakt emot det
            regelverk som reglerar exporten av krigsmateriel och i strid med
            Sveriges politik för global utveckling och Agenda 2030. Vänsterpartiet
            är mycket kritiskt mot regeringens stöd till export av krigsmateriel.
            Vi menar att regeringens exportfrämjande inte bör inkludera export
            av krigsmateriel över huvud taget. I synnerhet bör främjandet
            inte riktas mot diktaturer och krigförande stater, i strid med
            regelverket för export av krigsmateriel, politiken för global
            utveckling och Agenda 2030.
          </p>
          <head xml:id="i-E5fEMgHECXZXCtAxsNyKXU" type="h2">
            7.1 Den feministiska utrikespolitiken
          </head>
          <p xml:id="i-PmuVARaYXbLEkc5tHbWF1g">
            Regeringens uttalade feministiska utrikespolitik krockar även
            den med den svenska vapenexporten. I krig och i katastrofer är
            det kvinnor och barn som är de mest utsatta och de som drabbas
            hårdast. Ojämlikhet mellan män och kvinnor förstärks när ett land
            drabbas av en konflikt, och kvinnor stängs oftast ute från beslutsfattande
            processer. I krig och konflikter ökar antalet barnäktenskap, det
            sexuella våldet och mödradödlig­heten. Kvinnor och barn på flykt
            är i stor risk för att bli utsatta för våldtäkter och sexuellt
            slaveri. Hushållen med en kvinna som ensam ansvarig för familjen
            blir många gånger fler under en kris, vilket gör att den ekonomiska
            sårbarheten ökar. Risken för att kvinnorna då blir tvingade att
            ta underbetalda arbeten eller att prostituera sig blir större.
            Efter konflikten lever våldet och utsattheten kvar för kvinnor
            och barn samtidigt som kvinnor har svårt att få sin röst hörd
            i freds- och återuppbyggnadsprocessen.
          </p>
          <p xml:id="i-BzYmNQZPx5gfBu8z8VN8BS">
            Många politiska ledare i hårt drabbade länder väljer att investera
            pengar i vapen och annan krigsmateriel i stället för att investera
            i sjukvård, utbildning och andra insatser som kan leda till minskad
            fattigdom och utsatthet. Vapenexporten bidrar därmed till att
            hämma samhällsutveckling, och det är i första hand kvinnor och
            barn som blir lidande när ett land väljer bort välfärdssatsningar
            till förmån för vapen.
          </p>
          <head xml:id="i-Sc6B1ieR2ytn9GwRp1f1jE" type="h2">
            7.2 Turkiet
          </head>
          <p xml:id="i-VKG5WAfMVha7QNVRr2EDGJ">
            Det går att helt stoppa vapenexporten till ett land om den politiska
            viljan finns; det är Turkiet ett exempel på. Ingen export till
            Turkiet genomfördes under 2020 eller 2021 efter ett beslut i oktober
            2019 att stoppa all vapenexport till landet på grund av en militär­offensiv
            mot Syrien. I debatten låter det ofta som om det inte finns någon
            möjlighet att påverka affärerna, men sanningen är att ISP har
            flera olika möjligheter att stoppa vapen­affärer eller hänskjuta
            prövningen till regeringen som i slutändan alltid har ansvaret
            för den svenska vapenexporten.
          </p>
          <p xml:id="i-FBGsZDP7wvJmmbaai6FBzY">
            När Turkiet angrep det kurdiskdominerade området Rojava i nordöstra
            Syrien 2019 fördömde EU Turkiets agerande på svenskt initiativ.
            Samtidigt var inte EU-länderna beredda att gå lika långt i åtgärderna
            mot Turkiet som den svenska riksdagen och reger­ingen förespråkade.
            I stället för ett vapenembargo mot Turkiet enades man i EU om
            att rekommendera sina medlemsländer att se över sin militära export.
            Några länder, inklu­sive Sverige, stoppade sin vapenexport till
            Turkiet samtidigt som andra länder fortsatte sin. Turkiets militära
            aktioner i Syrien pågår alltjämt och den humanitära katastrofen
            är total. Sverige bör därför verka för ett EU-gemensamt vapenembargo
            mot Turkiet. Detta bör riksdagen ställa sig bakom och ge regeringen
            till känna.
          </p>
          <head xml:id="i-p5LgAo9E8jZPGosbEHfCJ" type="h2">
            7.3 Vapenimport
          </head>
          <p xml:id="i-QexRi7VmLc8MTXca5ns6Mg">
            Även om Vänsterpartiet menar att det svenska regelverket för
            tillståndsgivning av export av krigsmateriel har många brister
            och är för tillåtande finns i detta i alla fall ett gediget och
            genomarbetat regelverk. När det gäller importen av krigsmateriel
            till Sverige finns det inte någon liknande reglering. Samtidigt
            innebär import både ett stöd till det exporterande landets krigsmaterielindustri
            och en legitimering av landets regim. I regeringens direktiv till
            utredningen som hade till uppgift att ta fram den nya vapen­exportlagstiftningen
            saknades uppdrag om att utreda hur import av krigsmateriel ska
            ske i överensstämmelse med de regler som gäller för exporten.
            Vänsterpartiet menar att detta är en brist och att ett utredningsuppdrag
            därmed kvarstår. Regeringen bör tillsätta en utredning för att
            se över hur import av krigsmateriel ska genomföras och integreras
            inom det förändrade regelverket. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Xgz8jgkXySP7sfXEkUie1Z">
              Håkan Svenneling (V)
            </item>
            <item xml:id="i-5bDyHCF51ohcUmwHS2Z7dy">
              Hanna Gunnarsson (V)
            </item>
            <item xml:id="i-Huon7nKp6jJvFbWMap4gD2">
              Jens Holm (V)
            </item>
            <item xml:id="i-6K16nDfiMdGa2KGB9DugwC">
              Lotta Johnsson Fornarve (V)
            </item>
            <item xml:id="i-8wiyG4KfxUMD7yg1zEJUyS">
              Yasmine Posio (V)
            </item>
            <item xml:id="i-TcNayQuYibYQLJREAYQVj1">
              Elin Segerlind (V)
            </item>
            <item xml:id="i-UW76f52gUEu8sEyu1LVW8n">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
