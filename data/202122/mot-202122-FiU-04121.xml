<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FiU-04121">
  <teiHeader>
    <fileDesc>
      <titleStmt>
        <title>Centerpartiets budgetmotion 2022</title>
        <author corresp="i-NirXfc8JiwP3Ssuz3NR6e2">av Annie Lööf m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4121 av Annie Lööf m.fl. (C)</title>
          <idno type="rdwebb">H9024121</idno>
          <rs type="number">4121</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H9024121/text</ref>
          <ref type="dokument_url_html">http://data.riksdagen.se/dokument/H9024121</ref>
          <ref type="dokumentstatus_url_xml">http://data.riksdagen.se/dokumentstatus/H9024121</ref>
          <ref type="docx">http://data.riksdagen.se/fil/DA06BCB2-6066-4450-A091-7AC6657AE5E8</ref>
          <ref type="pdf">http://data.riksdagen.se/fil/1D61DC53-C9A7-4813-852B-BD442F8C3C10</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-NirXfc8JiwP3Ssuz3NR6e2</idno>
            <name>Annie Lööf</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-XQAzCv28W16uuk7HhQLdZZ</idno>
            <name>Anders W Jonsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-2fr3vB32hz5Z6xAxeRqads</idno>
            <name>Martin Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-HMEQZGcMqKo8y9F6jxfnev</idno>
            <name>Alireza Akhondi</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-W1SpeP85RXQTDYN2miQfXU</idno>
            <name>Daniel Bäckström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DyMWrZMvLW1B7NfePkXTu4</idno>
            <name>Fredrik Christensson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QHgv5iNVwgGKJgHaJMZ8sM</idno>
            <name>Magnus Ek</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-5FLxNWhtPm9nrMhcBeFsUk</idno>
            <name>Johan Hedin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-CdKPr5PV7B8cJEHJFtQGGn</idno>
            <name>Peter Helander</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Wg4JiBuxTz9fesArDXiMko</idno>
            <name>Helena Lindahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-C3pbJfgMjJipDqWLJcuDvz</idno>
            <name>Aphram Melki</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-A1NGMRYUqzQ6yvBRZ8XqFg</idno>
            <name>Linda Modig</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AztMVLti5hapQ8yJnkFbgD</idno>
            <name>Sofia Nilsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NRb4HpaQ87qUwhLNcKt7Gz</idno>
            <name>Annika Qarlsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-SE8ApXFZ7ex7Favbm7aCMu</idno>
            <name>Per Schöldberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Uwm3eggnWKqmERZ766iV6a</idno>
            <name>Anne-Li Sjölund</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DWgcUDJTHbEcGKZqHxJj8C</idno>
            <name>Lars Thomsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NaB2cvgwB4zVi98HPFcvof</idno>
            <name>Kristina Yngwe</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-FucmvyHZ22CXcKRGnfjaC4</idno>
            <name>Anders Åkesson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Vo3YjbvPDcwbepLXUMMiDZ</idno>
            <name>Per Åsling</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-NUGjesRfQtmkbd5ieyFa1X" type="signed"/>
        <correspContext corresp="i-NUGjesRfQtmkbd5ieyFa1X">
          <note type="signatory" corresp="i-NirXfc8JiwP3Ssuz3NR6e2"/>
          <note type="signatory" corresp="i-XQAzCv28W16uuk7HhQLdZZ"/>
          <note type="signatory" corresp="i-2fr3vB32hz5Z6xAxeRqads"/>
          <note type="signatory" corresp="i-HMEQZGcMqKo8y9F6jxfnev"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-W1SpeP85RXQTDYN2miQfXU"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-DyMWrZMvLW1B7NfePkXTu4"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-QHgv5iNVwgGKJgHaJMZ8sM"/>
          <note type="signatory" corresp="i-5FLxNWhtPm9nrMhcBeFsUk"/>
          <note type="signatory" corresp="i-2SnUjYd3qzUQVBobN3u1Yc"/>
          <note type="signatory" corresp="i-CdKPr5PV7B8cJEHJFtQGGn"/>
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-RSqbTnBBX6dtdvF5RUM8Lr"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-Wg4JiBuxTz9fesArDXiMko"/>
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-C3pbJfgMjJipDqWLJcuDvz"/>
          <note type="signatory" corresp="i-A1NGMRYUqzQ6yvBRZ8XqFg"/>
          <note type="signatory" corresp="i-AztMVLti5hapQ8yJnkFbgD"/>
          <note type="signatory" corresp="i-Qqu9byP8zwudzHA8ErxkRe"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-NRb4HpaQ87qUwhLNcKt7Gz"/>
          <note type="signatory" corresp="i-SE8ApXFZ7ex7Favbm7aCMu"/>
          <note type="signatory" corresp="i-Uwm3eggnWKqmERZ766iV6a"/>
          <note type="signatory" corresp="i-DWgcUDJTHbEcGKZqHxJj8C"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-NaB2cvgwB4zVi98HPFcvof"/>
          <note type="signatory" corresp="i-FucmvyHZ22CXcKRGnfjaC4"/>
          <note type="signatory" corresp="i-Vo3YjbvPDcwbepLXUMMiDZ"/>
        </correspContext>
        <correspAction xml:id="i-Bbf11HsLRrJqoai1BnvRC" type="submitted">
          <date when="2021-10-05"/>
          <time when="14:49:03"/>
        </correspAction>
        <correspAction xml:id="i-SKXmroBBZoTaSgpg74XHx7" type="reviewed">
          <date when="2021-10-06"/>
          <time when="14:29:24"/>
        </correspAction>
        <correspAction xml:id="i-CCD3gusnmU9s7y6UP6nMDg" type="referred">
          <date when="2021-10-14"/>
        </correspAction>
        <correspAction xml:id="i-PgM6ne5FD7bMNHmaC318iL" type="assigned">
          <date when="2021-11-24"/>
          <time when="17:01:40"/>
        </correspAction>
        <correspContext corresp="i-PgM6ne5FD7bMNHmaC318iL">
          <ref type="assignedTo">Finansutskottet</ref>
        </correspContext>
        <correspAction xml:id="i-TceAo8Lpt26heR3vb4hdtg" type="behandlas_i"/>
        <correspContext corresp="i-TceAo8Lpt26heR3vb4hdtg">
          <ref type="uppgift">2021/22:FiU1</ref>
          <ref type="ref_dok_id">H901FiU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU1</ref>
          <ref type="ref_dok_titel">Statens budget 2022 - Rambeslutet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4121 av Annie Lööf m.fl. (C) Centerpartiets
          budgetmotion 2022
        </div>
      </div>
      <div type="motBody">
        <div xml:id="i-SLyGssfztZs47fYKqEeFM8" type="TOC">
          <head xml:id="i-MoqoMez98VvUDMMscjZsnq">
            Innehållsförteckning
          </head>
          <list>
            <item style="indent-level: 2">
              1.Sammanfattning
            </item>
            <item style="indent-level: 1">
              2. Förslag till riksdagsbeslut
            </item>
            <item style="indent-level: 1">
              Motivering
            </item>
            <item style="indent-level: 2">
              3. Centerpartiets inriktning för den ekonomiska politiken
            </item>
            <item style="indent-level: 3">
              Kraft åt hela Sverige
            </item>
            <item style="indent-level: 3">
              Jobb måste skapas i hela landet – arbetslösa måste matchas mot
              jobb
            </item>
            <item style="indent-level: 3">
              Få klimatomställningen gjord
            </item>
            <item style="indent-level: 3">
              Landsbygden får hela Sverige att växa
            </item>
            <item style="indent-level: 3">
              Nära och tillgänglig vård
            </item>
            <item style="indent-level: 3">
              Starkare skola och livslångt lärande
            </item>
            <item style="indent-level: 3">
              Generella istället för riktade resurser
            </item>
            <item style="indent-level: 3">
              Närvarande polis och rättssamhälle
            </item>
            <item style="indent-level: 3">
              Ett land av möjligheter
            </item>
            <item style="indent-level: 2">
              4. Inkomster och skatter
            </item>
            <item style="indent-level: 3">
              Skatt på förvärvsinkomster – socialavgifter m.m.
            </item>
            <item style="indent-level: 3">
              Skatt på kapitalägande – kapital- och egendomsskatter
            </item>
            <item style="indent-level: 3">
              Skatt på kapitalanvändning – företagsskatter
            </item>
            <item style="indent-level: 3">
              Skatt på konsumtion m.m.
            </item>
            <item style="indent-level: 3">
              Övriga skattefrågor
            </item>
            <item style="indent-level: 3">
              Avvisade förslag till skatteförändringar i budgetpropositionen
              för 2022
            </item>
            <item style="indent-level: 3">
              Övriga förslag som påverkar inkomstberäkningen
            </item>
            <item style="indent-level: 3">
              Offentligfinansiella effekter – en sammanställning
            </item>
            <item style="indent-level: 3">
              Inkomstberäkning
            </item>
            <item style="indent-level: 2">
              5. Utgifter
            </item>
            <item style="indent-level: 3">
              Utgiftsområde 1 Rikets styrelse
            </item>
            <item style="indent-level: 3">
              Utgiftsområde 2 Samhällsekonomi och finansförvaltning
            </item>
            <item style="indent-level: 3">
              Utgiftsområde 3 Skatt, tull och exekution
            </item>
            <item style="indent-level: 3">
              Utgiftsområde 4 Rättsväsendet
            </item>
            <item style="indent-level: 3">
              Utgiftsområde 5 Internationell samverkan
            </item>
            <item style="indent-level: 3">
              Utgiftsområde 6 Försvar och samhällets krisberedskap
            </item>
            <item style="indent-level: 3">
              Utgiftsområde 7 Internationellt bistånd
            </item>
            <item style="indent-level: 3">
              Utgiftsområde 8 Migration
            </item>
            <item style="indent-level: 3">
              Utgiftsområde 9 Hälsovård, sjukvård och social omsorg
            </item>
            <item style="indent-level: 3">
              Utgiftsområde 10 Ekonomisk trygghet vid sjukdom och funktionsnedsättning
            </item>
            <item style="indent-level: 3">
              Utgiftsområde 11 Ekonomisk trygghet vid ålderdom
            </item>
            <item style="indent-level: 3">
              Utgiftsområde 12 Ekonomisk trygghet för familjer och barn
            </item>
            <item style="indent-level: 3">
              Utgiftsområde 13 Jämställdhet och nyanlända invandrares etablering
            </item>
            <item style="indent-level: 3">
              Utgiftsområde 14 Arbetsmarknad och arbetsliv
            </item>
            <item style="indent-level: 3">
              Utgiftsområde 15 Studiestöd
            </item>
            <item style="indent-level: 3">
              Utgiftsområde 16 Utbildning och universitetsforskning
            </item>
            <item style="indent-level: 3">
              Utgiftsområde 17 Kultur, medier, trossamfund och fritid
            </item>
            <item style="indent-level: 3">
              Utgiftsområde 18 Samhällsplanering bostadsförsörjning och byggande
              samt konsumentpolitik
            </item>
            <item style="indent-level: 3">
              Utgiftsområde 19 Regional utveckling
            </item>
            <item style="indent-level: 3">
              Utgiftsområde 20 Allmän miljö- och naturvård
            </item>
            <item style="indent-level: 3">
              Utgiftsområde 21 Energi
            </item>
            <item style="indent-level: 3">
              Utgiftsområde 22 Kommunikationer
            </item>
            <item style="indent-level: 3">
              Utgiftsområde 23 Areella näringar, landsbygd och livsmedel
            </item>
            <item style="indent-level: 3">
              Utgiftsområde 24 Näringsliv
            </item>
            <item style="indent-level: 3">
              Utgiftsområde 25 Allmänna bidrag till kommuner
            </item>
            <item style="indent-level: 3">
              Utgiftsområde 26 Statsskuldsräntor m.m.
            </item>
            <item style="indent-level: 3">
              Utgiftsområde 27 Avgiften till Europeiska unionen
            </item>
            <item style="indent-level: 2">
              6. Offentliga finanser
            </item>
            <item style="indent-level: 3">
              Utgiftstak
            </item>
            <item style="indent-level: 3">
              Kommunsektorn
            </item>
            <item style="indent-level: 3">
              Staten
            </item>
            <item style="indent-level: 3">
              Den offentliga sektorns finanser
            </item>
          </list>
        </div>
        <div type="motProposal" subtype="förslag">
          <head xml:id="i-Nc7eHnyuy3XiWJAdyJ8fCd">
            2. Förslag till riksdagsbeslut
          </head>
          <list style="ol">
            <item xml:id="i-SWKAL3656jR6VQewJZHC1W">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
            <item xml:id="i-MhdvaN22rKE9Kc3k75DGsw">
              Riksdagen fastställer utgiftstaket för staten inklusive ålderspensionssystemet
              vid sidan av statens budget 2022–2024 enligt förslaget i tabell
              38 i motionen.
            </item>
            <item xml:id="i-AVhzsBzbHnDjeAV8H228z5">
              Riksdagen beslutar om fördelning av utgifter på utgiftsområden
              och övriga utgifter för 2022 enligt förslaget i tabell 5 i motionen.
            </item>
            <item xml:id="i-2oMvTNeowT8k7X9ggvoxx1">
              Riksdagen godkänner den preliminära fördelningen av utgifter
              på utgiftsområden för 2023 och 2024 enligt förslaget i tabell
              6 som riktlinje för regeringens budgetarbete.
            </item>
            <item xml:id="i-SbFPQa3gqvXkDP5GAhpZqb">
              Riksdagen godkänner beräkningen av inkomsterna i statens budget
              för 2022 enligt förslaget i tabell 3 i motionen och ställer sig
              bakom det som anförs i motionen om att regeringen ska återkomma
              med lagförslag i överensstämmelse med denna beräkning och tillkännager
              detta för regeringen.
            </item>
            <item xml:id="i-FYWaL8hQchCjHNBpF9zgAZ">
              Riksdagen godkänner den preliminära beräkningen av inkomster
              i statens budget för 2023 och 2024 enligt förslaget i tabell 4
              i motionen som riktlinje för regeringens budgetarbete.
            </item>
          </list>
        </div>
        <div type="motContent">
          <head xml:id="i-MwHyp1qxL4DhtQPgXHv1ax" type="h2">
            1. Sammanfattning
          </head>
          <p xml:id="i-Y6BLNmsZ1dHpMbQr8LAAfg">
            Sverige är ett av världens bästa länder. Men vårt land är i behov
            av viktiga liberala reformer. För att bekämpa arbetslöshet och
            utanförskap och få hela landet att växa med fler växande företag.
            För att få klimatomställningen gjord. För att bekämpa gängkriminalitet.
            Och för att förbättra jämställdheten.
          </p>
          <p xml:id="i-EYQzZN9ACPBxDPDQTceFCj">
            Förhoppningsvis kan vi nu se slutet på pandemin och ges möjlighet
            att fullt ut återstarta ekonomin. Många delar av vår ekonomi saknar
            de förutsättningar som krävs för att småföretagandet och jobbskapandet
            ska kunna blomma ut i hela landet. Värdefull tid har förlorats
            i vår strävan att integrera utsatta grupper i samhället, med långtidsarbetslöshet
            och utanförskap som följd. Klimatutsläppen fortsätter att vara
            för höga för att nå de mål vi enats om, såväl nationellt som internationellt.
            På alltför många platser runt om i landet är skatten hög och servicen
            låg. Samtidigt sprider en våg av våldsam gängkriminalitet berättigad
            oro genom stad och land. I hela samhället släpar jämställdheten
            och respekten för kvinnors lika möjligheter efter.
          </p>
          <head xml:id="i-8QCWk1u8mMBGh4yP5CrEYg" type="h1">
            I denna budgetmotion presenterar därför Centerpartiet ett antal
            fokuserade reformförslag:
          </head>
          <p xml:id="i-YL8nUM66mdN4TWKit89fw">
            ─ Ekonomin återstartas med fler jobb i fler växande företag,
            skattesänkningar på arbete och förbättrad integration. Kostnaderna
            för att anställa sänks för långtidsarbetslösa, unga och de minsta
            företagen. Regelbördan för företag lättas. Låg- och medelinkomsttagare
            ges mer pengar i plånboken. Matchningen stärks.
          </p>
          <p xml:id="i-33a4EUSw9647JAJ3zRpYzq">
            ─ Klimatomställningen accelereras med gröna incitament. Stora
            satsningar föreslås för att skynda på industrins gröna omställning
            och för att få transportsektorn att ställa om, bland med stärkta
            klimatbonusar för bilar och lastbilar. Investeringsstöd breddas
            och stärks, villkoren för gröna investeringar förbättras. Initiativ
            tas för snabbare utbyggnad av havbaserad vindkraft och annan förnybar
            energi.
          </p>
          <p xml:id="i-H6vDzzf36zoT1aqENRkBtW">
            ─ Landsbygdens villkor förbättras kraftfullt. Det ska gå att
            bo, leva och arbeta i hela Sverige. I denna motion föreslås därför
            ökade tillskott till de gröna näringarna, en historiskutbyggnad
            av bredband samt en bred satsning på mindre vägar och annan infrastruktur.
            En särskild satsning görs på trygg och nära vård, oavsett var
            man bor och vem man är.
          </p>
          <p xml:id="i-TdX7X9gozscbS6BLvFahWW">
            ─ Gängkriminaliteten bekämpas med närvarande polis, samtidigt
            som kvinnors och barns trygghet stärks. En fokuserad insats görs
            på att få fler poliser på fältet, som stärker närvaron i utsatta
            områden och kan bekämpa grogrunden gängen. Samtidigt stärks hela
            rättskedjan och åtgärder sätts in specifikt för att stoppa mäns
            våld mot kvinnor.
          </p>
          <p xml:id="i-LK4CNRr6yJ6apD3V56Wr9h">
            Trots de stora utmaningar vi står inför är Sverige ett land av
            väldiga möjligheter. För att släppa fram den kraft som finns hos
            enskilda och hos företag behövs inte mer populism, utan den typ
            av klok, liberal ekonomisk reformpolitik som har fört Sverige
            framåt genom vår historia. Detta är en budget som åter kan sätta
            vårt land på rätt kurs igen.
          </p>
          <head xml:id="i-UFc3YGxkviXYnNFd38nz2b" type="h1">
            Motivering
          </head>
          <head xml:id="i-9RroWNZ9pAfcn2Y9PyyGid" type="h2">
            3. Centerpartiets inriktning för den ekonomiska politiken
          </head>
          <head xml:id="i-VjTz2EKa7YHFtSBRAkTGH4" type="h3">
            Kraft åt hela Sverige
          </head>
          <p xml:id="i-NhKTaEMYi2ZAmL6Pz1p7x9">
            Sverige är ett av världens bästa länder. Vi som bor här och de
            som levde före oss har byggt ett samhälle som kännetecknas av
            välstånd, frihet och rättssäkerhet – ett samhälle där vi ser efter
            varandra och miljön. Vi rankas ofta i topp när det gäller levnadsstandard,
            innovationsklimat samt klimat- och miljöhänsyn. Genom reformer
            som steg för steg har förstärkt svensk ekonomi, företagandet och
            vår välfärdsstat har Sverige blivit en av världens mest framgångsrika
            ekonomier.
          </p>
          <p xml:id="i-7Y3UBsRcSYxcqxAtXpe7Rs">
            Men under pandemins härjningar har samtidigt Sverige, den svenska
            ekonomin och alla vi som bor i vårt land fått utstå en av de svåraste
            prövningarna i modern tid. Många av våra medmänniskor har drabbats
            av förtida död och sorg, livsverk har slagits i spillror och hundratusentals
            arbetstillfällen har gått förlorade. Vården och skolan har varit
            mycket hårt belastade. Medarbetare har fått slita, samtidigt som
            elever och patienter inte alltid har fått den utbildning eller
            den vård som de förtjänar.
          </p>
          <p xml:id="i-TNpyDSzNrdsQxBqD98WK3H">
            Sverige kan nu, genom en snabb och omfattande vaccination, förhoppningsvis
            se slutet på pandemin och ges möjlighet att fullt ut återstarta
            ekonomin. Men den globala återhämtningen är fortfarande vacklande
            och bitvis bräcklig. Många delar av vår ekonomi väntar fortfarande
            på att lyfta igen, och saknar de förutsättningar som krävs för
            att småföretagandet och jobbskapandet ska kunna blomma ut i hela
            landet. Månader och år har förlorats i vår strävan att integrera
            utsatta grupper i samhället, med långtidsarbetslöshet och utanförskap
            som följd. Samtidigt sprider en våg av våldsam gängkriminalitet
            oro genom samhället, inte minst genom de utsatta områden där många
            kämpar hårt för att varje morgon kunna gå till ett jobb, men där
            arbetslösheten och utsattheten förblir stor. I hela samhället
            släpar jämställdheten och respekten för kvinnors lika möjligheter
            efter, trots att kvinnor överlag har lika höga eller högre kvalifikationer
            som män. Alltför ofta brister även respekten för kvinnors grundläggande
            rättigheter och integritet.
          </p>
          <p xml:id="i-4d4FenXSc2bDw8DyaKko8C">
            Samtidigt som Sverige är ett av de länder som har det tekniska
            kunnandet, entreprenörerna och industrierna, och de naturliga
            förutsättningarna, för att bli ett av världens första helt fossilfria
            länder så är vi ännu inte det exempel och det föregångsland som
            världen behöver. Klimatomställningen är inte genomförd. Digitaliseringen
            inom det offentliga släpar också ofta långt efter privat sektor,
            och hämmar tillväxtmöjligheterna.
          </p>
          <p xml:id="i-6hYrxwh6xNRzqm2WdworBE">
            Slutligen har behovet av statsfinanser i långsiktig balans med
            nödvändighet fått stå tillbaka i pandemin. Om vi kan fokusera
            på att snabbt få Sverige att växa ikapp det som landet tappat
            under pandemin, blir det i nästa steg avgörande att få statsfinanserna
            i balans och att stärka ramverket kring finanspolitiken.
          </p>
          <p xml:id="i-TRUBHC5BHk4By4ebz8N4Yw">
            Det är därför viktigt att prioritera de reformer som stärker
            den gröna motorn i återhämtningen, som återtar jobb, företagande
            och framtidstro i hela landet och som får klimatomställningen
            gjord. Vi behöver den typ av klok liberal ekonomisk reformpolitik
            som har fört landet framåt genom vår historia. En politik som
            sätter fokus på att underlätta företagens jobbskapande, så att
            det i sin tur kan stärka finansieringen av välfärdsstaten. Som
            nyttjar hela landets potential, inklusive den landsbygd som skapar
            välstånd, livsmedel, råvaror och energi hållbart. Som använder
            jämställdhet som en fundamental drivkraft för vårt lands välstånd
            och utveckling. Som gör Sverige till det lysande exemplet där
            rätt incitament förenar tillväxt och klimatomställning, jobbskapande
            och en fossilfri ekonomi, hand i hand med varandra och inte som
            varandras motsatser. En välgrundad ekonomisk politik som inte
            faller för de förrädiskt enkla populistiska lösningar som skuldbelägger
            grupper eller driver utopiska socialistiska projekt, utan som
            istället belönar strävsamhet och välståndsskapande. En reformpolitik
            som ger kraft åt hela Sverige att växa.
          </p>
          <head xml:id="i-2Y87aq4ZXuSYmhGqcfC3q1" type="h3">
            Jobb måste skapas i hela landet – arbetslösa måste matchas mot
            jobb
          </head>
          <p xml:id="i-NKWscdcjzxBMPrqXyxqze4">
            Efter den långvariga krisen står över 450 000 människor arbetslösa.
            Redan före krisen fanns ett mycket stort behov av reformer för
            företagens möjligheter att anställa och för att öppna upp arbetsmarknaden
            för fler. Som en följd av detta är nu över 190 000 personer långtidsarbetslösa,
            en stor andel av dessa hann aldrig få ett långvarigt arbete före
            pandemin. I samband med tecknandet av det så kallade januariavtalet
            inleddes historiska reformer av arbetsmarknaden, av matchningen
            och av mottagandet av nyanlända. Dessa reformer behöver fortsatt
            genomföras för att få full effekt. Men det räcker inte. Fortfarande
            stänger höga kostnader för att anställa ute människor från arbetsmarknaden.
            För att möjliggöra fler enkla jobb och därmed fler vägar in på
            arbetsmarknaden behövs både förstärkt utbildning, lägre kostnader
            för att anställa och en bättre introduktion till arbetsmarknaden.
            Dagens arbetsmarknad förändras i en allt snabbare takt, och en
            stor del av de jobb vi kommer att ha om femtio år finns ännu inte.
            Därför behövs det kompetensutveckling under hela livet, för att
            möjliggöra utveckling, omställning och trygghet långsiktigt. Sådana
            insatser stärker landets och företagens långsiktiga kompetensförsörjning,
            möjliggör att företag får bättre förutsättningar att möta framtida
            behov av strukturomvandling och utveckling och tryggar framtidens
            arbetsmarknad.
          </p>
          <p xml:id="i-9dguriNEicEbWjX4vyq21J">
            Denna budget lägger därför fram ett antal kraftfulla reformer,
            dels för att pressa ned arbetslösheten och långtidsarbetslösheten
            efter pandemin, dels för att stärka jobbskapandet och företagandet
            långsiktigt.
          </p>
          <p xml:id="i-M8XrfhZ1JD34rheUVt2hMb">
            Kostnaden för att anställa långtidsarbetslösa och unga sänks
            med betydligt lägre arbetsgivaravgifter. Småföretag ges möjlighet
            att direkt efter pandemin växa och anställa ytterligare arbetslösa
            utan arbetsgivaravgift genom en utökning av växa-stödet. Anställningsstöden
            fokuseras på det som fungerat, nystartsjobben, som förstärks rejält.
            Insatserna för att matcha de många arbetslösa mot den allt större
            arbetskraftsbristen möts både med omställning och med matchningstjänster,
            där de som arbetar med matchning åt de arbetslösa belönas efter
            resultat i form av varaktiga jobb, med större fokus på de längst
            från arbetsmarknaden. Arbetsförmedlingens närvaro i hela landet
            ökar och dess effektivitet börjar gradvis förbättras med hjälp
            av matchningstjänsterna, som utgör det första steget mot den reformering
            av myndigheten som ska ge bättre resultat för de arbetslösa och
            få fler i jobb. Skatten på de lägsta inkomsterna sänks med förvärvsavdraget,
            så att de som arbetar och kommer in i arbete får lättare att leva
            på sin lön.
          </p>
          <p xml:id="i-Pw5CvnptTPQL9fgHTDkhci">
            Långsiktigt genomförs det historiska avtalet mellan arbetsmarknadens
            parter om att reformera arbetsrätten och stärka omställning och
            möjligheterna till vidareutbildning.
          </p>
          <p xml:id="i-DL1XZEAD5NXES5maPkRw4N">
            Regelbördan för företag som återigen har ökat under de senaste
            årtiondena måste nu konsekvent och systematiskt pressas tillbaka,
            så att fler företag kan växa och anställa. Regelbördan måste mätas
            och lagstiftningen anpassas så att den fungerar för de minsta
            företagen. Sverige måste kontinuerligt jämföra sig med de länder
            som har de mest ändamålsenliga reglerna och det minst byråkratiska
            förfarandet. För egenföretagare, många av dem numera inom digitala
            plattformar, måste arbetet med en förenklad företagsform och beskattning,
            så kallade ingångsföretag, där företagen kan göra rätt för sig
            och bygga social trygghet utan att knäckas av byråkrati skyndas
            på.
          </p>
          <p xml:id="i-12aQPEe1VuAMuTFmRWMkbU">
            Etableringsjobb ska öppna vägen för att fler ska kunna ta det
            första steget in på arbetsmarknaden till låg kostnad, även i mindre
            företag utan kollektivavtal.
          </p>
          <head xml:id="i-8vSxEGbAkbXNN5ybcTaBxt" type="h3">
            Få klimatomställningen gjord
          </head>
          <p xml:id="i-Bg4UFrk14yEypa54F3tpKK">
            Den gröna omställningen accelereras nu i linje med Centerpartiets
            omorientering av klimatpolitiken. Satsningarna på de nya gröna
            industrierna, som burit frukt i form av projekt för fossilfritt
            stål, batterifabriker och förnybara råvaror, utvidgas och förstärks
            i Centerpartiets budget genom satsningar på vätgas, energilagring,
            modern återvinningsteknik och minusutsläpp. En stor satsning på
            återvinning av plast och textilier och bioraffinaderier genomförs,
            både i form av insatser för forskning och innovation samt för
            stöd till pilotprojekt.
          </p>
          <p xml:id="i-8yjjvrs1N48f4mskkQ2nqD">
            Havsbaserad vindkraft har möjlighet att kraftigt öka elutbudet
            i Sverige. Med en sammantagen projekterad kapacitet om 130 TWh
            skulle detta kunna fördubbla Sveriges elproduktion. För att det
            ska kunna bli möjligt krävs att insatser görs för att snabbare
            modernisera Svenska kraftnät, som tillsammans med berörda myndigheter
            bör ges ett direkt uppdrag att påskynda utbyggnaden av havsbaserad
            vindkraft i Östersjön och Nordsjön. Samtidigt slopas de sista
            hindren för att de med de största takytorna ska kunna klä dessa
            med solpaneler och samtidigt slippa energiskatt på sin egenproducerade
            solel.
          </p>
          <p xml:id="i-Up686qM7ovvXegLakXpEPB">
            Lastbils- och busstillverkare får samtidigt stärkta incitament
            att skapa en ny flotta av helt fossilfria fordon, med hjälp av
            särskilda premier, som regeringen på Centerpartiets initiativ
            tagit fram och som nu behöver byggas ut ytterligare. Strategiska
            satsningar görs på flygets biobränsle och på elflyg, där regeringen
            själv bör starta upp efterfrågan på biojet, baserad helt på förnybara
            klimatneutrala råvaror, genom att upphandla sådan till alla sina
            flygningar.
          </p>
          <p xml:id="i-RkjPBE4ZUHhgbbYhc4YAXs">
            Jordbruket måste ges möjlighet att fullt ut bli en del av det
            fossilfria samhället, genom att biogasproduktionen ges ett stort
            och långvarigt stöd för investeringar i utbyggd kapacitet, samtidigt
            som det nyligen utredda förslaget om en biopremie för klimatsmarta
            bränslen inom jordbruket genomförs. Klimatbonusen för fossilfria
            arbetsmaskiner bör förstärkas.
          </p>
          <p xml:id="i-WTM6qSkUn1nnANVc1QKKxV">
            En nationell cykelsatsning görs för att möjliggöra strategiska
            satsningar på cykelbanor i våra stora pendlingsregioner.
          </p>
          <p xml:id="i-9u4L4gNmLmf9jZjDpzqoLz">
            Det gröna avdraget, som nu gör det lika lätt som med RUT-avdraget
            att i hemmet satsa på grön teknik, främst solceller och laddboxar,
            utvidgas i nästa steg till bland annat miljökonvertering av bilar
            samt energi- och vattenbesparande åtgärder.
          </p>
          <p xml:id="i-T2a61biH49ZNePZkrHZNox">
            Tack vare förslaget om bonus-malus toppar nu familje-elbilar
            försäljningslistorna i Sverige. I det läget vill regeringen försvaga
            bonusarna för att köpa rena elbilar, trots att bara en bråkdel
            av bilparken ännu går på el. I denna budgetmotion föreslås att
            de kraftfulla bonusarna istället fullföljs fram till 2024, så
            att rena miljöbilar helt dominerar bilförsäljningen kommande år,
            vilket också är en av de största klimatsatsningarna i denna budgetmotion.
          </p>
          <p xml:id="i-XPyGhRP1rrDLLecTmiqbzX">
            Genom att det lönar sig med bonusar och med grönt avdrag att
            göra rätt, får alla svenskar ökade möjligheter att i vardagen
            konsekvent välja det klimatsmarta.
          </p>
          <p xml:id="i-AAXpztQnaBSfVRfAKQmYRF">
            Som en följd av de redan pågående, och i vissa fall dramatiska,
            klimatförändringarna måste samhället samtidigt anpassa sig till
            hotet från översvämningar och andra extrema väderfenomen. Därför
            inkluderas de satsningar som regeringen, efter förhandlingar med
            Centerpartiet, genomför kring klimatanpassning, med resurser till
            Länsstyrelserna och Myndigheten för Samhällsberedskap.
          </p>
          <p xml:id="i-Abe9mzeeqTj6mvBmMAJUqs">
            Även insatserna för rent vatten och rena hav stärks på flera
            plan. För att bekämpa övergödningen i Östersjön utökas insatserna
            inom LEVA och LOVA-projekten, för att med anlagda våtmarker och
            andra praktiska insatser minska avrinningen av näringsämnen till
            kusten. Resurser läggs på förbättrad reningsteknik som kan avskilja
            läkemedelsrester och omhänderta och återcirkulera fosfor, kväve
            och kalium.
          </p>
          <p xml:id="i-BsTzNGckpGMC1HfxUwqsid">
            Omställningen till en cirkulär bioekonomi accelereras, samtidigt
            som naturvården stärks på ett sätt som bygger på legitimitet hos
            dem som berörs. Centerpartiet anser att skydd av skog ska bygga
            på frivillighet och att initiativ till formellt skydd primärt
            ska tas av markägaren. Vi vill se en ökad andel biotopskyddsområden
            och naturvårdsavtal och att naturvård på redan formellt skyddade
            områden prioriteras.
          </p>
          <head xml:id="i-27fsiewo8AB2ojeqAa3jit" type="h3">
            Landsbygden får hela Sverige att växa
          </head>
          <p xml:id="i-JYcNd2zygph1U4VMCpdgxp">
            Postnummer ska inte avgöra en människas levnadsöde. Det ska vara
            möjligt att bo och verka i hela landet och för det behövs reformer
            som leder till mer jämlika villkor. Viktiga förutsättningar är
            bättre vägar, järnvägar, bredband och tillgång till vård, omsorg,
            utbildning och service runt om i Sverige.
          </p>
          <p xml:id="i-Bk14ek3Rs5jU99ptryCVbb">
            Bredband når idag bara drygt 85 procent av Sveriges befolkning.
            För att accelerera utbyggnaden till alla hushåll görs i denna
            budget en av de största satsningarna i modern tid på bredbandsutbyggnad.
          </p>
          <p xml:id="i-8pnCgAJWNzLXXfTUkJSG9E">
            Närvaro av statliga myndigheters verksamhet i alla delar av landet
            är centralt för service, jobb, företagande och utveckling. Den
            fortsatta utbyggnaden av servicekontor är därför viktig. Offentlig
            service i hela landet behöver också förstärkas. I denna budgetmotion
            föreslås ett stort antal vardagsnära reformer, där nedsläckning
            av belysningen på mindre orter stoppas, där enskilda vägar rustas
            upp, tjälsäkras och ges större bärighet och, särskilt viktigt,
            plogas på vintern. De små mackarna på landsbygden får ett mångårigt
            stöd så att de kan renoveras enligt MSB:s krav, men också så att
            de samtidigt kan installera nya laddstolpar. En särskild satsning
            på rovdjurs- och viltfrågor, innefattande en ny viltmyndighet,
            insatser mot vildsvin, och nya riktlinjer för skyddsjakt och kartläggning
            av sårbara områden för tamsdjurshållning föreslås.
          </p>
          <p xml:id="i-77dFvc4YHjva5mZaFBwnWG">
            Ett särskilt landsbygdsavdrag ger stöd åt medlemmar i de samfälligheter
            för vägar och för bredband som ofta binder ihop det lokala samhällets
            engagemang, där staten inte kan svara upp.
          </p>
          <p xml:id="i-PqnVYfaijfcRkHdGdZviUd">
            De gröna näringarna är en grundpelare i landsbygdsföretagandet.
            För att hela landet ska kunna utvecklas samt för vår krisberedskap
            krävs ytterligare insatser för de gröna näringarnas konkurrenskraft.
            Det svenska jordbruket handlar om god omsorg om djuren, en säker
            och sund matproduktion, ekosystemtjänster, vattenreglering, gynnande
            av artrikedom, bevarandet av biologisk mångfald och öppna landskap
            med vackra naturmiljöer. Svenska bönder ska kunna konkurrera på
            likvärdiga villkor med bönder i andra länder. Därför tillförs
            landsbygdsprogrammet en mycket kraftig, men fullt genomförbar,
            mångmiljardsatsning över flera år som mer än kompenserar för bortfallet
            i medel från EU. En särskild satsning görs därutöver för att öka
            tillgången på veterinärer på landsbygden. Omställningen av jordbruket
            bort från fossila bränslen ges ny fart med biopremien för förnybart
            bränsle och klimatpremien för maskiner som drivs med gas, etanol
            eller elhybrid-teknik.
          </p>
          <p xml:id="i-7HrUcg5ThMgCmgqec7A9Ac">
            Idag ser vi hur skogslän i norr har den starkaste tillväxten
            och den lägsta arbetslösheten tack vare en grön nyindustrialisering
            som åter ger hopp för både landsbygden och klimatet. Det är dags
            att visa att en sådan framtid är möjlig i hela landet.
          </p>
          <head xml:id="i-6WokMK7HfaJ2vpZJDRkc1a" type="h3">
            Nära och tillgänglig vård
          </head>
          <p xml:id="i-Xm7dXEPkTnKU63u5iH7nYA">
            För många får vänta för länge på vård, eller får inte alls den
            vård de behöver. Primärvården, primärvårdspsykatrin och beroendevården
            dras med allvarliga brister. Tillgänglighet och kvaliteten kan
            dessutom skilja sig åt beroende på kön, etnisk bakgrund eller
            bostadsort. Patienternas möjligheter till inflytande, inblick
            och medbestämmande i sin egen vård är fortfarande för liten. Sverige
            har alla möjligheter att skapa en bättre vård och omsorg, men
            för detta krävs reformer som ökar tryggheten i hela landet. Vården
            måste sätta patienten i fokus, bli mer tillgänglig och komma närmare
            människor.
          </p>
          <p xml:id="i-L2zo7skjv13WgJcFBis5yt">
            Insatser görs därför i denna budgetmotion för att ytterligare
            korta köerna till inte minst till barn- och ungdomspsykiatrin.
            En extra cancerscreening görs för de många patienter som fått
            vänta på undersökningar och uppföljningar till följd av vårdbelastningen
            under pandemin. I grunden bör de nya bättre villkoren för sjuksköterskor
            och barnmorskor som Centerpartiet drivit fullföljas. Kvinnors
            hälsa förblir eftersatt inom vården, vilket blivit tydligt under
            pandemin, varför forskningen om kvinnors hälsa knuten till vården
            stärks.
          </p>
          <p xml:id="i-Dj7G4kMKszJiQN5azd6wZA">
            Primärvården på landsbygden förstärks kraftigt i denna budget,
            samtidigt som en satsning görs för att det ska blir mer attraktivt
            för läkare och vårdpersonal att tjänstgöra på landsbygden, både
            som en del av utbildningen och framförallt som utexaminerad. Ambulansvården
            på landsbygden ska stärkas.
          </p>
          <head xml:id="i-DfBLg6cSCTbBb2MQYW2VmZ" type="h1">
            Äldreomsorgen får också ett omfattande långsiktigt och nödvändigt
            lyft efter pandemin.
          </head>
          <head xml:id="i-S5DkTtuBP9Wv2izmxBNTrm" type="h3">
            Starkare skola och livslångt lärande
          </head>
          <p xml:id="i-GK7DVT86drphjELUK5zy8C">
            Den långvariga satsning på att bredda möjligheterna till utbildning
            och vidareutbildning som Centerpartiet bidragit till att stärka
            under pandemin måste nu fortsätta. Detta kan inte ske genom kortsiktiga
            punktinsatser, utan måste ske genom långsiktigt utbyggda plaster
            på yrkeshögskolan och yrkesvux, genom starkare SFI kombinerad
            med yrkesutbildning och genom att fortsätta kvalitetsarbetet i
            skolan och förbättra skolvalet. Här har Centerpartiet stått bakom
            en historisk utbyggnad av resurserna, som nu fortsätter.
          </p>
          <p xml:id="i-ETsoFL5oymQZGFwLDPG2FV">
            I samband med den stora reformeringen av arbetsmarknaden öppnar
            sig nu också nya unika möjligheter att vidareutbilda sig mitt
            i livet. Ett nytt studiemedelssystem för vuxna byggs upp, med
            möjlighet till motsvarande ett års yrkesinriktade heltidsstudier
            mitt i livet, så att många fler ska kunna komma tillbaka till,
            eller komma till, utbildning.
          </p>
          <head xml:id="i-AJv5wdyQqTyHFX3mahfGCw" type="h3">
            Generella istället för riktade resurser
          </head>
          <p xml:id="i-Pqy9p23cwAFdhPiamBPYkq">
            Ett återkommande problem är att kommunsektorn efterfrågar en
            större andel generella medel, eftersom många riktade satsningar
            är svåra att hantera för kommunerna, i synnerhet för små kommuner.
            Hela kommunsektorn stärks kraftigt med generella bidrag efter
            pandemin.
          </p>
          <head xml:id="i-5T2A9cJYremko6Kv1FYabY" type="h3">
            Närvarande polis och rättssamhälle
          </head>
          <p xml:id="i-F5LVToCbnHSzy8DUAmoeEW">
            Fundamentalt för att skapa trygghet och försvara rättssamhället
            i hela vårt land är att sätta stopp för den långvariga våg av
            våldsam gängkriminalitet vars inhumana och ohämmat brutala metoder
            i alltför hög grad kommit att drabba samhället i stort. För detta
            krävs att polisen ges möjlighet att vara långsiktigt och kraftfullt
            närvarande i vardagen i de områden där gängkriminaliteten har
            sin bas samt att trygga dessa områden för de familjer som bor
            där och vars barn riskerar att rekryteras till kriminella gäng.
            Polismyndigheten måste kunna mobilisera inte bara för kortsiktiga
            insatser utan för att uthålligt möta hoten mot människors säkerhet
            i vardagen.
          </p>
          <p xml:id="i-XbmA122jgMbh7P6emS7jjP">
            I denna budget föreslås, utöver de medel som Polismyndigheten
            har äskat, en satsning för att stärka arbetsmiljön, inklusive
            möjligheten till en lönesatsning. En särskild satsning görs på
            polisstödsassistenter som kan avlasta de som befinner sig i frontlinjen,
            så att de fullt ut kan möta de många utmaningarna som polisen
            och det svenska samhället står inför.
          </p>
          <p xml:id="i-APDnSHwhP9WzJa1LLujeA">
            Hela rättskedjan, från forensisk analys till åklagare och domstolar
            måste rustas för att kunna åtala och döma skyldiga, och alla äskande
            från rättsväsendets myndigheter mötas. Vad gäller Nationellt forensiskt
            centrum behöver resurserna ökas snabbare för att möta det ökade
            trycket på snabb och säker analys av prov och spår från brottsplatser.
            Sambandet mellan socialtjänst, skola och polis måste byggas starkare
            i vardagen, så att ungdomar på glid fångas upp och skiljs från
            destruktiva miljöer. En särskild satsning föreslås på trygghetsvärdar
            som ska utgöra en länk mellan lokalsamhället och polisen i vardagen.
          </p>
          <p xml:id="i-GTGak4aaFKEF8ZEUpCaqFi">
            I grunden måste de utsatta områdena ges hopp och framtidsmöjligheter
            genom satsningar och kvalitetskrav på skolor, genom bättre förutsättningar
            för att komma in i jobb och driva företag – så att alla ungdomar
            ser de som strävar och skapar, inte de som skjuter och stjäl,
            som förebilder.
          </p>
          <p xml:id="i-4psGvQ3nNDzzKwdbpdBYvF">
            I skymundan av den spektakulärt våldsamma gängkriminaliteten
            är Sveriges fortsatt största brottsproblematik mäns våld mot kvinnor
            samt direkt och indirekt våld mot barn. Ofta från närstående,
            ofta i hemmet, i alltför många fall dödligt. Till detta hör även
            prostitution, människohandel och övergrepp, nu ofta i en digital
            miljö. Samhällets institutioner ämnade att skydda kvinnor och
            barn från våld är fortfarande för svaga, men förstärks på en rad
            punkter i denna budgetmotion, med bland annat en utökad satsning
            på det viktiga och effektiva Nationellt Centrum för Kvinnofrid.
            Här föreslås också en stödlinje för unga som utsätts för våld
            i hemmet Men det är ett långsiktigt arbete som fortfarande har
            lång väg att gå.
          </p>
          <head xml:id="i-UsL7ahWjY175cb4TWYmERa" type="h3">
            Ett land av möjligheter
          </head>
          <p xml:id="i-SFynZWMvbmmPZYKa6hgK1D">
            Trots de stora utmaningarna och det stora reformbehovet är Sverige
            ett land av väldiga möjligheter. De absolut flesta utlandsfödda
            arbetar och de och deras barn bidrar till välfärd, entreprenörskap
            och välståndsskapande. Stora delar av den svenska landsbygden
            genomgår en renässans med tillväxt och företagande. Sverige är
            världsledande inom digitalisering, grön industri och många andra
            branscher. Här finns en fantastisk potential redo att släppas
            fri, om kloka reformer åter kan sätta vårt land på rätt kurs igen.
          </p>
          <head xml:id="i-HAXNjKEUn676UYNNK5xK3x" type="h2">
            4. Inkomster och skatter
          </head>
          <p xml:id="i-PAcLgStm4ZYxqrfcCpVA2M">
            I detta avsnitt redovisas primärt Centerpartiets förslag till
            förändringar, jämfört med vad som föreslås i budgetpropositionen
            för 2022, vad gäller utgifter. Det faktum att budgetmotionen uttrycks
            i termer av skillnader jämfört med förslaget i budgetpropositionen
            innebär att en frånvaro av förslag till förändring innebär ett
            accepterande av förslagen i propositionen. Skatt på förvärvsinkomster
            – förvärvsinkomstbeskattning.
          </p>
          <head xml:id="i-JaWTWZD65VZEhGG8nmu3ZZ" type="h1">
            Skattereduktion för förvärvsinkomster
          </head>
          <p xml:id="i-TpuYRdXm41Vmy5CPFHEp6m">
            Centerpartiet välkomnar regeringens föreslagna förstärkning av
            skattereduktionen riktad mot förvärvsinkomster. Centerpartiet
            bedömer dock att det kommande förslaget bör ha ett något längre
            infasningsintervall, och vara fullt infasat vid en fastställd
            förvärvsinkomst om 300 000 kronor.
          </p>
          <p xml:id="i-FJnQzpjkdLYF1Semgwzgwd">
            I enlighet med vad som aviserades i budgetpropositionen för 2021
            (prop. 2020/21:1) bör reduktionen förstärkas ytterligare i kommande
            budgetpropositioner.
          </p>
          <p xml:id="i-6AUetN3MuqZE6ZFBYcYjfz">
            Vidare bör reduktionen indexeras, för att bibehålla sitt reala
            värde. Centerpartiet anser därför att regeringen bör återkomma
            med ett separat förslag som indexerar aktuella beloppsgränser
            – infasningsintervallet och reduktionens storlek – med prisbasbeloppet.
          </p>
          <head xml:id="i-HGJ37egrTGFmSrDVzqvdZs" type="h1">
            Utökad skattereduktion för installation av grön teknik – grönt
            avdrag
          </head>
          <p xml:id="i-PkGaFRq8d22iemkwtHao8y">
            Införandet av en skattereduktion för installation av grön teknik,
            det så kallade gröna avdraget, var ett krav för att Centerpartiet
            skulle kunna samarbeta med regeringspartierna och Liberalerna
            inom ramen för januariavtalet.
          </p>
          <p xml:id="i-CJTUM3YwL2VBckcFJypj9j">
            Skattereduktionen beslutades i samband med att budgetpropositionen
            för 2021 (prop. 2020/21:1) godkändes i riksdagen och har sedan
            det infördes 1 januari 2021 visat sig vara populärt. Reduktionen
            beviljas i dagsläget för installation av solceller, system för
            lagring av egenproducerad el och laddningspunkt för elfordon.
          </p>
          <p xml:id="i-GkTZw7f13aQurueTmhnwyT">
            Centerpartiet anser att reduktionen bör utvidgas ytterligare,
            i syfte att bidra till att lösa ett antal klimat- och miljörelaterade
            problem på ett effektivt sätt.
          </p>
          <p xml:id="i-UsrECVXtGEnWDZMAZ64qQt">
            Kravet om att reduktion för installation av system för lagring
            enbart beviljas för sådana installationer som avser lagring av
            egenproducerad el bör tas bort. Även lagring av sådan elenergi
            som inte är egenproducerad kan bidra till att förbättra effektbalansen
            och bidra till en jämnare belastning på elnäten. Regeringen bör
            därför återkomma med förslag om att detta krav slopas från den
            1 januari 2022.
          </p>
          <p xml:id="i-Jhcj97WvdJyegDF7t93Qtq">
            Vidare bör insatser för att åtgärda ej godkända eller lagenliga
            enskilda avlopp inkluderas i reduktionen. Arbetskostnaden för
            sådana åtgärder berättigar i dag till ROT-avdrag, varför utvidgningen
            består i att också inkludera en andel av materialkostnaden i en
            skattereduktion. Detta bör, givet att arbetet idag regleras inom
            ROT-avdraget, kunna genomföras till den 1 juli 2022.
          </p>
          <p xml:id="i-5ExRzVVhEXSkUWYVSKUxGD">
            Därtill bör vissa effektiva energi- och vattenbesparande åtgärder
            inkluderas i skattereduktionen. Skatteverket och Energimyndigheten
            bör ges i uppdrag att ta fram och uppdatera en lista över sådana
            åtgärder som ska vara berättigade till avdrag. Centerpartiet bedömer
            att denna utvidgning bör kunna ske från och med 1 januari 2023.
          </p>
          <p xml:id="i-NhzEadmwbzs6ZvdRx5CW1W">
            Avslutningsvis bör konvertering av bilar inkluderas i reduktionen.
            Denna utvidgning bedöms kunna ske den 1 juli 2022. De resurser
            som idag är avsatta för den så kallade konverteringspremien på
            utgiftsområde 20, anslag 1:17 Klimatpremier, kan därför minska.
          </p>
          <p xml:id="i-ADJ1o3wFT4DvSkG692JBtD">
            Centerpartiet uppmanar regeringen att skyndsamt återkomma med
            förslag i enlighet med vad som beskrivits ovan. Utvidgningarna
            väntas sammantaget innebära att inkomsttitel 1140 Skattereduktioner
            minskar med 80 miljoner kronor år 2022. Av samma anledning beräknas
            inkomsttiteln minska med 185 miljoner kronor per år från och med
            2023.
          </p>
          <head xml:id="i-J5Fb9J75KtwqEQL242WnjE" type="h1">
            Utvidgade regler om lättnad i beskattningen av personaloptioner
          </head>
          <p xml:id="i-4XQsa9CowYofSWzwthE41t">
            Centerpartiet har under många år drivit på för mer generösa regler
            vad gäller beskattning av personaloptioner. Att reglerna skulle
            reformeras var ett av kraven för att Centerpartiet skulle kunna
            stödja det så kallade januariavtalet. Centerpartiet välkomnar
            således regeringens avisering om lättnader i regelverket, som
            bygger på förslag som Centerpartiet varit med och förhandlat fram.
          </p>
          <p xml:id="i-FNknNEJYLmSa9pCDXiq3Jq">
            Även om utvidgningarna utgör ett steg i rätt riktning, är de
            inte tillräckliga på längre sikt. Andra länder, som exempelvis
            Storbritannien, har tidigare lyckats få än mer generösa regler
            godkända inom ramen för EU:s statsstödsregler. Centerpartiet uppmanar
            därför regeringen att återuppta dialogen med kommissionen, för
            att få till stånd mer konkurrenskraftiga regler vad gäller exempelvis
            berörda företags storlek.
          </p>
          <head xml:id="i-R1AphVMQ6Y28fKvisYEN6k" type="h1">
            Ingångsföretag
          </head>
          <p xml:id="i-G3cdxziJeaRimQUas8TV9D">
            Centerpartiet har under lång tid förespråkat införandet av så
            kallade ingångsföretag; en företagsform där små enmansföretag
            ges möjlighet att välja att beskattas schablonmässigt baserat
            på sin omsättning. Denna beskattning skulle ersätta all form av
            övrig beskattning kopplat till företagandet, såväl inkomstskatt
            som mervärdesskatt.
          </p>
          <p xml:id="i-H37N2wswqqYWEBXEJnC5HK">
            Syftet med förslaget är bland annat att låta företagsamma människor
            pröva sin affärsidé i mindre omfattning och i ett enklare format
            innan de startar en reguljär näringsverksamhet, samt att underlätta
            för människor som har en bra affärsidé, men bristande kunskaper
            om svenska lagar, regler och byråkrati, att snabbt kunna komma
            igång med ett småskaligt företagande.
          </p>
          <p xml:id="i-MpCqLrVLryRovQSDWNHhLx">
            Inom ramen för januariavtalet tillsåg Centerpartiet att en utredning
            om förenklingar för mycket små enmansföretag tillsattes. Utredningen
            lämnade sitt slutbetänkande, SOU 2020:37, den 1 juli i år. I betänkandet
            lämnas förslag om ett ”mikroföretagarkonto”, på vilket alla insättningar
            föreslås beskattas proportionellt med 30 procent. Utredaren och
            en rad av de experter som ingick i utredningen konstaterar dock
            att för att förslaget ska kunna medföra en substantiell förenkling
            krävs förändringar också inom omsättningsgränsen för mervärdesskatteplikt
            samt av kraven gällande bokföring och redovisning.
          </p>
          <p xml:id="i-BFjTZXonQYkKQPa2LMR2t7">
            Centerpartiet delar utredarens och aktuella experters bedömning
            i dessa delar. Centerpartiet vill därför att regeringen skyndsamt
            analyserar och tar fram förslag om en höjd omsättningsgräns för
            mervärdesskatteplikt. Denna bör sättas till 150 000 kronor om
            det inte framkommer starka skäl som talar för att en annan nivå
            bör väljas. Vidare bör regeringen analysera och ta fram förslag
            om kraftigt förenklade regler för redovisning och bokföring för
            företag i aktuellt omsättningsintervall.
          </p>
          <p xml:id="i-24A9Mwo3vecgkeu3oDuJFN">
            Detta bör kunna ske inom en tidsrymd som möjliggör ett införande
            av ett samlat system, med en gemensam omsättningsgräns för alla
            förslagets delar, från och med den 1 januari 2024. Det bör noteras
            att detta kan komma att kräva ett godkännande av EU.
          </p>
          <p xml:id="i-QtAjEkvtARjjVqLtVYSon7">
            Förslaget väntas medföra minskade skatteinkomster om 1 120 miljoner
            kronor år 2024, i förhållande till den av regeringen föreslagna
            politiken.
            <ref target="i-BEzGmyFcXa49PPaGJr1AAy">
              [1]
            </ref>
          </p>
          <head xml:id="i-R5rx8FmXxnagyra3kYxqUr" type="h1">
            Landsbygdsavdrag
          </head>
          <p xml:id="i-Le3XMMXNaSBdtjkRz3rBVC">
            Centerpartiet föreslår att ett så kallat landsbygdsavdrag införs.
            Landsbygdsavdraget är en skattereduktion baserad på avgifter till
            väg- och bredbandssamfälligheter. Många människor på landsbygden
            betalar högre kommunalskatt än genomsnittet. Samtidigt är deras
            tillgång till offentlig service och välfärd lägre än genomsnittet.
            Detta utgör, om skillnaderna är för stora, en uppenbar orättvisa.
            Ett exempel en sådan orättvisa är det faktum att många människor
            på landsbygden betalar avgifter till en vägsamfällighet, för att
            underhålla den lokala vägen. Detta trots att man betalar lika
            mycket skatt som andra till statsbudgeten och de statliga infrastrukturinvesteringarna.
            För att minska denna orättvisa uppmanar Centerpartiet regeringen
            att skyndsamt utreda hur ett landsbygdsavdrag bäst kan införas,
            med målet om att ett sådant ska kunna träda ikraft 1 januari 2023.
            Centerpartiet bedömer att ett landsbygdsavdrag kommer att medföra
            att inkomsttitel 1140 minskar med 250 miljoner kronor per år från
            och med år 2023.
          </p>
          <head xml:id="i-T9z3dxpS28B1F72TpZoGuD" type="h1">
            Förenklingar för enskilda näringsidkare
          </head>
          <p xml:id="i-RXJXg9ZH15JYZRhUZRvq7J">
            De enskilda näringsidkarna är antalsmässigt Sveriges största
            företagargrupp och uppgår till ca 800 000 företag. Till hälften
            består gruppen av företag vars näringsverksamhet baseras på innehav
            av näringsfastigheter som jord- och skogsbruk samt hyreshus. Dessa
            företag kan vara ganska stora. Till den andra delen består den
            av typiska enmansföretag som är små och som, om de växer, tenderar
            att byta företagsform till aktiebolag.
          </p>
          <p xml:id="i-CgSAzXYc1yWbBzY2KxghG2">
            Centerpartiet har under lång tid lyft behovet av att reformera
            skattereglerna för enskilda näringsidkare och handelsbolag. Den
            1 september 2020 presenterades utredningen om förenklade skatteregler
            för egenföretagare, SOU 2020:50. Utredningen innehåller ett huvudförslag
            och ett alternativförslag som sammantaget skulle ge vissa förenklingar
            för företag, men Centerpartiet kan konstatera att förslagen inte
            når tillräckligt långt. Utredningens förslag, tillsammans med
            det särskilda yttrande som representanter för näringslivet har
            presenterat, skulle kombinerat åstadkomma de förenklingar som
            företagen behöver.
            <ref target="i-D2SRLPzwEc7NfFNEhBdSC5">
              [2]
            </ref>
          </p>
          <p xml:id="i-VMV6QyopMVmzpV116toLUr">
            Förslagen, som presenteras nedan, är i huvudsak färdigutredda,
            men visst ytterligare beredningsarbete återstår innan ett genomförande
            är möjligt. Centerpartiet föreslår därför att ikraftträdande ska
            vara den 1 januari 2023.
          </p>
          <p xml:id="i-HEYYJj57Hjfoou57kkVy4P">
            Ändrad ordning på företagssparande och räntefördelning
          </p>
          <p xml:id="i-3yk8SLeC7dTM5T2hVX4E5w">
            Förslaget innebär att räntefördelningen flyttas ner och kommer
            sist av de skattemässiga justeringarna. Detta kan förväntas upplevas
            som en mer naturlig ordning för företagaren. Systematiska skäl
            motiverar att intäkter, kostnader och möjligheter till företagssparande
            hålls ihop. Kvarvarande vinstmedel kan sedan tas ut antingen som
            kapitalinkomst genom räntefördelningen eller som arbetsinkomst
            genom inkomst av näringsverksamhet. Som också anförs i betänkandet
            ökar en sådan ordning neutraliteten med aktiebolag, där vinstmedel
            efter företagssparande kan överföras till ägaren antingen genom
            utdelning eller lön.
          </p>
          <p xml:id="i-F1p2uBkNzbPhcpmGU2EPUH">
            Det kan noteras att alla remissinstanser utom två är positiva
            till förslaget eller inte har något att erinra mot det. Vidare
            kan det noteras att denna ändrade ordning av de skattemässiga
            justeringarna har en framträdande roll i utredningens direktiv.
            Att regeringen, trots detta, valt att inte gå fram med förslaget
            är beklagligt.
          </p>
          <p xml:id="i-NhotoWse998jQvjRV5Xowb">
            Slopad negativ räntefördelning och slopad särskild post
          </p>
          <p xml:id="i-VXu95X1LbLgQvYUwPx5rzk">
            Det huvudsakliga syftet med reglerna för negativ räntefördelning
            är att förhindra att privata skulder hänförs till näringsverksamheten.
            Utredningen konstaterar dock att det kan finnas andra skäl för
            att det uppkommer negativt kapital i en näringsverksamhet än att
            privata skulder hänförs dit. Enligt utredningens analys är det
            mycket som tyder på att just så är fallet. Mot denna bakgrund
            bör detta regelsystem tas bort. Genom borttagande av negativ räntefördelning
            förenklas reglerna i sig och då behöver man inte ha kvar de komplicerade
            reglerna om särskild post, som idag ska förhindra negativ räntefördelning
            i samband med så kallade benefika överlåtelser.
          </p>
          <p xml:id="i-KkyaVLBRqP2xUB9Ps3mSxF">
            Att räntefördelningen baseras på nettotillgångarna vid utgången
            av beskattningsåret.
          </p>
          <p xml:id="i-Rztp53W7wqsr8Wdc5EyEEC">
            Idag bestäms kapitalunderlaget för räntefördelning utifrån förhållanden
            vid beskattningsårets ingång och kapitalunderlaget för expansionsfond
            vid beskattningsårets utgång. Det komplicerar skattesystemet och
            gör det mindre lättöverskådligt. Att kapitalunderlaget bara behöver
            beräknas vid en tidpunkt ger en kraftig förenkling.
          </p>
          <p xml:id="i-4TVaicUxPPyYeFkhvXjCVW">
            Enhetlig behandling av skatteskulder i kapitalunderlaget
          </p>
          <p xml:id="i-GknYpUDg84Efwad4MPhceS">
            Reglerna som styr beräkningen av kapitalunderlaget innebär att
            skatteskulder och fordringar till viss del behandlas olika. Centerpartiet
            anser därför att det är rimligt att utredaren förslår att skatteskulder
            och fordringar avseende inkomstskatt och egenavgifter inte ska
            behandlas olika beroende på om dessa är debiterade eller inte.
            En sådan ändring ökar förståelsen för och därmed också legitimiteten
            i skattessystemet.
          </p>
          <p xml:id="i-YaeVa6tvg4zp8tqNBuoX8K">
            Slopad tillämpningsgräns för positiv räntefördelning.
          </p>
          <p xml:id="i-EaRxas6BYoUViBEKLGNQCh">
            Idag får positiv räntefördelning göras endast om kapitalunderlaget
            överstiger 50 000 kronor. Detta gäller även om det finns ett stort
            sparat fördelningsbelopp. Eftersom tillämpning av reglerna om
            positiv räntefördelning är frivillig och då det, trots ett litet
            kapitalunderlag, kan finnas stora sparade fördelningsbelopp som
            inte kan utnyttjas är det rimligt som utredningen föreslås att
            positiv räntefördelning får göras så snart det finns ett positivt
            kapitalunderlag.
          </p>
          <p xml:id="i-2BaCX473aDPKawkRckfDNt">
            Skatteförenklingsutredningen
          </p>
          <p xml:id="i-XQ6ahEp2tbjjKGbD14Chaj">
            Förenkling av skatteregler har löpande utretts och det finns
            en stor mängd färdiga utredningsförslag som tyvärr under många
            år legat i träda. Redan 2014 presenterades den så kallade Skatteförenklingsutredningen,
            SOU2014:68, ett flertal förenklingsförslag för enskilda näringsidkare
            som behöver genomföras. Centerpartiet vill att tre av dessa färdiga
            förslag genomförs med ikraftträdande den 1 januari 2023. Dessa
            beskrivs närmare nedan.
          </p>
          <p xml:id="i-H7TM3JQFFjQAKfd7DjZH83">
            Nytt stickår
          </p>
          <p xml:id="i-NuivNxLQL6sAjJbauhhdFG">
            Fastigheter är exempel på ett tillgångsslag som utmärker sig
            med ofta långa innehavstider. Av förenklingsskäl infördes i samband
            med att kapitalvinstbeskattningen gjordes evig i slutet av 1960-talet
            ett så kallat stickår. Med detta menas en tidpunkt då alla fastigheter
            med längre innehavstid anses förvärvade kombinerat med regler
            om hur denna anskaffningskostnad ska beräknas. Ursprungligen sattes
            stickåret till 1914 men detta ändrades till 1952 då den eviga
            kapitalvinstbeskattningen justerades så att hela kapitalvinsten
            gjordes skattepliktig i mitten av 1970-talet. Som anskaffningsvärde
            får användas 150 % av 1952 års taxeringsvärde om inte den verkliga
            anskaffningskostnaden är högre. Det har nu gått över fyrtio år
            sedan dagens stickår infördes och förenklingsskäl talar starkt
            för införandet av ett nytt senare stickår.
          </p>
          <p xml:id="i-PbUassYqceWx7DJ9HUzMMn">
            Skatteförenklingsutredningen presenterade ett förslag om ett
            nytt stickår som beräknas som 100 % av 1996 års taxeringsvärde.
            Utredningens konsekvensanalys visar en statsfinansiell kostnad
            om 1,5 miljoner kronor. Denna beräkning har kritiserats av Skatteverket,
            som föreslog att procentsatsen skulle sänkas, från 100 till knappt
            70 procent. Skatteverkets antagande är i stort rimliga och det
            är viktigt att hålla en balans mellan privatbostadsfastigheter
            och näringsfastigheter.
          </p>
          <p xml:id="i-PVyBNXRqtU1WMJ8gwDPnH4">
            Det är av stor vikt för ett samhälle att ha ett regelsystem som
            underlättar generationsskiften och andra ägarskiften av företag.
            Många företag och arbetstillfällen riskerar annars att försvinna
            varje år på grund av komplikationer hänförliga till ägarskiften.
            Centerpartiet vill därför att ett nytt stickårssystem införs.
            Systemet bör vara offentligfinansiellt neutralt. Centerpartiet
            bedömer därför att det bör införas ett nytt stickår, tentativt
            baserat på 70 procent av 1996 års taxeringsvärde, från den 1 januari
            2023. Justeringar i årtal och procentsats kan behöva göras om
            den vidare beredningen av förslaget visar att så krävs för att
            uppnå offentligfinansiell neutralitet.
          </p>
          <p xml:id="i-LZpCkwJ5od131M3o35Ae2S">
            Förenklat skogsavdrag och förenklad återföring av skogsavdrag
          </p>
          <p xml:id="i-MAAZ94HRTkVrRsPDRRt91D">
            Skogsavdragsreglerna, som ska förhindra beskattning av kapitaluttag,
            ger snabbare skogsavdrag vid rationaliseringsförvärv än vid vanliga
            förvärv. Begreppet rationaliseringsförvärv är mycket komplicerat
            och tillämpningen har lett till stor osäkerhet. Ett borttagande
            av begreppet i reglerna om skogsavdrag ger en betydande förenkling
            och stämmer väl överens om syftet bakom reglerna, att inte beskatta
            kapitaluttag.
          </p>
          <p xml:id="i-SJjxS718oJd8ar6gLsrc6a">
            Vid avyttring av en skogsfastighet ska gjorda skogsavdrag återföras
            till beskattning. Detta gäller även vid delavyttringar. Reglerna
            om återföring är oklara och svårtillämpade. Skatteförenklingsutredningen
            förslag är att reglerna om skogsavdrag vid rationaliseringsförvärv
            slopas. Skogsavdrag ska generellt få göras med hela den avdragsgrundande
            skogsintäkten det beskattningsår som fastigheten förvärvas och
            de följande fem beskattningsåren.
          </p>
          <p xml:id="i-3gaAZd2m9vaR2GSAyaLmco">
            Även reglerna om rationaliseringsförvärv vid omarrondering slopas.
            Direktavdrag kommer därmed alltid att få göras vid omarronderingar.
            De föreslagna ändringarna medför omfattande förenklingar för berörda
            företag.
          </p>
          <p xml:id="i-R969oBaE5K4XpHGZeVDZu3">
            Återställd förenkling genom höjda beloppsgränser
          </p>
          <p xml:id="i-c7XdVqT6ShuhZUsXyvPym">
            Skatteförenklingsutredningen föreslog justering av ett antal
            beloppsgränser som införts för att undanta småbelopp. Det är bra
            att ha förenklade regler för småbelopp. Skattefrihet strider mot
            allmänna skatterättsliga principer och bör undvikas av legitimitetsskäl.
            Ju högre belopp desto högre tröskeleffekt. Ersättningen bör därför
            inte vara skattefri utan beskattas enligt vedertagna principer
            men på ett så enkelt sätt som möjligt.
          </p>
          <p xml:id="i-8BvDU8zppTyibZZiLEVuw3">
            Enligt utredningens förslag ska dagens 5 000 kronor bli 35 000
            kronor vid marköverföringar enligt fastighetsbildningslagen, dagens
            5 000 kronor bli 10 000 kronor vid allframtidsupplåtelser och
            dagens 600 kronor bli 1 500 kronor vid delägarbeskattade samfälligheter.
            Genom denna ändring undviks komplicerade beräkningar vid försumbara
            inkomster.
          </p>
          <p xml:id="i-6B8EsdKcbbzFiTaw3EYQxz">
            Sammantagen effekt
          </p>
          <p xml:id="i-7G6tki7fcueEhi9wqunSBK">
            Företagen har behov av att lagstiftningen är stabil och inte
            ändras för ofta. Det tar tid och är sammantaget en stor kostnad
            för alla existerande företag som lärt sig att hantera dagens regelverk
            att lära sig ett nytt regelverk. Detta talar starkt för att genomföra
            ett stort regelförenklingspaket vid ett enskilt tillfälle. De
            totalt åtta förslag som presenterats ovan anser Centerpartiet
            skulle ge betydande förenklingar för alla Sveriges enskilda näringsidkare.
          </p>
          <p xml:id="i-4wvb5JD8zQMhNmyfFiXgPx">
            Förslagen ovan bedöms minska den offentliga sektorns inkomster
            med cirka 60 miljoner kronor per år.
          </p>
          <head xml:id="i-UaBn7p26nBfHLx2QbXGHu6" type="h1">
            Skattelättnad för cykelförmån
          </head>
          <p xml:id="i-BzUr31XBXuhoLHX5vYYTXK">
            Centerpartiet var, inom ramen för det så kallade januariavtalet,
            med och förhandlade fram en modell för hur cykelförmån skulle
            kunna gynnas skattemässigt. Vi välkomnar att regeringen valt att
            föreslå den första modell som beskrivs i promemorian Skattelättnad
            för cykelförmån (Fi2021/01840). Förslaget medför en viss ökad
            neutralitet mellan förmånsregler för olika former av transportslag
            i pendlingssammanhang och kan komma att stimulera ökad cykelpendling.
          </p>
          <head xml:id="i-R5w3LkHXd6VuvSN3qLqMGS" type="h1">
            Ändrad nedsättning av förmånsvärdet för miljöanpassade bilar
          </head>
          <p xml:id="i-24MCZyCvQoCu9iVfREXyKr">
            I likhet med vad bland annat Skatteverket har föreslagit anser
            Centerpartiet att det är klokt att i högre grad schablonisera
            beräkningen av nedsättningen av förmånsvärdet för miljöbilar.
            <ref target="i-5X8NJxkX1npdPPZvU29iFb">
              [3]
            </ref>
            Vi anser vidare att det är rimligt att koncentrera nedsättningen
            mot elbilar, laddhybrider, gasbilar och vätgasbilar. Centerpartiet
            anser dock det kommande förslaget, inom ramen för nu aviserad
            effekt på inkomstberäkningen, också bör inkludera etanolbilar
            i systemet. En schabloniserad beräkning innebär inte enbart en
            enklare och snabbare hantering för skatteverket, utan bidrar också
            till ökad förutsägbarhet för den potentiella bilköparen. Att enkelt
            kunna få en bild av de privatekonomiska konsekvenserna av att
            välja en miljövänlig bil, vad gäller bonusnivå, fordonsskatt,
            bränsleskatt och förmånsskatt, är avgörande för att fler ska välja
            en miljövänligare bil och därmed för att Sverige ska kunna nå
            målet om kraftigt minskade utsläpp från inrikes transporter.
          </p>
          <head xml:id="i-J6LCkuaQ6biJd69sQWhvSC" type="h3">
            Skatt på förvärvsinkomster – socialavgifter m.m.
          </head>
          <head xml:id="i-BWP4nXpUUAjCaZkysssczv" type="h1">
            Förstärkt nedsättning av ungas arbetsgivaravgifter
          </head>
          <p xml:id="i-97tiV4pd9aeENMbC3g9FGM">
            Centerpartiet har under lång föreslagit åtgärder som gör det
            billigare att anställa. Det är viktigt, inte minst för unga, nyanlända
            och personer som står långt från arbetsmarknaden. Det är välkommet
            att regeringen har föreslagit, och riksdagens beslutat, att arbetsgivaravgifterna
            för unga ska sänkas (se prop. 2020/21:1, 2020/21:83 och 2020/21:202).
            Centerpartiet välkomnar också den aviserade förstärkningen av
            nedsättningen som regeringen nu aviserat för juni–augusti 2022.
          </p>
          <p xml:id="i-Nv7wRWkuYoXUDKChdnh64g">
            Centerpartiet vill dock gå länge. Vi föreslår att den nu existerande
            nedsättningen för 19–23-åringar förstärks, så att arbetsgivare
            som anställer personer i aktuell åldersgrupp enbart betalar ålderspensionsavgiften
            om 10,21 procent. Det innebär en sänkning av arbetsgivaravgiften
            med cirka 9,5 procentenheter. För ett företag som anställer en
            person som berörs av nedsättningen till en månadslön om 25 000
            kronor sänks kostnaden med 2 400 kronor. Förändringen föreslås
            träda ikraft 1 mars 2022 och gälla till 31 december 2022. Vidare
            föreslår Centerpartiet att nedsättningen permanentas på sin nuvarande
            nivå, i stället för att upphöra under våren 2023.
          </p>
          <p xml:id="i-9jR1XtXq2Je3SWaHzeCwai">
            Detta medför en offentligfinansiell kostnad, utöver det som aviseras
            i budgetpropositionen för 2022, om 2 150 miljoner kronor 2022,
            4 100 miljoner kronor 2023 och 5 600 miljoner kronor år 2024.
          </p>
          <head xml:id="i-PwpA68Rti6j85Dt6ANGHp5" type="h1">
            Sänkt kostnad för att anställa långtidsarbetslösa
          </head>
          <p xml:id="i-Xf2q7ncKjNXeSatB8s82ME">
            Under pandemin har den redan höga arbetslösheten stigit och allt
            större grupper har varit borta från arbetsmarknaden i mer än ett,
            eller så mycket som två, år. Forskningen visar entydigt att denna
            typ av långtidsarbetslöshet får långvariga effekter, som permanent
            kan försämra de arbetssökandes chanser att få jobb och deras ställning
            på arbetsmarknaden. Det är därför av största vikt att under en
            återhämtningsfas maximera även kortsiktiga insatser för att så
            snabbt och så långt som möjligt bryta långtidsarbetslösheten.
            Exempel på detta som presenteras i denna budgetmotion är förstärkta
            och förenklade lönesubventioner, förstärkta matchningsinsatser
            och kortare utbildningsinsatser.
          </p>
          <p xml:id="i-51LcuaPM5qbM9D5kvcyvjC">
            Många, men långtifrån alla, långtidsarbetslösa kan få anställning
            enbart med den typ av matchningshjälp som beskrivs utförligare
            under avsnittet rörande UO14, utbildningsinsatser och subventioner.
            Många arbetsgivare anser att subventioner, även sådana som är
            större än skattenedsättningar och relativt automatiska, som till
            exempel nystartsjobben, är svåra att befatta sig med. Samtidigt
            spelar den totala lönekostnaden en viktig roll för hur arbetsgivare
            väljer att organisera sin verksamhet, inte minst om de ska fatta
            beslut om att anställa en person som står längre från arbetsmarknaden.
          </p>
          <p xml:id="i-BGpqYsRhr64jLoQXnSXHsQ">
            För att möjliggöra för långtidsarbetslösa att på bredare front
            kunna få anställning föreslås därför en generellt slopad arbetsgivaravgift,
            exklusive den statliga ålderspensionsavgiften för alla långtidsarbetslösa
            som anställs. Långtidsarbetslösa definieras här som personer som
            de senaste fem åren inte har haft en sammanlagd arbetsinkomst
            överstigande 100 000 kronor. Nedsättningen gäller för den del
            av ersättningen som uppgår till 23 500 kronor. Det innebär att
            nedsättning av skatten maximalt uppgår till cirka 5 000 kronor
            per månad. Nedsättningen beviljas enbart för ersättning som betalas
            innan den 31 december 2023 och förväntas leda till en offentligfinansiell
            kostnad om 1 000 miljoner kronor per år 2022–2023. Åtgärden ska
            ses som en övergående satsning i pandemins spår, för att bryta
            långtidsarbetslösheten.
          </p>
          <head xml:id="i-DK98SuYNV9wn4bXNc4eYgn" type="h1">
            Utvidgat växa-stöd
          </head>
          <p xml:id="i-DaH95SUmvbpxSTwroM6Vda">
            Det så kallade växa-stödet medger rätt till nedsättning av arbetsgivaravgifterna
            för de företag som anställer sin första anställda, eller som går
            från en till två anställda. I syfte att stimulera anställningar
            snabbt, för att pressa ner arbetslösheten och snabbare nå balans
            på arbetsmarknaden, föreslår Centerpartiet att växa-stödet utvidgas
            tillfälligt.
          </p>
          <p xml:id="i-N3zNSRYNU4afKGarrQdKA8">
            Växa-stödet bör utvidgas till att omfatta de tio första anställda,
            för anställningar som görs under 2022. Nedsättningen gäller i
            maximalt 24 månader, och enbart på ersättning som betalas ut fram
            till och med 31 december 2023. Nedsättningen under 2022 är densamma
            som i dagens växa-stöd, medan nedsättningen för de anställda som
            omfattas halveras under 2023. Det ger starka incitament att anställa
            tidigt, för att få en så lång period som möjligt med så hög nedsättning
            som möjligt.
          </p>
          <p xml:id="i-AWEvHZfeZzDspLgNbUVceN">
            Denna tillfälliga utvidgning väntas medföra en offentligfinansiell
            kostnad om 1 420 miljoner kronor per år 2022 och 2023.
          </p>
          <head xml:id="i-AP5pU8ndteFUndoyNK42Pf" type="h1">
            Rekryteringsstöd
          </head>
          <p xml:id="i-SnpmDwNQKGmryBxHXmvAH9">
            Den akuta bekämpningen av de ekonomiska följdverkningarna av
            spridningen av sjukdomen covid-19 har i grunden varit förhållandevis
            välavvägd vad gäller omfattning och inriktning.
            <ref target="i-H8gahAZ6tacM1JMycBeqRr">
              [4]
            </ref>
            Införandet av stöd vid korttidsarbete bidrog till att minska
            antalet uppsägningar och att uppgången i arbetslösheten kunde
            dämpas.
          </p>
          <p xml:id="i-JjM3GB2gRMQbt2cVfkKmEs">
            När smittspridningen minskar och konjunkturen vänder uppåt är
            det av största vikt att övergången från permitterad eller arbetslös
            till sysselsatt stimuleras. Detta då risken att fastna i arbetslöshet
            eller inaktivitet ökar med tiden som en person befinner sig i
            ett sådant tillstånd. För att undvika att den ökade arbetslösheten
            också leder till en långsiktigt högre jämviktsarbetslöshet bör
            alltså återgång till arbete och nyanställningar stimuleras.
          </p>
          <p xml:id="i-4Z6d2ANvFzZQTxz6xLGiYw">
            En sådan stimulans kan uppnås på flera sätt. Stödsystem kan exempelvis
            trappas av, för att gradvis öka drivkrafterna för såväl företag
            som arbetstagare att återgå till reguljära anställningar. En annan
            möjlighet är att införa ett så kallat rekryteringsstöd. Ett rekryteringsstöd
            stimulerar en nettoökning av antalet anställda och kan utformas
            så att det premierar företag som väljer att återta tidigare permitterad
            personal eller nyanställa.
          </p>
          <p xml:id="i-TtPim4wwfDEFWrbv33arNy">
            Denna typ av stöd skulle alltså kunna införas tillfälligt vid
            djupare kriser och existera under en begränsad period. En möjlig
            konstruktion är att företag ges ett stöd, exempelvis nedsatta
            sociala avgifter, baserat på den del av lönesumman som härrör
            från en nettoökning av antalet anställda jämfört med en viss referensperiod
            och att detta stöd lämnas månatligen under en begränsad period
            om exempelvis 1–2 år.
          </p>
          <p xml:id="i-Vd8g4WQUp88cQSMYBRrTQ7">
            Det är olyckligt att regeringen inte har prioriterat att utreda
            möjligheten att införa ett rekryteringsstöd. Införandet av ett
            sådant system under andra halvåret 2021 och fram till dess att
            konjunkturen återhämtat sig under 2022 hade kunnat vara varit
            en rimlig åtgärd för att underlätta övergången från krispolitik
            till en finanspolitik ämnad för mer normala tider och ett balanserat
            konjunkturläge.
          </p>
          <p xml:id="i-U9rPCGcvV6ptZQpfgK1P6y">
            Centerpartiet anser att ett rekryteringsstöd bör utredas, och
            författningsförslag förberedas, i syfte att ett sådant system
            snabbt ska kunna införas vid nästa kris, om det då bedöms vara
            lämpligt. Vikten av att vara förberedd och att kunna agera snabbt
            är av stor vikt vid krisförlopp, och väl utredda förslag minskar
            risken för att välbehövliga åtgärder försenas.
          </p>
          <head xml:id="i-D4RG2pCHMfLVJbaE1QQ9hg" type="h3">
            Skatt på kapitalägande – kapital- och egendomsskatter
          </head>
          <head xml:id="i-Ar631wXXYFjSYXQduQvoqY" type="h1">
            Skattefrihet för de första 150 000 kronorna på investeringssparkonton
          </head>
          <p xml:id="i-LbyGuUyeZaka5xRcNirwCx">
            Ett eget sparande skapar trygghet för den enskilde och ökar hushållssektorns
            motståndskraft mot ekonomiska kriser. Inte minst för kvinnor kan
            ett eget sparande skapa ökad självständighet och makt. Att uppmuntra,
            snarare än straffbeskatta, såväl arbete som sparande är en central
            del av Centerpartiets ekonomiska politik.
          </p>
          <p xml:id="i-6X3JcnZcT7GhTcNGCbXR5w">
            Centerpartiet föreslår därför att de första 150 000 kronorna
            på ett så kallat investeringssparkonto (ISK) görs skattefria.
            Begränsningsregler som innebär att denna skattefrihet enbart kan
            utnyttjas en gång bör införas. Det gäller såväl direkta begränsningar,
            som medger skattefrihet för ett konto per person, som indirekta
            begränsningar, som försvårar för skatteplanering genom att dela
            upp flera konton på olika personer etc. Hur detta förslag bäst
            bär genomföras och utformas är komplex. Centerpartiet uppmanar
            därför regeringen att skyndsamt tillsätta en utredning i syfte
            att ge förslag på hur de första 150 000 kronorna på ISK skall
            kunna skattebefrias.
          </p>
          <head xml:id="i-KhqSj6jUW9ZAejtkiRroJ" type="h1">
            Sänkt skatt på ISK
          </head>
          <p xml:id="i-L97B4hpBoF8HqyjXh9eatt">
            Centerpartiet föreslår att beskattningen av sparande på ISK och
            i kapitalförsäkring sänks. Vid beräkningen av schablonintäkten
            för investeringssparkonto respektive skatteunderlaget för kapitalförsäkring
            ska kapitalunderlaget multipliceras med statslåneräntan ökad med
            0,75 procentenheter. Det innebär en sänkning av påslaget från
            dagens 1 procentenhet, med 0,25 procentenheter.
          </p>
          <p xml:id="i-Ukg8D4jvhiP78E8Ba1jBEF">
            Vidare ska lägsta schablonintäkt sänkas från dagens 1,25 procent
            till 1 procent. Ändringarna föreslås träda i kraft den 1 januari
            2023. Detta väntas medföra lägre skatteintäkter om 1 700 miljoner
            kronor.
          </p>
          <head xml:id="i-JuyCQ9thBG5SENhvBS1Gbh" type="h1">
            Skattefri uthyrning av personliga tillgångar
          </head>
          <p xml:id="i-QyDZ5aH56peCfEaPFvEuPE">
            Centerpartiet välkomnar förslaget om skattefrihet för uthyrning
            av personliga tillgångar. Inte minst på grund av att förslaget
            kan förväntas öka skattesystemets legitimitet, då de föreslagna
            reglerna kan förväntas ligga mer i linje med befolkningens värderingar
            och beteende. En ökad uthyrning och delning av befintliga resurser
            kan, i bästa fall, bidra till en ökad grad av cirkularitet och
            effektivitet i nyttjandet av befintliga resurser.
          </p>
          <head xml:id="i-YQKe9veGEMJHS2kV2HCwWD" type="h3">
            Skatt på kapitalanvändning – företagsskatter
          </head>
          <head xml:id="i-Ya3zh8maNL57JcQkhBCjWK" type="h1">
            Borttagna effektgränser för egenproducerad el
          </head>
          <p xml:id="i-Y3XBD6i3pLFx74UEWXPd74">
            I proposition 2020/21:113 Utökad befrielse från energiskatt för
            egenproducerad el föreslogs flera välkomna höjningar av effektgränserna
            för skattebefrielse för egenproducerad el. Centerpartiet vill
            dock gå längre och helt avskaffa dessa effektgränser. Syftet med
            förändringen är att ytterligare stimulera till produktion av förnybar
            el. Förslaget väntas medföra minskade skatteintäkter om cirka
            4 miljoner kronor per år. Förändringen kan komma att kräva ett
            statsstödsgodkännande av EU, varför förslaget bedöms kunna träda
            ikraft 1 januari 2023.
          </p>
          <head xml:id="i-8eEE12FnEXRq96w8mCh4RJ" type="h1">
            Snabbare avskrivning av miljö- och klimatinvesteringar
          </head>
          <p xml:id="i-8r2wuBCu29Bkn67Wow8y4e">
            Svensk industri spelar en nyckelroll i klimatomställningen. Dels
            genom helt nya innovationer och dels genom en ständig effektivisering
            av existerande processer. Energieffektivisering inom industrin
            är avgörande för att Sverige ska kunna minska utsläppen av växthusgaser
            och frikoppla vår ekonomiska tillväxt från klimatutsläpp.
          </p>
          <p xml:id="i-6FS1bWVRUtdrWjwozKs5cf">
            I flera andra länder, däribland Nederländerna och Irland, finns
            system för skattelättnader eller mer generösa avskrivningsregler
            för energieffektiviserande investeringar. Centerpartiet anser
            att ett system med så kallade miljöavskrivningar, där vissa typer
            av investeringar tillåts skrivas av snabbare jämfört med dagens
            regler, bör införas. I jämförelse med konventionella styrmedel,
            som koldioxid- och energiskatt, kan effekterna av miljöavskrivningar
            vara snabbare och enklare för företag att överblicka. Miljöavskrivningar
            kan därmed utgöra ett bra komplement till övriga styrmedel.
          </p>
          <p xml:id="i-FF5qy8NQtP9kDYit2t32qJ">
            Systemet skulle exempelvis kunna baseras på att Skatteverket
            och Energimyndigheten tar fram en lista över relevanta investeringar
            och att dessa medger rätt till snabbare avskrivningar. Den offentligfinansiella
            effekten av förslaget är också liten, då den i huvudsak består
            av en förskjutning av uppbörden av skatt och den tillhörande lånekostnad
            som uppstår som uppstår till följd av detta.
          </p>
          <p xml:id="i-5RbHQ4AqAFq16ZZAomZgPp">
            Centerpartiet uppmanar regeringen att tillsätta en utredning
            kring hur ett system med miljöavskrivningar skulle kunna utformas,
            i syfte att ett sådant system ska kunna införas från och med den
            1 januari 2024.
          </p>
          <head xml:id="i-EHoxVw3M8Wdh6WVpYTruHr" type="h1">
            Riskskatt
          </head>
          <p xml:id="i-7STiRPc4w7i85tTdvqX6a9">
            Den riskskatt som aviserades i budgetpropositionen för 2020 (prop.
            2019/20:1), där en höjning av skatten aviserades i budgetpropositionen
            för 2021 (prop. 2020/21:1) och som beskrivs i lagrådsremissen
            Riskskatt för kreditinstitut är i grunden olyckligt konstruerad.
            Skattens syfte – att minska risken för, och internalisera kostnaderna
            av, finansiella kriser som leder till indirekta kostnader för
            samhället – nås inte på ett effektivt sätt genom förslaget.
          </p>
          <p xml:id="i-7XhhTaAd91mYibjTd5beoH">
            Ett av de större problemen med den föreslagna utformningen är
            att den riskerar att försämra kommunernas möjlighet till finansiellt
            samarbete inom ramen för Kommuninvest. Detta riskerar att drabba
            små och medelstora kommuner oproportionerligt, då dessa kan antas
            ha svårare att finansiera sig själva på kapitalmarknaderna. Detta
            kan, i förlängningen, påverka nödvändiga investeringar i välfärd
            negativt.
          </p>
          <p xml:id="i-Ju9kRZ5HosATRJ33T2pEd6">
            Centerpartiet anser att regeringen skyndsamt bör återuppta dialogen
            med kommissionen om möjligheten att undanta Kommuninvest från
            beskattning, på det sätt som skett i andra länder med liknande
            entiteter.
          </p>
          <p xml:id="i-9UQQSGTc7muxC8pact7fLk">
            I väntan på att så sker anser Centerpartiet att kommunsektorns
            finansiella samarbete bör stimuleras, delvis för att motverka
            de oönskade negativa effekter som riskskattens införande kan väntas
            medföra. Detta beskrivs närmare under utgiftsområde 2.
          </p>
          <head xml:id="i-MY6DDSo6M72YwN4aPN68Mh" type="h3">
            Skatt på konsumtion m.m.
          </head>
          <head xml:id="i-7bFjMnx2VqzyUe6NqxuKPZ" type="h1">
            Höjd omsättningsgräns för mervärdesskatteplikt
          </head>
          <p xml:id="i-FWTuCK2bLJ5pRupffzP7Uz">
            Centerpartiet välkomnar regeringens förslag om höjd omsättningsgräns
            för mervärdesskatteplikt, från 30 000 till 80 000 kronor. I enlighet
            med vad som beskrivits ovan om de så kallade ingångsföretagen
            vill Centerpartiet dock gå längre. Vi föreslår att gränsen höjs
            till 150 000 från den 1 januari 2024 i samband med att ett system
            för schablonbeskattning av de minsta företagen införs.
          </p>
          <head xml:id="i-X3YBE2ukfw2MQm5BBQX2zW" type="h1">
            Avskaffad dansbandsmoms
          </head>
          <p xml:id="i-KD7834cvH942b7362KkD4L">
            Det finns i dagsläget en orättfärdig skillnad i beskattning mellan
            konserter och musikuppträdanden som klassificeras som danstillställningar.
            De förra beskattas med sex procents moms, medan de senare beskattas
            med 25 procents moms. Dansbandskulturen är en viktig och uppskattad
            del av svenskt kulturliv. Varje år besöker hundratusentals människor
            danstillställningar. Det gäller hela Sverige, men inte minst på
            landsbygden. Samtidigt är marginalerna i branschen små och berörda
            aktörer har drabbats mycket hårt av de restriktioner som infördes
            som ett svar på spridningen av sjukdomen covid-19. Branschföreträdare
            har vittnat om att stora delar av branschen riskerar att permanent
            försvinna. Det hade utgjort ett stort avbräck för en stor och
            viktig del av svenskt kulturliv.
          </p>
          <p xml:id="i-TfaRyzhJBfLKSnN24Rh7bF">
            Centerpartiet föreslår därför att den så kallade dansbandsmomsen
            avskaffas. Det innebär att entréavgiften till föreställningar
            med dansband, där entréavgiften företrädesvis går till just dansbandets
            föreställning och där musiken som framför till övervägande del
            är live, beläggs med samma reducerade momssats som idag gäller
            för konserter. Förslaget bedöms kunna införas vid halvårsskiftet
            2022 och leda till minskade skatteintäkter om 31 miljoner kronor
            år 2022. För åren därefter bedöms förslaget medföra minskade skatteintäkter
            om 62 miljoner kronor.
          </p>
          <head xml:id="i-WK8HRMS2kmxJ5gieDywsW4" type="h1">
            Se över regelverket kring reducerad energiskatt
          </head>
          <p xml:id="i-Gx76ziiHK1ejGWbm6NYFs7">
            Den som förbrukar el eller bränsle i vissa verksamheter kan få
            reducerad skatt. Till för några år sedan var det ganska tydligt
            för företagen hur reglerna tillämpades. På senare tid har ny tillämpning
            av regelverket från Skatteverket inneburit plötsliga förändringar,
            i vilken verksamhet som kan erhålla den reducerade skatten. Ett
            exempel är energiskatten på snötillverkning, som under många år
            var nedsatt. Sedan 2017 är snötillverkning inte berättigad till
            nedsättningen, eftersom snötillverkning inte anses vara en huvudsaklig
            verksamhet för en skidanläggning. Detta är bara ett exempel av
            flera som visar på behovet av ett tydligare regelverk, så att
            företag kan förutse vilken skatt de ska betala. Mot denna bakgrund
            anser Centerpartiet att en översyn behöver ske och uppmanar regeringen
            att genomföra en sådan.
          </p>
          <head xml:id="i-G5xbzhcRyCgKnEg8HMvpK9" type="h3">
            Övriga skattefrågor
          </head>
          <head xml:id="i-FU7or1Hio1QNzxtb1nitjw" type="h1">
            Förlängd anståndstid för tillfälliga anstånd
          </head>
          <p xml:id="i-EP44zoJJgCqbGLMrdUMhVi">
            En central åtgärd i bekämpningen av de ekonomiska följderna av
            spridningen av sjukdomen covid-19 var införandet av en möjlighet
            att få anstånd med betalning av vissa skatter och avgifter. Detta
            infördes den 30 mars 2020. Det gav företag en möjlighet att ansöka
            om tillfälligt anstånd för tre månaders betalningar av avdragen
            skatt, arbetsgivaravgifter och moms mellan januari och september
            2020. Anståndet gällde från början i ett år men har därefter utökats
            med ytterligare ett år för de företag som beviljats anstånd. Enligt
            nu gällande regelverk behöver stora belopp återbetalas under våren
            2022.
          </p>
          <p xml:id="i-T82p5NfKxgWNRdrK1cFGJW">
            Möjligheten till skatteanstånd har varit viktig för att möta
            det ökade behov av likviditet som företagen sått inför under pandemin.
            Eftersom andra stöd, som exempelvis omställningsstödet, betalas
            ut med eftersläpning har skatteanståndet fyllt en viktig funktion
            som bryggfinansiering. Anstånden är räntebelagda.
          </p>
          <p xml:id="i-Hn2rUPocpuAEpUAFNXZ8rc">
            Cirka 51 000 företag har beviljats anstånd på totalt cirka 54
            miljarder kronor. I dagsläget har cirka 24 miljarder kronor betalats
            tillbaka. Skulle företag bli tvungna att betala tillbaka hela
            beloppet under våren 2022 finns en uppenbar risk att i grunden
            livskraftiga företag ansöker om konkurs. Centerpartiet har tidigare
            understrukit behovet av att på ett tidigt stadium få ett system
            på plats som ger förlängda möjligheter till återbetalning av uppskov.
            Företagen måste kunna planera. Företag och branscher har olika
            behov och det finns därför goda skäl att införa ett regelverk
            som i så hög utsträckning som möjligt tar hänsyn till företagens
            individuella förutsättningar.
          </p>
          <p xml:id="i-BESn9xobf9PeM8nQe7vzJj">
            Vi befinner oss fortfarande i en pandemi. Hur ekonomin utvecklas
            kommande år är behäftat med stor osäkerhet. Detta tillsammans
            med ett behov av att inte avkräva företag stora delar av erhållna
            anstånd vid en enskild tidpunkt talar för en kraftigt förlängd
            återbetalningsmöjlighet. Samtidigt måste anstånd betalas tillbaka
            och varken företag eller staten tjänar på att skjuta upp eventuella
            konkurser flera år i tiden.
          </p>
          <p xml:id="i-FAe8eD5bGgVE9BV6eH56Nu">
            Centerpartiet välkomnar därför att regeringen tagit till sig
            av våra och andras synpunkter och föreslår en möjlighet till förlängd
            anståndstid. Det förslag som remitterats (Fi2021/02865) är i stora
            delar väl avvägt. Men Centerpartiet kommer att ta del av de remissvar
            som lämnas och anser att regeringen bör ha beredskap för att under
            våren justera förslaget om starka skäl för att göra detta framkommer.
          </p>
          <head xml:id="i-DWwD8i93PewCVB6yYY5qeH" type="h1">
            Fjällräddares skattemässiga villkor
          </head>
          <p xml:id="i-KufTaFUPDQUxLcjgRASBty">
            I Sverige finns i dag omkring 400 fjällräddare som, ofta under
            extrema förhållanden, är ansvariga för insatser i den svenska
            fjällvärlden. Vi behöver säkerställa goda villkor för de som i
            dag ställer upp, och även se till att vi får fler fjällräddare.
            Därför behövs en översyn och förändring av stöd och skattevillkor
            för fjällräddarna. Exempelvis använder fjällräddarna oftast egna
            skotrar och annat material som är privat. Men det finns inga särskilda
            lagregler kring den skattemässiga behandlingen av hur detta bör
            hanteras och rättsläget är oklart.
          </p>
          <head xml:id="i-RQALiXJbEh8DhC7kYiT81R" type="h3">
            Avvisade förslag till skatteförändringar i budgetpropositionen
            för 2022
          </head>
          <p xml:id="i-SdrqJq5S8A9pXxPdbG6msi">
            För att finansiera andra prioriterade satsningar avvisar Centerpartiet
            aviseringen om att införa en skattereduktion för a-kasseavgift
            den 1 juli 2022. Detta medför att inkomsttitel 1140 Skattereduktioner
            ökar med 810 miljoner kronor för 2022. Av samma anledning beräknas
            inkomsttiteln i fråga öka med 1 620 miljoner kronor per år under
            år 2023 och 2024.
          </p>
          <p xml:id="i-H9Yv6aKVMYBqbpfNFNNZH1">
            Av samma skäl avvisar Centerpartiet förslag om ytterligare sänkt
            moms på reparationer. Det innebär att inkomsttitel 1410 ökar med
            70 miljoner kronor år 2022, med 140 miljoner kronor år 2023 och
            med 130 miljoner kronor år 2024. Vidare delar inte Centerpartiet
            regeringens bedömning att kemikalieskatten på viss elektronik
            samt avfallsförbränningsskatten bör BNP-indexeras från och med
            2023. Det medför att inkomsttitel 1450 minskar med 50 miljoner
            kronor år 2023 och med 100 miljoner kronor år 2024.
          </p>
          <head xml:id="i-MLszL6vLosgPQyTxScCX7D" type="h3">
            Övriga förslag som påverkar inkomstberäkningen
          </head>
          <p xml:id="i-FhXxYeNmcTVetgTCr9K4z2">
            Utöver förslag om ändrade skatteregler föreslås i denna motion
            en rad förslag som påverkar inkomstberäkningen. Centerpartiet
            föreslår att undantagen från krav på bosättningstid för flyktingar
            inom garantipensionen och sjuk- och aktivitetsersättningen bör
            slopas. Detta medför minskade kommunala skatteintäkter om 200
            miljoner kronor per år. Centerpartiet föreslår i denna budgetproposition
            vidare att de tillfälligt förhöjda ersättningsnivåerna inom arbetslöshetsförsäkringen
            sänks under 2022, vilket medför sänkta kommunala skatteintäkter
            om 1 600 miljoner kronor år 2022.
          </p>
          <p xml:id="i-KJCEmAK6Yu95A1iAHLHA68">
            Centerpartiet föreslår också, i likhet med vad som föreslås i
            SOU 2021:67, att en biopremie införs i syfte att stimulera biobränslen
            för arbetsmaskiner. Detta förslag väntas leda till en ökad användning
            av biobränslen och en motsvarande lägre användning av konventionell
            diesel. Detta medför att intäkterna från energi- och koldioxidskatt
            förväntas minska med cirka 32 respektive 30 miljoner kronor år
            2022. Samtidigt minskar också återbetalningen av koldioxidskatt
            med cirka 25 miljoner kronor år 2022.
          </p>
          <head xml:id="i-UJdgZxZFurdpp1K14AmeFA" type="h3">
            Offentligfinansiella effekter – en sammanställning
          </head>
          <head xml:id="i-Rs8Tm8n4KysYcwS4NiHqKN" type="h3">
            Inkomstberäkning
          </head>
          <p xml:id="i-M14BVouBVk4yNnaxcFZbjS">
            Nedan presenteras Centerpartiets förslag till inkomstberäkning
            för år 2022.
          </p>
          <p xml:id="i-33UBWpraumL6NDmtmqC84g">
            I nedanstående tabell presenteras Centerpartiets förslag till
            inriktning för inkomstberäkning för åren 2023–2024.
          </p>
          <head xml:id="i-M8W1ai5kwcxCwiFxViyEfu" type="h2">
            5. Utgifter
          </head>
          <p xml:id="i-GyMoQms66oAVQ3tuiNk5kE">
            I detta avsnitt redovisas Centerpartiets förslag till förändringar,
            jämfört med vad som föreslås i budgetpropositionen för 2022, vad
            gäller utgifter. Det faktum att budgetmotionen uttrycks i termer
            av skillnader jämfört med förslaget i budgetpropositionen innebär
            att en frånvaro av förslag till förändring innebär ett accepterande
            av förslagen i propositionen.
          </p>
          <p xml:id="i-4QdjoESUFHWAJKNVs6ebXz">
            I tabellen nedan presenteras Centerpartiets förslag till utgiftsramar
            för år 2022.
          </p>
          <p xml:id="i-3yrjykdgNNgZDufSUtqLTN">
            I tabellen nedan presenteras Centerpartiets förslag till inriktning
            av utgiftsramar år 2023–2024.
          </p>
          <head xml:id="i-6TesLVLrksoGbCrfRxYENA" type="h3">
            Utgiftsområde 1 Rikets styrelse
          </head>
          <p xml:id="i-BDrrH2E1GDzER4hoZk5jSm">
            Sverige firar 100 år med allmän och lika rösträtt i det så kallade
            demokratijubileet 2018–2021 till minne av åren 1918–1922 då riksdagen
            fattade ett antal beslut som gjorde att nästan alla vuxna kvinnor
            och män fick rätt att rösta och ställa upp i valen. Den liberala
            demokratin är en av mänsklighetens bästa uppfinningar, kanske
            den främsta. Inget annat styrelseskick levererar samma rättvisa,
            frihet och nytta, från den enskilda människans möjlighet att forma
            sitt eget liv till samhällets förmåga att gemensamt fatta goda
            beslut. Medborgerliga och politiska rättigheter skyddar individen
            mot statligt förtryck och begränsar majoritetens makt över individen.
          </p>
          <p xml:id="i-CypSMMSQ25yRPBKvi5WJfb">
            Folkviljan ska kanaliseras genom en effektiv förvaltning inom
            såväl regeringskansliet som riksdagen, med respekt för olika minoriteter
            och rättssäkerheten, och granskas av oberoende medier. En stor
            del av de politiska institutioner som är ämnade att säkerställa
            detta återfinns inom utgiftsområde 1. Den svenska demokratin måste
            kontinuerligt utvecklas och anpassas, rustas och försvaras, i
            en föränderlig värld. De offentliga institutioner vars uppgift
            det är att genomdriva den politik som fått stöd i allmänna val
            måste göra så på ett effektivt och transparent sätt.
          </p>
          <head xml:id="i-TLRfiP3mGpupG2f83k6rEi" type="h1">
            Centerpartiets överväganden
          </head>
          <p xml:id="i-YF9uiBwi1VWJyE2BwKHsnV">
            Centerpartiet föreslår i denna budgetmotion ett regelförenklingspaket
            (se UO24). Till följd av detta föreslås anslag 4:1 öka med 4,5
            miljoner kronor år 2022, i syfte att finansiera en länderjämförande
            utredning kring regelförenklingsarbete. Av samma anledning beräknas
            anslaget öka med 4,2 miljoner kronor 2023 och med 3,7 miljoner
            kronor år 2024. Inom regelförenklingspaketet föreslås också en
            utredning kring huruvida det vore lämpligt, och i så fall på vilket
            sätt, att i högre grad differentiera lagstiftningen utifrån företagsstorlek.
            Anslaget föreslås därför öka med 3,6 miljoner kronor år 2022.
            Anslaget beräknas öka med 3,7 miljoner kronor per år 2023–2024
            av samma anledning. Ytterligare en del av det föreslagna regelförenklingspaketet
            rör en implementeringsfunktion för regelförenkling på regeringskansliet.
            Anslaget föreslås därför öka med 10 miljoner kronor år 2022 och
            väntas öka med lika mycket under åren 2023–2024.
          </p>
          <p xml:id="i-V6w4ggvChRJ7LqSEZyEpUg">
            I denna budgetmotion föreslås ett kraftfullt paket för en effektiv
            tillståndsprövning och tillsynsvägledning (se UO20). I syfte att
            finansiera denna satsning föreslås anslag 5:1 minska med 5 miljoner
            kronor år 2022, då regeringens förslag med liknande inriktning
            avvisas. Av samma anledning beräknas anslaget minska med 5 miljoner
            kronor per år 2023–2024. Centerpartiets förslag kring tillståndsprövning
            och tillsynsvägledning innebär att anslaget föreslås öka med 15
            miljoner kronor år 2022. Resurserna bör bland annat användas för
            utvecklade digitala lösningar för prövning och tillsyn. Av samma
            anledning beräknas anslaget öka med 15 miljoner kronor per år
            2023–2024.
          </p>
          <p xml:id="i-CZcnzUUtp2PSAPo53zb1Q1">
            Centerpartiet accepterar den föreslagna förstärkningen av anslag
            7:1. Vi föreslår dock att 10 miljoner kronor per år av den förstärkning
            som rör minoritetspolitiken används för att inrätta ett språkcentrum
            för meänkieli i Övertorneå.
          </p>
          <p xml:id="i-EqppEyRwcYBh2FV7dHhmJZ">
            Anslag 8:1 föreslås öka med 15 miljoner kronor år 2022, till
            följd av att Centerpartiet föreslås att presstödet för fådagarstidningar
            räknas upp i linje med vad stödet till övriga tidningar har gjort.
            Av samma anledning beräknas anslaget öka med 15 miljoner kronor
            per år 2023–2024.
          </p>
          <p xml:id="i-SQF5yQS1dUALaC7zUSQ6no">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna. Anslagen 1:1,
            2:1, 2:2, 2:3, 2:4 och 2:5 undantas från detta.
          </p>
          <head xml:id="i-JFnwr4cYBbDRe85J2CXppV" type="h3">
            Utgiftsområde 2 Samhällsekonomi och finansförvaltning
          </head>
          <p xml:id="i-VKzKf8vdHZ3HFxKHGatT2F">
            Centerpartiet strävar efter en ökad finansiell stabilitet. Hushållens
            och företagens tillgång till finansiella tjänster är viktig för
            att omvandla sparande och konsumtionsutjämning till produktiva
            investeringar. Välfungerande marknader för riskhantering och allokering
            av kapital är ett viktigt fundament för ekonomisk tillväxt. Sådana
            tjänster bör erbjudas med ett starkt konsumentskydd och på ett
            sätt som inte äventyrar den finansiella stabiliteten.
          </p>
          <p xml:id="i-D72xYuiLXd4P8T2xmiZXBj">
            Finansinspektionens arbete med tillsyn och deras mandat att hantera
            de risker som är förknippade med hushållens skuldsättning är här
            viktiga. Också Riksgäldens roll som resolutionsmyndighet, statens
            internbank och skuldförvaltare är av största vikt.
          </p>
          <p xml:id="i-GG2sADH4quPWLo7v7LdpzS">
            Att granska det offentligas verksamhet är också centralt för
            att kontinuerligt förbättra den offentliga sektorns arbete. Här
            fyller Statistiska centralbyrån, Riksrevisionen, Statskontoret
            och Finanspolitiska rådet viktiga funktioner. Tilltron till den
            statliga förvaltningens effektivitet påverkar i förlängningen
            tilltron till den svenska demokratins förmåga att lösa de uppgifter
            den åläggs.
          </p>
          <head xml:id="i-XDX6nVVxbSF5Lfo7Q32MsA" type="h1">
            Centerpartiets överväganden
          </head>
          <p xml:id="i-PmGFNNwbrD6Kme3XruzAV2">
            Anslag 1:11 föreslås minska med 10 miljoner kronor år 2022 till
            följd av att Centerpartiet avvisar den föreslagna satsningen på
            Finansinspektionens innovationscenter, i syfte att bidra med finansiering
            till andra prioriterade reformer i denna budgetmotion. Av samma
            anledning beräknas anslaget minska med 10 miljoner kronor per
            år 2023–2024.
          </p>
          <p xml:id="i-KjCd5SVTYEcsozyeXf6R7C">
            Anslag 1:17 föreslås minska med 15 miljoner kronor år 2022, i
            syfte att bidra till finansiering av andra prioriterade reformer
            i denna motion. Av samma anledning beräknas anslaget minska med
            15 miljoner kronor per år 2023–2024.
          </p>
          <p xml:id="i-wNCiN5wH4bYFf36pXTpQV">
            Centerpartiet föreslår att ett nytt anslag, 99:1 Kommuners finansiella
            samarbete, skapas. Anslaget föreslås tillföras 280 miljoner kronor
            år 2022. Syftet med anslaget är att, via en överenskommelse med
            Sveriges kommuner och regioner, stimulera till ökat samarbete
            mellan kommuner och regioner för att minska upplåningskostnaderna
            för den kommunala sektorn. Behovet av detta har förstärkts givet
            de negativa effekter som den så kallade riskskatten kan väntas
            få på Kommuninvest. Riskskattens utformning är, som påtalats av
            flera remissinstanser, problematisk ur flera hänseenden. Förutom
            Kommuninvest drabbas även andra koncerner, som ur vissa perspektiv
            snarare är att betrakta som en samling mindre regionala företag,
            av riskskatten, vilket i grunden inte är syftet.
          </p>
          <p xml:id="i-4Mj5TdnwCNGP5JXbiJEfcX">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-Nv66Kup2bL2X2bpVH63VVL" type="h3">
            Utgiftsområde 3 Skatt, tull och exekution
          </head>
          <p xml:id="i-VCYZrsLCb8dtWLada7oj8b">
            Ett fungerande skattesystem och ett fungerande betalningssystemen
            är centralt för att ett ekonomiskt system ska fungera. Det är
            våra tre fiskala myndigheter som ska säkerställa detta. De skatter
            vi beslutar om måste uppfattas som rimliga och syftet med att
            de tas in ska inte kunna missförstås.
          </p>
          <p xml:id="i-5dNANgnHV8WWuC6rJdURs9">
            Legitimitet, rättssäkerhet och transparens måste genomsyra alla
            aspekter av lagstiftningen, vars effekter våra tre myndigheter
            i stor utsträckning ska hantera.
          </p>
          <p xml:id="i-FwaXyRJtxYHtGJSWbvrZvw">
            Skatteverket, Tullverket och Kronofogdemyndigheten är centrala
            för det svenska rättssamhället. Både individer och företag måste
            känna förtroende för det myndigheterna gör. Förutsägbarhet och
            tydliga regler är då helt avgörande. Att på ett rättssäkert och
            effektivt sätt säkerställa att beslutade skatter betalas in är
            en grundförutsättning för finansieringen av viktig offentlig verksamhet.
            Det är också en fråga om likabehandling och värnandet av tilliten
            till det offentliga. Servicen hos de tre aktuella myndigheterna
            har kontinuerligt förbättrats och ska fortsätta att förbättras.
            Det för med sig ett alltmer utbrett användande av e-tjänster.
            Samtidigt är statens närvaro i hela landet central för samhället
            i stort.
          </p>
          <p xml:id="i-VZo1a1nGgyKAV2B9XsL6sr">
            Det är viktigt att skatter utformas så att svenska företags konkurrenskraft
            stärks och att Skatteverket tar in de skatter som riksdagen beslutat.
            Skatterna måste utformas så att människor vågar ta risker och
            starta företag. Skatter ska medverka till tillväxt och utveckling
            i hela landet, underlätta jobbskapande och företagande och på
            ett effektivt sätt finansiera offentliga utgifter. Skatter måste
            vara förutsägbara, rättssäkra och långsiktiga. Trösklarna till
            småskaligt företagande måste sänkas genom regelförenklingar och
            lägre skatter. Skatteverket bör därför kontinuerligt arbeta för
            minskad skatteadministration för privatpersoner, företag och offentliga
            aktörer.
          </p>
          <p xml:id="i-4JLKUgVAxLZYNuLRjNdont">
            Att Tullverkets verksamhet fungerar bra är viktigt för att handeln,
            med varuflöden in i och ut ur vårt land, ska fungera väl för våra
            företag. Det är avgörande ur ett globalt konkurrensperspektiv.
            Samtidigt behöver tullen vara säker, för att hålla ordning i landet.
            Tullverket har två huvudsakliga uppgifter som måste tillgodoses:
            dels uppbörd, det vill säga att ta ut tullar, skatter och andra
            avgifter, och dels brottsbekämpning, där bland annat olaglig införsel
            av alkohol, drogsmuggling och vapensmuggling ska beivras. Tullverket
            behöver verktyg för att stärka sitt arbete med att skydda våra
            gränser och att upprätthålla goda förutsättningar för våra företag
            att bedriva handel med andra länder. Det är viktigt för lag och
            ordning, men även för att garantera att våra företag kan vara
            konkurrenskraftiga gentemot aktörer i andra länder. I en globaliserad
            värld sätts tullens verksamhet på prov och det är viktigt att
            med riktade åtgärder se till att bekämpa organiserad brottslighet.
            Samtidigt ska vi vara öppna mot omvärlden. Riksdagen behöver säkerställa
            att Tullverket har en lagstiftning som är ändamålsenlig för verksamheten.
            Tullverkets befogenheter har under en lång rad av år utökats.
            Detta behöver fortsätta. Inte minst problemet med stöldligor på
            landsbygden behöver mötas med full kraft.
          </p>
          <p xml:id="i-UQri31XCQd2izDDSXLBbwc">
            En ny lagstiftning är på plats där tullen har fått ökade befogenheter
            att kvarhålla misstänkt stöldgods som är på väg att föras ut ur
            landet, i väntan på polis. Denna verksamhet måste säkerställas
            finansiellt.
          </p>
          <p xml:id="i-QqDq2zE996QVE9XPAWZRD">
            De senaste åren har problemen med djursmuggling, inte minst hundsmuggling,
            ökat kraftigt. Det finns tecken på att denna utveckling har förstärkts
            under pandemin. För att stävja denna utveckling föreslås i denna
            budgetmotion ökade tillskott till Tullverket.
          </p>
          <head xml:id="i-XFwMyjtSFzqs4SqPaUyUqX" type="h1">
            Centerpartiets överväganden
          </head>
          <p xml:id="i-6zRYwfFqN4hmU8on2CBF96">
            Centerpartiet accepterar de föreslagna förstärkningarna av anslag
            1:2, men vill poängtera att vi i första hand vill att resurserna
            används för att förstärka den reguljära verksamheten. Därtill
            föreslås anslag 1:2 öka med 10 miljoner kronor år 2022, i syfte
            att möjliggöra ett intensifierat arbete mot djursmuggling. Av
            samma anledning beräknas anslaget öka med 10 miljoner kronor per
            år 2023–2024. Därtill föreslås anslaget öka med 33 miljoner kronor
            år 2022, i linje med vad myndigheten äskat i sitt budgetunderlag
            för åren 2022–2024. Av samma anledning beräknas anslaget öka med
            33 miljoner kronor per år 2023–2024.
          </p>
          <p xml:id="i-P2t2wnpVvcBzr6Nx3mC8Li">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna. Anslagen 1:2
            och 1:3 undantas dock från detta.
          </p>
          <head xml:id="i-42Xn4zdb3JeyxDYPpA3ucZ" type="h3">
            Utgiftsområde 4 Rättsväsendet
          </head>
          <p xml:id="i-393veZvWXLaM7aRUSo6NoL">
            Ett välfungerande rättsväsende är ett av grundfundamenten i en
            rättsstat och att värna detta är en av statens kärnverksamheter.
            Människors fri- och rättigheter ska skyddas och man ska kunna
            känna trygghet i hela landet. Vid kränkningar av dessa rättigheter
            ska skyldiga identifieras, dömas och straffas på ett rättssäkert
            sätt. Så byggs en välfungerande rättsstat.
          </p>
          <p xml:id="i-RCFKc85qtqnCouxrAGn38Y">
            Var man än bor och arbetar i Sverige måste man kunna känna sig
            trygg. Det kräver en polis och ett rättsväsende som klarar av
            både vardagsbrott och grövre brottslighet.
          </p>
          <p xml:id="i-BCpVfErDLG7pFptzwYP37e">
            Ansvaret för att garantera människor säkerhet och trygghet är
            en av statens viktigaste uppgifter. För att lösa denna uppgift
            krävs att antalet brott minskar, att polisen i högre grad ingriper
            under pågående brott samt att genomförda brott utreds och förövare
            döms. Tryggheten består också i att lagarna är tydliga och rättssäkerheten
            stark, så att ingen döms för brott som de inte har begått.
          </p>
          <p xml:id="i-PEgFMJa84rRJiDbEm3rGWv">
            Polisen måste vara närvarande, tillgänglig och synlig för människor
            i hela landet. Den ska ha ett långsiktigt mandat och de lokala
            poliserna ska i största möjliga mån jobba med uppgifter kopplade
            till det lokala området. Tryggheten ska värnas i hela landet,
            oavsett om du bor på landsbygden, i storstaden eller i något av
            våra utanförskapsområden.
          </p>
          <p xml:id="i-AYrhmX8Kca3QKyrxgEtioc">
            För varje brott som begås tilltar otryggheten. För att förhindra
            att förtroendet för polisen och rättsväsendet minskar krävs kraftfulla
            satsningar på ökad lokal polisiär närvaro, ökade resurser för
            att utreda och lagföra begångna brott och andra trygghetsskapande
            åtgärder.
          </p>
          <p xml:id="i-RBSq31QprcukUCTJFuhncE">
            Att förtroendet för rättsväsendet är högt samt att rättssamhället
            är stabilt och försvarar människors fri- och rättigheter i hela
            landet är grundläggande. Sverige är i grunden ett tryggt och säkert
            land, men den oro som sprider sig måste tas på allvar. Vår trygghet
            kräver en lokalt närvarande polis och ett rättsväsende som står
            rustat att hantera kriminaliteten. Det behövs mer effektiva insatser
            mot våld mot kvinnor, vardagsbrott och gängbrottslighet. Därtill
            krävs ytterligare åtgärder mot terrorism och radikalisering samt
            mot kontroll och brottslighet i hederns namn.
          </p>
          <head xml:id="i-Pk96EijpucwQEUokSHwXsr" type="h1">
            Polis
          </head>
          <p xml:id="i-JsW4uUdaRnqq6kron2GD3r">
            Polisen har en central roll för att beivra, begränsa och lösa
            brottslighet. Centerpartiet vill se en kraftig resursförstärkning
            till polisen, för att garantera polisens lokala närvaro, öka antalet
            arbetade polistimmar, skapa förutsättningar för bättre arbetsvillkor
            och en bättre arbetsmiljö och ge polisen möjlighet att bekämpa
            brottsligheten både i hemmet och utanför.
          </p>
          <p xml:id="i-C5mKTGTjHMF9E1hfJi3dLX">
            Polisen och det övriga rättsväsendet måste vara lokalt förankrat.
            För att värna och förstärka medborgarnas förtroende för polisen
            krävs att polisen inte enbart arbetar med grov kriminalitet, utan
            också kanaliserar resurser till arbetet med mer vardaglig brottslighet,
            som skadegörelse, stölder och buskörningar. En lokalt förankrad
            polis utgör också ett viktigt verktyg i kampen mot terrorismen,
            då lokal förankring är en förutsättning för att kunna arbeta förebyggande
            och upptäcka individer som riskerar att radikaliseras.
          </p>
          <p xml:id="i-DCa6AvN75xeiPBY8H3biph">
            Ett problem som försvårar det brottsbekämpande arbetet är att
            de lokalsamhällen som är hårdast drabbade också är de lokalsamhällen
            där förtroendet för de rättsvårdande myndigheter är svagast. Åtgärder
            måste till för att överbrygga klyftan mellan medborgarna och myndigheterna,
            så att alla känner att de får den hjälp de behöver när de behöver
            den och att fler vågar och vill anmäla brott och vittna mot brottslingar.
          </p>
          <p xml:id="i-5XL8jgjmR1LPexUmywSG9o">
            Centerpartiet vill vidare utöka polisens resurser och kunskap
            för att bland annat bedriva spaningsarbete på sexköpssajter samt
            utöka utredningsresurserna för att motverka människohandel och
            koppleri. Denna typ av brottslighet är ofta svårupptäckt och ökade
            resurser krävs för att rädda fler utsatta människor från att utsättas
            för denna grova brottslighet.
          </p>
          <p xml:id="i-8ZCLb6TbYTZgdQiPFJzXmn">
            Inom ramen för det så kallade januariavtalet var Centerpartiet
            med och slog fast att antalet polisanställda skulle öka med 10
            000 personer från 2018 till 2024, varav de flesta ska vara poliser.
            Det är en välkommen resursförstärkning, men kommer inte vara tillräcklig.
            Centerpartiet arbetar för att öka polistätheten ytterligare, för
            att på sikt motsvara en europeisk standardnivå.
          </p>
          <head xml:id="i-NVrLvWG7o1qE3fuUfgivVN" type="h1">
            Rättsväsende och rättsstat
          </head>
          <p xml:id="i-R2DU2GMeoZwKLbM714jd7D">
            I en fungerande rättsstat måste förtroendet för rättsväsendet
            vara starkt. Om människor upplever att de brott de anmäler inte
            utreds, att polisen inte är närvarande, eller om ingen åtalas
            trots att det förefaller vara förhållandevis enkelt att bevisa
            vem som har begått brottet, riskerar detta förtroende att minska.
            Det riskerar i sin tur att leda till att människor inte anmäler
            brott.
          </p>
          <p xml:id="i-HJ14MTbbP8ShUC232dxUL1">
            För att upprätthålla förtroendet för rättsväsendet måste brottsoffer
            kunna känna sig säkra på att deras brottsanmälan tas på allvar.
            När brottsanmälningar läggs ner inom ett par dagar, trots att
            det för brottsoffret framstår som fullt möjligt att lösa brottet,
            kan uppfattningen att det är meningslöst att göra en brottsanmälan
            spridas. I förlängningen finns det också en risk att brottslingar
            känner sig så säkra på att gå fria att de begår brott utan tanke
            på följderna.
          </p>
          <p xml:id="i-VA6MCWbrcBfu8exygdmeb6">
            Rättsväsendets grundinställning måste vara att brott ska utredas
            och gärningsmän lagföras. I allt fler brottsutredningar måste
            bevis säkras genom att visst material analyseras vid Nationellt
            forensiskt centrum (NFC). Det kan handla om analys av fingeravtryck,
            DNA-spår eller äktheten i en underskrift. Idag är det tyvärr inte
            ovanligt att polis och åklagare har en i övrigt färdig utredning,
            men att förundersökningen inte kan slutföras eftersom svar från
            NFC dröjer. För att korta köerna till NFC och därigenom stärka
            den forensiska utredningsverksamheten måste polisen tilldelas
            ytterligare resurser. Som ett led i att få fler utredda brott
            och högre lagföring krävs att hela rättskedjan stärks och håller
            ihop.
          </p>
          <head xml:id="i-RfERcYdDBkjPfnivfKkZyD" type="h1">
            Våld i nära relation
          </head>
          <p xml:id="i-2N1sAHuK7ts7zP9vSRW9xS">
            Ingen människa ska behöva leva i rädsla för att bli slagen eller
            utsatt för hot och fridskränkningar. Våld i nära relation är ett
            allvarligt och omfattande samhällsproblem. Problemet finns inom
            alla delar av befolkningen, inom alla samhällsklasser, alla åldrar
            och i olika typer av nära relationer, men drabbar på ett helt
            överskuggande sätt kvinnor. Den nationella omfångsundersökningen
            Våld och hälsa visade att var femte kvinna i Sverige någon gång
            under sitt vuxna liv hade utsatts för upprepat och systematiskt
            psykiskt våld av tidigare eller aktuell partner. Var femte kvinna
            uppgav också att de någon gång under sitt liv hade utsatts för
            allvarligt sexuellt våld. Detta kan vi inte låta fortgå.
          </p>
          <p xml:id="i-WNyS9eCdRLfctgTWDTYuma">
            Kvinnor som lämnat våldsamma relationer behöver stor trygghet
            och säkerhet. Men idag finns det inga krav på vad en kvinnojour
            ska uppfylla. Tex har en del aktörer som skapade HVB-hem i samband
            med migrationskrisen nu börjat övergå till att delta i upphandling
            för kvinnojourer. Det är så klart inget problem i sig men som
            SOU 2017:112 klargjorde är det stora skillnader i behoven. Det
            finns tillståndskrav för HVB-hem men inte kvinnojourer. Detta
            borde ändras. Centerpartiet vill också se en mer långsiktig och
            stabil finansiering av kvinno- och tjejjourerna för att dessa
            ska kunna planera sin verksamhet på längre sikt.
          </p>
          <p xml:id="i-SxcKpEAGWGpvXcYWrm6FrN">
            Ofta är så mycket som hälften av de boende på kvinnojourer barn,
            men de får ofta inget stöd då det inte finns krav på det. Socialstyrelsens
            kartläggning av skyddade boenden visar att lika många vuxna som
            barn bor på skyddat boende. Det konstaterats även att stödet,
            det vill säga ett långsiktigt stöd efter utflytt från skyddat
            boende, måste ökas. Att säkra att barnen får stöd i denna helt
            grundläggande verksamheten i samhället är avgörande för att minska
            våldet på sikt och för att ta barnen igenom det trauma de upplever.
            Centerpartiet vill därför stärka barnrättsperspektivet till barn
            som följer med en våldsutsatt vårdnadshavare till skyddat boende,
            exempelvis genom samtalsstöd och egna biståndsbeslut.
          </p>
          <p xml:id="i-17gsYS4VsyhBumqhC4BWZD">
            Vi vill också att Nationellt centrum för kvinnofrid (NCK) bör
            få långsiktiga förutsättningar och ett nytt utvecklat nationellt
            kunskapsuppdrag för att fortsätta höja kunskapen på nationell
            nivå om mäns våld mot kvinnor och utveckla metoder för omhändertagande
            av våldsutsatta kvinnor. Detta är också en viktig del i att säkerställa
            att alla yrken som kommer i kontakt med våldsutsatta personer,
            till exempel polis, jurister, socialsekreterare och läkare får
            en grundläggande förståelse för bland annat normaliseringsprocessen
            och våldsutsatthet. NCK driver även Kvinnofridslinjen, en nationell
            stödtelefon för våldsutsatta kvinnor för de som är utsatta för
            hot eller fysiskt, psykiskt och sexuellt våld. Uppgiften är att
            lyssna och ge professionellt stöd så att den som är utsatt vet
            var det går att vända sig för att förändra sin situation. Antalet
            samtal har ökat stort de senaste åren, men framförallt under pandemin,
            och det är viktigt att NCK får långsiktiga och erforderliga ekonomiska
            förutsättningar så att de kan möta det stora behovet av stöd.
            Det ska aldrig vara upptaget när en våldsutsatt kvinna tar modet
            och ringer.
          </p>
          <p xml:id="i-M6LEw7VU97mbe5mLdLur35">
            Våld mot kvinnor visar sig gå längre ner i åldrarna. Enligt Istanbulkonventionen
            är länder skyldiga att erbjuda riktat stöd till unga våldsutsatta.
            Centerpartiet vill att det ska finnas en stödfunktion för unga
            som utsätts för våld i nära relation och att en sådan bör säkras
            finansiellt.
          </p>
          <head xml:id="i-7eFa3j7pdKscLWEZEHSvqX" type="h1">
            Brottsoffer
          </head>
          <p xml:id="i-QaAyu6m1tcGKxVC3SFtkWX">
            Centerpartiet vill ha ett starkare brottsofferperspektiv i rättsväsendet.
            Personer som har blivit utsatta för brott måste ha rätt till,
            och möjlighet att få, information från rättsväsendet om det aktuella
            fallet samt om vilka resurser som finns tillgängliga för att stötta
            brottsoffret. Därtill måste det finnas professionell personal
            som kan erbjuda det stöd som behövs. Centerpartiet vill att personer
            som har utsatts för brott enkelt ska kunna ta reda på vart de
            bör vända sig för att gå vidare med en polisanmälan och att brottsofferjourernas
            möjlighet att erbjuda hjälp ökar. De som har utsatts för grova
            brott och efterlevande till personer som mördats bör erbjudas
            stöd när gärningspersonen får permissioner eller friges. Vi vill
            också att polisen får ett tydligare ansvar att hänvisa brottsoffer
            till brottsofferjourerna.
          </p>
          <head xml:id="i-VrsVCeutURtZ12xCXViH6L" type="h1">
            Brottsförebyggande arbete och vardagsbrottslighet
          </head>
          <p xml:id="i-PB1CfvFvdCVn5prfkShzqB">
            Det bästa sättet att minska de negativa effekterna av brott,
            för brottsoffer, förövare och samhället, är att arbeta för att
            färre brott begås. Därför är det viktigt att det brottsförebyggande
            arbetet prioriteras. Det handlar dels om brottsprevention med
            fokus på att få individer att inte begå brott och dels om en strukturell
            brottsprevention på samhällelig nivå.
          </p>
          <p xml:id="i-9Fkp9B7vL2e7MTMGwbhgdJ">
            I enlighet med vad Centerpartiet har föreslagit i flera år införs
            nu ett tydligare brottsförebyggande ansvar för kommunerna. Detta
            är välkommet, då skillnaderna har varit stora över landet i hur
            preventionsarbetet sker lokalt. Ett särskilt statligt stöd till
            de kommuner där problemen är störst är också en del av det 34-punktsprogram
            mot gängvåldet som tillkom efter blocköverskridande samtal 2019.
          </p>
          <head xml:id="i-Re69c5iofu7mxvowBrxuxD" type="h1">
            Glesbygdens trygghetsutmaningar
          </head>
          <p xml:id="i-9cdYKViR6EWgzvSYTktcrz">
            Sverige är ett glesbefolkat land och många lever på platser där
            det är långt till närmaste polis. Samtidigt drabbas många av stölder
            som genomförs på ett systematiskt och professionellt sätt. Centerpartiet
            har tagit initiativ till straffskärpningar just för denna typ
            av stölder, men det kommer inte att vara tillräckligt. Polisnärvaron
            måste öka och det brottsbekämpande arbetet mot bland andra dessa
            brott måste intensifieras. Idag har tullen större befogenheter
            att stoppa och kvarhålla misstänkt stöldgods vid transport ut
            ur landet, men tullen behöver få ett riktat uppdrag att öka dessa
            kontroller. Därtill behöver samverkan mellan polis och tull öka.
            Det innebär bland annat att polisen i högre utsträckning behöver
            åka till brottsplatsen och ta upp förhör och säkra bevis.
          </p>
          <p xml:id="i-QyB1AqLF8xcSLRcjEXvvD2">
            Även brott som exempelvis våld i nära relationer kan sägas drabba
            människor i glesbygd hårdare, då anmälningsbenägenheten är lägre
            jämfört med i storstäderna. Det innebär att kränkningarna hinner
            bli fler och grövre innan den brottsdrabbade kan få hjälp. Detta
            måste ändras. Samma rätt till trygghet ska råda oavsett var i
            landet man bor.
          </p>
          <head xml:id="i-VozbN3QA4rt4PHcHnYSbWq" type="h1">
            Terrorism och våldsbejakande extremism
          </head>
          <p xml:id="i-8CBgzxxK6nMoXg6PbxA1gX">
            Samtliga former av våldsbejakande extremism är farliga. Inom
            vit makt-miljön, den autonoma vänstermiljön och den islamistiska
            extremistmiljön finns det människor som utgör ett hot mot andra
            och mot samhället. Sveriges förmåga att förhindra och förebygga
            planering och utförandet av terroraktioner på svensk mark måste
            förstärkas.
          </p>
          <p xml:id="i-Km4R9D3UVAscdb4vqnhbNe">
            Polisen har själva angett att de saknar resurser för att effektivt
            kunna arbeta mot terrorism i hela landet. Det är ytterligare en
            anledning till att ytterligare resurser behöver tillföras över
            tid, för att kunna intensifiera arbetet med att bekämpa terrorism.
            Det arbetet skulle exempelvis kunna innefatta en förstärkning
            av det särskilda nationella insatskonceptet och den nationella
            insatsstyrkan.
          </p>
          <p xml:id="i-57hxWzXefRSAw4SYg4AJU5">
            Våldsbejakande djurrättsaktivism och ekofascism utgör ett hot
            mot vår framtida livsmedelsförsörjning, det fria företagandet,
            enskilda brottsoffer och vår demokrati. Centerpartiet vill att
            straffen för den här typen av brottslighet ska blir mer kännbara
            och att polisens resurser för att bekämpa ekofascister och djurrättsextremister
            ska öka.
          </p>
          <head xml:id="i-Hv1g7JKF8LfUmjURaukMcJ" type="h1">
            Brott och straff
          </head>
          <p xml:id="i-7hXbQZjw78maCaqV7dYfML">
            Sverige står inför många utmaningar när det gäller frågor som
            rör brott och straff. Den grova organiserade brottsligheten, som
            ofta utnyttjar samhällets mest utsatta i sin brottslighet, måste
            stoppas, bland annat genom förebyggande verksamhet och genom ett
            ökat samarbete mellan olika myndigheter, såsom Försäkringskassan,
            Skatteverket och Polismyndigheten. Därtill finns en rad komplexa
            frågor som rör unga lagöverträdare, som bör mötas av tydliga och
            konsekventa reaktioner och skärpta straff, samtidigt som det säkerställs
            att straffet i sig inte bidrar till att driva den unge in i ett
            kriminellt vuxenliv. Att ungdomsrabatten snart tas bort för allvarliga
            brott är ett steg i rätt riktning, men det finns mycket mer att
            göra.
          </p>
          <head xml:id="i-625id8ZeqTH4qjgaAQiHik" type="h1">
            Centerpartiets överväganden
          </head>
          <p xml:id="i-5sJMC2r21kik6rfoomY94d">
            En del av den satsning på de rättsvårdande myndigheterna som
            Centerpartiet föreslås i denna budgetmotion rör införandet av
            så kallade polisstödsassistenter. Det är personer som ska kunna
            samarbeta med och avlasta poliser, i syfte att poliser ska kunna
            använda en större del av sin arbetstid åt sådant arbete som enbart
            polisutbildad personal klarar av. Anslag 1:1 föreslås öka med
            75 miljoner kronor för att möjliggöra anställandet av sådana polisstödsassistenter.
            Av samma anledning beräknas anslaget öka med 150 miljoner kronor
            år 2023 och med 185 miljoner kronor år 2024. Centerpartiet föreslår
            därtill att så kallade trygghetsvärdar anställs, i syfte att agera
            som en länk mellan befolkningen i vissa särskilt utsatta områden
            och polismyndigheten. Till följd av detta föreslås anslaget öka
            med 26,45 miljoner kronor år 2022. Anslaget beräknas öka med 26,45
            miljoner kronor per år 2023–2024 av samma anledning. Anslaget
            föreslås öka med 20 miljoner kronor år 2022 i syfte att möjliggöra
            en särskild satsning på Nationellt forensiskt centrum. Av samma
            anledning beräknas anslaget öka med 30 miljoner kronor per år
            2023–2024. Anslaget föreslås öka med 200 miljoner kronor år 2022
            till följd av Centerpartiets förslag om en särskild satsning för
            att stärka arbetsmiljön, inklusive möjligheten till en lönesatsning
            för de poliser som arbetar direkt mot gängkriminalitet, som är
            i yttre tjänst och som är områdespoliser. Av samma anledning beräknas
            anslaget öka med 200 miljoner kronor per år 2023–2024.
          </p>
          <p xml:id="i-8JcwFqakK6gbn75zFcNqcw">
            Centerpartiet välkomnar att regeringen föreslår att anslagen
            1:3, 1:4, 1:5 och 1,6 tilldelas resurser i enlighet med berörda
            myndigheters äskanden i sina respektive budgetunderlag. Det är
            dock viktigt att signalera att regering och riksdag ämnar fortsätta
            förstärkningen av dessa myndigheter åren framöver, för att möjliggöra
            en långsiktig planering på de berörda myndigheterna.
          </p>
          <p xml:id="i-6xYP6h93ifv3vW3WAm69BT">
            Anslag 1:5 föreslås minska med 10 miljoner kronor år 2022, till
            följd av att regeringens föreslagna satsning på en effektiv tillståndsprövning
            och tillsynsvägledning avvisas. Anledningen är att finansiera
            Centerpartiets egna satsning på detta område. Av samma anledning
            beräknas anslaget minska med 10 miljoner kronor också 2023. Anslaget
            föreslås öka med 50 miljoner kronor år 2022 till följd av Centerpartiets
            föreslagna satsning på en effektiv tillståndsprövning och tillsynsvägledning.
            Inte minst krävs denna resursförstärkning för att hantera miljöprövningar.
            Av samma anledning beräknas anslaget öka med 50 miljoner kronor
            per år 2023–2024.
          </p>
          <head xml:id="i-YWoJQNswW9Lx2Q2GaXTA3N" type="h3">
            Utgiftsområde 5 Internationell samverkan
          </head>
          <p xml:id="i-9mhsrRUQzdeW6hCRRWECNW">
            Sverige ska vara en aktiv partner på den internationella arenan.
            Vi ska bidra till fred, säkerhet och utveckling av människors
            livchanser och rättigheter i världen. Genom handel, erfarenhetsutbyte,
            diplomati, bistånd men även med militära insatser. Säkerhet bygger
            vi tillsammans med andra. Insikten om att det som händer långt
            borta påverkar oss är uppenbar. Vi ska vara långsiktiga och strategiska
            i vårt arbete.
          </p>
          <p xml:id="i-LwXZNdt24WvdaVZKiDS2Gh">
            Den liberala världsordningen är inte utan sina brister, men har
            likväl skapat välstånd, stabilitet och möjligheter för världens
            stater att lösa gemensamma problem tillsammans. Därför är den
            värd att kämpa för. Den liberala demokratin är kärnan i Centerpartiets
            utrikespolitik. Svensk utrikespolitik ska försvara och främja
            den liberala demokratin. Vi förespråkar en utrikespolitik som
            försvarar och främjar demokrati och mänskliga rättigheter, som
            stöttar rättstatsuppbyggnad, som motverkar korruption, som stärker
            kvinnors rättigheter och möjligheter och som stärker vårt samarbete
            med andra demokratier.
          </p>
          <p xml:id="i-5DGnt8eLRtbVsqcdnEVkSN">
            Den multilaterala ordningen som den har utvecklats är inte perfekt
            fungerande och har utmanats väsentligt de senaste åren men måste
            försvaras och utvecklas. Den får inte försvagas ytterligare. Vår
            säkerhet främjas av en förutsägbar internationell ordning. Just
            nu präglas dock det internationella samarbetet av stor osäkerhet.
            Diplomatin är alltjämt den första försvarslinjen.
          </p>
          <p xml:id="i-R68D4U6MdaPYMQ51xMXyjD">
            Globalt står världen inför nya utmaningar. Det handlar bland
            annat om nya motsättningar mellan stormakter, kärnvapenrustning
            och effekterna av klimatförändringar samt pandemier som hotar
            människors trygghet, välstånd och frihet. Korruption sliter sönder
            samhällen och hämmar positiv utveckling. För att möta detta behöver
            vi utveckla vårt internationella system och stärka den internationella
            ordningen. Nationalism, populism, terrorism, kamp om resurser
            och teknik skapar också nya spänningar inom och mellan länder
            och regioner. Sverige ska inte tystna under auktoritära ledares
            maktspråk.
          </p>
          <p xml:id="i-DMsHj4sVASshGAdsxnXed7">
            Det är Centerpartiets uppfattning att svenska skattepengar inte
            ska riskera att finansiera andra länders globala maktambitioner
            genom exempelvis samarbeten och transaktioner till olika investeringsbanker,
            exempelvis Asiatiska utvecklingsbanken (AsDB). I det fall Sverige
            samarbetar med exempelvis AsDB ska krav alltid ställas på demokrati
            och mänskliga rättigheter i olika projekt som finansieras, såsom
            det så kallade Belt and Road Initiative, och att inga investeringar
            görs i till exempel Xinjangs tvångsläger eller i militärdiktaturens
            Myanmar eller Kambodja.
          </p>
          <p xml:id="i-5WqRxckYPERB6gG8aVBRRd">
            EU och Nato ger ytterst vår gemensamma säkerhet. Den transatlantiska
            länken är alltjämt viktig. FN och internationell rätt är en hörnpelare
            för svensk utrikes- och säkerhetspolitik. Vi ser det som naturligt
            att det nordiska samarbetet fortsätter att utvecklas, inom försvars-
            och säkerhetspolitiken men också i frågor som rör exempelvis gränshinder
            och dess konsekvenser för den nordiska arbetsmarknaden. Östliga
            partnerskapet behöver fortsätta att utvecklas.
          </p>
          <head xml:id="i-UNknJDmwKj88ESVcjWASzJ" type="h1">
            Centerpartiets överväganden
          </head>
          <p xml:id="i-4P7NuzamZMU887KmpzEZpp">
            Spridningen av sjukdomen covid-19 satte det nordiska samarbetet
            under hård press. Koordineringen mellan länderna och informationen
            till gränspendlare fungerade inte tillfredsställande. Framöver
            är det viktigt att det nordiska samarbetet fördjupas. En viktig
            del i detta samarbete, som möjliggör mer integrerade arbetsmarknadsregioner,
            är de så kallade gränsinformationscentren. Dessa bedriver viktig
            verksamhet, som dock saknar långsiktig finansiering. I syfte att
            stärka dessa gränsinformationscenter föreslås anslag 1:3 öka med
            4 miljoner kronor år 2022. Av samma anledning beräknas anslaget
            öka med 4 miljoner kronor per år 2023–2024. Övriga berörda länder
            bör uppmanas att bidra till förstärkningen i motsvarande grad.
          </p>
          <p xml:id="i-EpdJLaDGcs7GyJd8vM9YNi">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-BDwuYdqejGbvix7jqrcQdW" type="h3">
            Utgiftsområde 6 Försvar och samhällets krisberedskap
          </head>
          <p xml:id="i-D8Ghb4WmfKxjyrX8QhL6r8">
            För att säkerställa den förmågehöjning som ett ändrat säkerhetspolitiskt
            läge kräver är det centralt att helheten i Totalförsvarspropositionen
            2021–2025 genomförs. Hela krigsorganisationen ska vara färdigorganiserad
            senast 2030 i enlighet med försvarsberedningens förslag i Värnkraft
            (Ds 2019:8). Försvarsanslagen behöver öka gradvis till 2 procent
            av BNP till år 2030, i linje med försvarsberedningens uppskattning.
            Det finns en förväntan hos våra samarbetsländer att Sverige ska
            göra denna ambitionshöjning, och den är absolut nödvändig för
            att utveckla svensk försvarsförmåga utifrån den försämrade omvärldskontext
            vi lever i. Det är inte minst en trovärdighetsfråga. Därför är
            det viktigt att helheten i Försvarsberedningens förslag i Värnkraft
            genomförs fram till och med 2030.
          </p>
          <p xml:id="i-Kd1CGULnzDaHfFV9ZSVsgk">
            De åtgärder som ska vidtas, inklusive den ekonomiska planeringsramen,
            ska säkerställa att detta är möjligt fram till 2030. Det är en
            avsevärd och nödvändig ambitionshöjning jämfört med dagens situation,
            som i sig är en ambitionshöjning jämfört med föregående försvarsinriktningsperiod
            där ytterligare medel dessutom tillfördes under perioden. Centerpartiet
            har som en del först av försvarsgruppen (2015–2018), bestående
            av regeringen, Centerpartiet, Moderaterna och Kristdemokraterna
            (del av perioden), och sedan som samarbetsparti till regeringen
            tillsammans med Liberalerna mellan 2019 och 2021 haft en avgörande
            roll för att säkerställa dessa ekonomiska förstärkningar. Försvarets
            förmågehöjning är nödvändig och viktig. Nu behöver de beslut som
            fattats genomföras kommande år och regeringen behöver säkerställa
            att dess styrning leder mot fattade beslut.
          </p>
          <p xml:id="i-K9DqtR3dX4qQULUbhRWKR9">
            I totalförsvarspropositionen, som Centerpartiet förhandlade fram
            med regeringen och Liberalerna och som beslutades av riksdagen
            i december 2020, finns åtgärder definierade som ska genomföras
            för att helheten av Värnkraft ska uppnås men som inte har rymts
            inom befintlig ekonomisk ram fram till 2025. Det är viktigt att
            dessa genomförs och att mer pengar tillförs för att möjliggöra
            det åren direkt därefter. Den beslutade kontrollstationen 2023
            är viktig i det arbetet. Därtill blir kommande försvarsberedning
            viktig för att ytterligare blicka framåt och fortsatt höja ambitionsnivån,
            inte minst inom armén. De fördyrningar som aviserats för de nya
            ubåtarna och Gripen-planen ska inte få urholka satsningarna på
            armén. Objektsramar, som på regeringens förslag fastställs av
            riksdagen, ska införas för stridsflygförmågan och undervattensförmågan.
            Det är viktigt att Försvarsmakten och övriga myndigheter i det
            militära försvaret arbetar utifrån principen utformning i enlighet
            med avdelad ekonomi, det som på engelska benämns design to cost.
            Det innebär att anskaffning av materiel såväl som förbandsverksamheten
            måste anpassas efter tillgängliga medel, till exempel när det
            kommer till volym och kravspecifikationer. Över tid behöver också
            cybersäkerheten stärkas ytterligare, inom Försvarsmakten och resten
            av samhället, på bredden och spetsen.
          </p>
          <p xml:id="i-3oppzsA9w1U2cVGvDRvHJr">
            Med ett förändrat säkerhetspolitiskt läge behöver inte bara mer
            pengar tillföras, utan mer måste också göras för att fördjupa
            och utveckla Sveriges försvars- och säkerhetspolitiska samarbeten.
            I grunden vill Centerpartiet att Sverige blir medlem i Nato. Men
            att anta en Nato-option i den svenska säkerhetspolitiska linjen
            skulle också stärka det svensk-finska samarbetet och den option
            som Finland redan har. Tillsammans höjer vi trösklarna för en
            angripare genom stärkt gemensam säkerhet och förstärkt handlingsfrihet.
            Sverige bör därför anta en Nato-option i sin säkerhetspolitiska
            linje. Därtill är det viktigt att Sverige fortsätter att bedriva
            och utveckla operativ planering med fler länder än Finland.
          </p>
          <head xml:id="i-G8GcNPL8J3SYDaF1b1uPt9" type="h1">
            Krisberedskap och civilt försvar
          </head>
          <p xml:id="i-LWA2BmHpRVQNWDksgrENDz">
            Centerpartiet förhandlade inom ramen för det så kallade januariavtalet,
            och det därtill hörande budgetsamarbetet med regeringen, om utvecklingen
            av totalförsvaret och det civila försvaret som en del av försvarsbeslutet
            2021–2025. Vi står bakom de ekonomiska förstärkningar som gjorts
            på 4,2 miljarder kronor för det civila försvaret fram till 2025.
            Vi står bakom beslutet, men det betyder inte att det inte finns
            mer att göra för att utveckla svensk beredskap, nu och på sikt.
            Centerpartiet kommer fortsatt att driva och prioritera frågor
            kring förnödenhetsförsörjning, samarbete med näringslivet, att
            ta till vara på och stärka motståndskraften i samhället genom
            de gröna näringarna och ett hållbarhetsperspektiv. Centerpartiet
            kommer fortsätta att driva på för att nödvändiga förändringar
            kommer på plats och att de beslut som redan fattats av riksdagen
            får genomslag och blir verklighet. När ökade krav ställs på kommuner
            och regioner behöver finansieringsprincipen fortsatt få genomslag,
            något som i denna budgetmotion kommer till uttryck genom förslag
            om höjda anslag ämnade att kanaliseras till kommunsektorn.
          </p>
          <head xml:id="i-BPpXFEcURbg75GoYgCGtqV" type="h1">
            Centerpartiets överväganden
          </head>
          <p xml:id="i-X9Q2ejYz3ZTmMfaAbsrsc1">
            Centerpartiet föreslår, i enlighet med vad som föreslogs i SOU
            2019:11 Biojet för flyget, att biojetbränsle upphandlas motsvarande
            bränsleförbrukningen inom statsflyget. Detta bedöms kosta cirka
            20 miljoner kronor per år. För att möjliggöra detta föreslås anslag
            1:1 öka med 20 miljoner kronor år 2022. Av samma anledning beräknas
            anslaget öka med 20 miljoner kronor per år 2023–2024.
          </p>
          <p xml:id="i-BtSytPQdUo1Wi7PtZMVBWP">
            Anslag 2:1 föreslås öka med 44 miljoner kronor år 2022. Det innebär
            att Kustbevakningen, givet de förstärkningar som föreslås i budgetpropositionen
            för 2022, tillförs de resurser som myndigheten bedömt att de behöver
            i sitt budgetunderlag för åren 2022–2024. Av samma anledning beräknas
            anslaget öka med 44 miljoner kronor per år 2023–2024. Centerpartiet
            vill dock framhålla att de förstärkningar som föreslås i budgetpropositionen
            för år 2022 primärt bör användas för den inriktning som myndigheten
            själv föreslår i sitt budgetunderlag, snarare än till de specifika
            områden som regeringen föreslår. Kustbevakningen behöver fler
            anställda, bättre materiel och fokusera på sin kärnverksamhet.
          </p>
          <p xml:id="i-CTtP8QUe2dLj6efrTvNznE">
            Anslag 2:2 föreslås öka med 100 miljoner kronor år 2022 för att
            förstärka arbetet med klimatanpassning. Av samma anledning beräknas
            anslaget öka med 100 miljoner kronor per år 2023–2024.
          </p>
          <p xml:id="i-DeAeEdz7MMNtQn2Q44prU4">
            Anslag 2:4 föreslås öka med 200 miljoner kronor år 2022. Detta
            för att kompensera kommunerna för den ökade arbetsbörda och det
            utökade ansvar som de ålagts i samband med de satsningar på civilt
            försvar som gjordes i budgetpropositionen för 2021. Pengarna bör
            således kanaliseras till kommunsektorn för att täcka dessa ökade
            kostnader. Av samma anledning beräknas anslaget öka med 200 miljoner
            kronor per år 2023–2024.
          </p>
          <p xml:id="i-Gzxq1QEny1FCg9prQJ6MLo">
            Anslag 2:7 föreslås öka med 5 miljoner kronor år 2022. Förstärkningen
            syftar till att stärka Haverikommissionen och möjliggöra ett utvidgat
            uppdrag att också analysera allvarliga och skadliga IT-relaterade
            haverier. Av samma anledning beräknas anslaget öka med 5 miljoner
            kronor per år 2023–2024.
          </p>
          <head xml:id="i-2T7kpSXnPZDCS6oW1JPmYH" type="h3">
            Utgiftsområde 7 Internationellt bistånd
          </head>
          <p xml:id="i-BusVPGTnernk7tnZGt1dTN">
            Centerpartiet vill fortsätta att investera en procent av Sveriges
            BNI till den internationella utvecklingsagendan. Det enprocentiga
            bidraget ska ses som ett medel för att mobilisera betydligt större
            volymer från andra aktörer. Vi vill att det internationella biståndet
            används som en hävstång för att mobilisera större krafter i näringsliv,
            stater, civilsamhälle och i internationella system. Hävstångseffekten
            skapas genom att det internationella biståndet mobiliserar såväl
            kapital, engagemang, tid som innovation. På så sätt kan värdet
            av varje skattekrona som investeras i de Globala målen mångfaldigas.
            Det är nödvändigt eftersom volymen på de investeringar som krävs
            för att uppnå en hållbar utveckling vida överstiger det samlade
            biståndets volymer. Utan ett brett och nära samarbete med privata
            investerare och näringslivet som fokuserar på ett ökat engagemang
            kommer de globala hållbarhetsmålen inte att kunna uppnås. Näringslivet
            kan bidra till en global hållbar utveckling.
          </p>
          <p xml:id="i-WwXAGuod4HUevJ9rmcWuzh">
            Svenskt bistånd behöver fokuseras. Att fokusera på biståndsbudgeten
            som hävstång för bredare resursflöden ser vi som den snabbaste
            vägen bort från biståndsberoende. En fokusering av det svenska
            biståndet ska ta utgångspunkt i vilka av de Globala målen i Agenda
            2030 och målsättningarna i Parisagendan som svenska aktörer bäst
            kan bidra till att nå. Vi är bra på mycket, men behöver bli bättre
            på att fokusera på det vi är bäst på. Vi ska verka där vi kan
            göra mest skillnad, och där ska vi vara världsledande. Genom att
            uppmuntra andra länder att följa samma principer och genom att
            verka för en god samordning inom EU och i andra forum skapas en
            effektiv och rationell arbetsfördelning för internationell utveckling.
          </p>
          <p xml:id="i-SXfiVW7gsaXhSGiZD7WxFv">
            Centerpartiet vill därför kraftsamla och fokusera det svenska
            utvecklingssamarbetet runt tre tematiska områden: 1) Hållbara
            jobb, 2) Klimatomställning och grön energi samt 3) Demokrati och
            rättsstatens principer.
          </p>
          <head xml:id="i-KHjCJxsrZ1BFysvEAbBxVc" type="h1">
            Centerpartiets överväganden
          </head>
          <p xml:id="i-8aoKny2CjQtYeqtSsFxyFz">
            Centerpartiet har inga förslag till förändringar vad gäller anslagsnivåer.
            Centerpartiet har dock mycket starka uppfattningar om hur dessa
            medel bör användas. Förutom vad som nämns ovan hänvisas till Centerpartiets
            övriga motioner på temat.
          </p>
          <head xml:id="i-8Xy2imce9bpt4xAUdp6RkZ" type="h3">
            Utgiftsområde 8 Migration
          </head>
          <p xml:id="i-JuTzEiBTvqAbUQSgD4H7GK">
            Vi lever i en globaliserad värld. Fler människor i världen migrerar,
            både för att söka skydd från krig, terror och förtryck, men också
            för att arbeta och studera. Fler än 80 miljoner människor befinner
            sig på flykt runt om i världen. Majoriteten av alla flyr från
            sitt hemland flyr till närområdena, men en del söker skydd i Europa.
          </p>
          <p xml:id="i-QVorSiTPoc5yvDCnhGRdwV">
            Under 2015 tog Sverige emot knappt 163 000 asylsökande, varav
            drygt 35 000 var ensamkommande barn och ungdomar. Det var en situation
            som saknar motstycke i modern svensk historia och skapade en ansträngd
            situation där ansvariga kommuner, myndigheter och frivilliga krafter
            sattes under stor press. En ansvarsfull migrationspolitik kombinerar
            medmänsklighet och humanism med ordning och reda. Den tar även
            hänsyn till den nya verklighet som vi har upplevt under de senaste
            åren. En viktig del i detta är att EU gemensamt måste ta ett större
            ansvar.
          </p>
          <p xml:id="i-MPSRBLRgEoYZq1JykdUZN3">
            För att EU ska ta ett större gemensamt ansvar för människor på
            flykt krävs att EU-länderna har en likvärdig asyllagstiftning.
            Samtidigt är det viktigt att skapa bästa förutsättningar för att
            människor som kommer till Sverige ska kunna integreras. Centerpartiet
            står därför i huvudsak bakom den migrationslagstiftning som infördes
            sommaren 2021, som innebär att tillfälliga uppehållstillstånd
            är huvudregeln, att skyddsbehövande har rätt till familjeåterförening,
            en bredare humanitär grund samt att försörjningskrav är huvudregeln
            för att få permanent uppehållstillstånd och vid anhöriginvandring.
          </p>
          <p xml:id="i-ACQBHKyQ7NcjM37HY4XoUQ">
            En migrationspolitik som kombinerar medmänsklighet med ordning
            och reda förutsätter att den som fått avslag på sin asylansökan
            återvänder till sitt hemland. Idag är det inte tillräckligt många
            personer som återvänder efter avslagsbeslut. Ytterligare åtgärder
            behöver därför vidtas för att ett sammanhållet, humant och effektivt
            återvändande ska komma på plats. För att kunna vidta åtgärder
            för att öka återvändandet måste de asylbeslut som fattas vara
            korrekta och lagstiftningen vara förutsägbar. Det är därför centralt
            att rättssäkerheten under asylprocessen är hög och att lagstiftningen
            håller över tid, så att den som ansöker om uppehållstillstånd
            i Sverige vet vad som gäller. Vi anser därför att det behöver
            tillsättas en utredning som ser över om och hur rättssäkerheten
            under asylprocessen kan förstärkas.
          </p>
          <p xml:id="i-Niveu3zpN7wS535Ve2CZsu">
            Centerpartiet vill styra om migrationen mot mer självförsörjning
            med hjälp av reformer för minskade utgifter. Vi anser att rätten
            till skydd är viktigare än snabb tillgång till alla välfärdsförmåner.
            Asylsökande som kommer till Sverige på egen hand ska därför kunna
            kvalificera sig in i trygghetssystemen. Vi har därför bland annat
            lagt förslag om att etableringsersättningen ska göras om till
            ett etableringslån.
          </p>
          <p xml:id="i-KQQPJL39xZA3xDHzd5PEK">
            De många människor som är på flykt kräver ett stort åtagande
            från EU, Sverige och andra länder. Sverige och EU ska ta sitt
            ansvar på alla nivåer för ett mottagande som prioriterar de mest
            utsatta och de med störst skyddsbehov. Centerpartiets utgångspunkt
            är därför att Sverige och EU ska ta emot ett större antal kvotflyktingar
            genom UNHCR än vad vi gör i dag. En kvot bör tas fram baserad
            på hur ett långsiktigt hållbart mottagande kan upprätthållas.
          </p>
          <head xml:id="i-5V1cLGmvVHEEYSBFRqCoda" type="h1">
            En arbetskraftsinvandring med utgångspunkt i dagens regelverk
          </head>
          <p xml:id="i-EjJkHiEy93WGDd8cFEJqTh">
            Arbetskraftsinvandringen är en stor tillgång för Sveriges kompetensförsörjning,
            för samhällets ekonomi och för företagens konkurrenskraft. Sveriges
            tillväxt är beroende av utländsk kompetens. Vi vill därför värna
            dagens regler för arbetskraftsinvandring. Företag kan avgöra vilka
            personer de vill anställa bättre än vad Arbetsförmedlingen eller
            ett fackförbund kan. Det är i företagen som jobben växer fram
            och det är företagen som bäst kan avgöra vilken kompetens de behöver
            rekrytera.
          </p>
          <p xml:id="i-7bLxsFoLw4aqT3NExFuN7V">
            Det är viktigt att de kompetensutvisningar som skett av arbetskraftsinvandrare
            de senaste åren upphör. Antalet kompetensutvisningar har minskat
            under de senaste åren men viss problematik kvarstår. Sverige måste
            också kunna konkurrera med andra länder om arbetskraft. Därför
            är det viktigt att Sverige ser till att arbetskraftsinvandrare
            väljer att arbeta i just Sverige. Det förutsätter att vi har ett
            fungerade och samordnat system när man väl kommer hit, i likhet
            med många andra EU-länder
          </p>
          <p xml:id="i-7sXhHSAvatMSGE8ar81Mdj">
            Det är också viktigt att värna villkoren på svensk arbetsmarknad
            och även fortsatt motverka missbruk av reglerna för arbetskraftsinvandring.
            Det har framkommit att arbetskraftsinvandrare utnyttjas av organiserade
            kriminella nätverk, men också att arbetstillstånd används som
            ett sätt att utnyttja välfärdssystemet. Det är viktigt att komma
            till bukt med denna problematik.
          </p>
          <head xml:id="i-AaygWjqSAAXuV5cssZhams" type="h1">
            Centerpartiets överväganden
          </head>
          <p xml:id="i-8HMDt8zDtAX3ednwHTL8JT">
            Centerpartiet anser att migrationspolitiken måste kombinera medmänsklighet
            och ordning och reda. Vi värnar rätten att söka asyl. Det är viktigt
            att asylprocessen inte är onödigt lång och att de asylbeslut som
            fattas är rättssäkra. Arbetet med återvändande för de som får
            avslag på sin asylansökan måste ske på ett effektivt sätt och
            integrationen för de som får stanna måste sätta igång direkt.
          </p>
          <p xml:id="i-NfNXgZJQCeWD23y6oQHLPZ">
            Centerpartiet föreslår en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-VwGG9d8FaCaYmWSmYRLk1Z" type="h3">
            Utgiftsområde 9 Hälsovård, sjukvård och social omsorg
          </head>
          <p xml:id="i-7VHwZWeTJbtcFG1SXjahJ9">
            Centerpartiet strävar efter en vård och omsorg som finns tillgänglig
            för alla – oavsett ålder, kön eller bostadsort – och som utgår
            från den enskilda människans behov. Rätten till självbestämmande
            och inflytande över den vård och omsorg som ges måste gälla såväl
            unga som gamla, friska som sjuka. Välfärdens huvudsyfte är att
            garantera trygghet och likvärdiga förutsättningar för alla, vilket
            bygger på insikten om att människors behov kan se olika ut. Vården,
            omsorgen och sociala tjänster ska hålla hög kvalitet och finnas
            tillgänglig för alla i hela landet.
          </p>
          <head xml:id="i-EggnrF7ZZ9k29ADFLeCM4s" type="h1">
            Hälso- och sjukvårdspolitik
          </head>
          <p xml:id="i-SXcZJQ8DyjAbemEiJP54jH">
            Den svenska sjukvården håller en hög medicinsk kvalitet och har
            länge haft en positiv medicinsk och medicinteknisk utveckling.
            En världsledande kompetens bland professionen och ett nära samarbete
            med akademin har inneburit att allt fler sjukdomar, genom effektiva
            behandlingsmetoder och läkemedel, kan botas eller lindras, och
            att fler patienter kan leva ett välfungerande och symptomfritt
            liv trots underliggande svåra och kroniska sjukdomar.
          </p>
          <p xml:id="i-GhTGNyWCqxqzczqWUky8P1">
            Vården står trots sin goda medicinska kvalitet inför flertalet
            stora utmaningar. För många får vänta för länge på vård eller
            får inte alls den vård de behöver. Tillgänglighet och kvalitet
            skiljer sig dessutom alltför ofta åt beroende på kön, inkomst,
            etnisk bakgrund och bostadsort. Svensk sjukvård är eftersatt i
            digitalisering jämfört med våra grannländer. Patienternas möjligheter
            till inflytande, inblick och medbestämmande i sin egen vård är
            trots vissa förbättringar de senaste åren för liten. Medarbetarna,
            människorna som är kärnan i välfärden, har både för få kollegor
            och närvarande chefer. Detta märks genom att många inte orkar
            med att arbeta heltid, och allt för få väljer att söka sig till
            en karriär inom vård och omsorg.
          </p>
          <p xml:id="i-YHJPSfhYnuLzRExALGCKi7">
            Samtidigt ställer den demografiska utvecklingen och den förändrade
            åldersstrukturen i befolkningen helt nya krav på hälso- och sjukvården.
            När fler äldre och multisjuka ska få sin hälso- och sjukvård försörjd
            av en mindre andel förvärvsarbetande i befolkningen kommer utformningen
            av sjukvården att behöva förändras.
          </p>
          <p xml:id="i-JEYK1dk96cXwkyPKvSiCAT">
            Inga av vårdens utmaningar är olösliga. Sverige har alla möjligheter
            att skapa en bättre vård.
          </p>
          <p xml:id="i-Gud48JpNbfSL8taPeufeMp">
            Runt om i Sverige finns många exempel på regioner, kommuner och
            ideella och privata vård- och omsorgsgivare som har mött problem
            som är gemensamma för många fler, och löst dem.
          </p>
          <head xml:id="i-7mRYTCcCGUartw1um1xW6B" type="h1">
            Folkhälsopolitik
          </head>
          <p xml:id="i-Hn5jjJeBFTvkX56rxr4uvS">
            En god folkhälsa innebär att hälsan är så god och så jämlikt
            fördelad som möjligt bland olika grupper i samhället, enligt WHO.
            Ur ett globalt perspektiv är folkhälsan i Sverige god och i många
            avseenden har hälsan i befolkningen en positiv utveckling: medellivslängden
            ökar, fler skattar sin allmänna hälsa som god, barna- samt mödradödligheten
            minskar och daglig tobaksrökning minskar i alla grupper. Den höga
            medicinska kvaliteten i svensk sjukvård gör att de allra flesta
            får en högkvalitativ behandling.
          </p>
          <p xml:id="i-T1uuFo31LyRW1YDZtHwHj3">
            Mycket pekar dock på att det fortsatt finns en stor ojämlikhet
            i folkhälsan. Inom ett antal områden är skillnaderna mellan olika
            grupper i samhället fortfarande stora och ibland även ökande.
            Samtidigt som den fysiska hälsan förbättras i befolkningen återstår
            fortsatt stora utmaningar för den psykiska ohälsan. Så kallade
            lättare psykiska åkommor, depression, nedstämdhet och utmattning
            ökar inte minst hos unga, vilket är särskilt allvarligt. Allt
            för många äldre upplever ensamhet eller otrygghet.
          </p>
          <p xml:id="i-V9bBjKNJQ8biTkPNy5iLvf">
            För att motverka att hälsorisker utvecklas till sjukdomar, måste
            sjukvården i större utsträckning arbeta med förebyggande och hälsofrämjande
            insatser. Vården ska inte bara finnas till hands när vi väl har
            blivit dåliga. Den ska också ge oss hjälp och råd för att vi inte
            ska bli sjuka. För Centerpartiet är det viktigt att samhället
            blir ännu bättre på att ge människor stöd i att ändra osunda levnadsvanor
            och förebygga sjukdom, hela livet och i hela landet.
          </p>
          <p xml:id="i-SLZUujfawkYvzdzG4p4gLG">
            Utbrottet av covid-19 har medfört stora påfrestningar på befolkningens
            hälsa. Förutom allt för många dödsfall, har med stor sannolikhet
            även isolering, ekonomiska förluster och personliga kriser påverkat
            befolkningens psykiska välmående.
          </p>
          <p xml:id="i-RDNge9tdKgfUHp9fjih4tV">
            Under den senaste mandatperioden har Centerpartiet i Riksdagen
            drivit förslag om stärkt elev- och studenthälsa, pulshöjande aktiviteter
            på skolschemat varje dag, en egen- och friskvårdsreform, moderniserad
            nyckelhålsmärkning och systematisk mat- och måltidsuppföljning
            i äldreomsorgen. Inom ramen för den pågående primärvårdsreformen
            har förebyggande insatser blivit en del av primärvårdens grunduppdrag.
            Det viktigaste folkhälsoarbetet drivs dock i Sveriges kommuner
            och regioner. För Centerpartiet är det viktigt att stärka kommunernas
            och regionernas ekonomiska förutsättningar också vad gäller folkhälsoarbete.
          </p>
          <p xml:id="i-U5pM3pE4XG4bTQirm6bZC5">
            Frågor om social hållbarhet både i kris- och normalläge har aktualiserats
            än mer av pandemin och dess konsekvenser. Covid-19 har rest många
            och stora frågor om våra samhällen och vårt sätt att leva, både
            under en pandemi och när vardagen är tillbaka. Det handlar både
            om etiska och existentiella frågor och mer konkreta frågor om
            hur välfärdssystem påverkar människors beteende under en pandemi.
            Centerpartiet har under 2020 och 2021 lyft ett antal konkreta
            förslag som syftar till att bekämpa pandemin på ett så effektivt
            och samtidigt långsiktigt socialt hållbart sätt som möjligt. För
            att det svenska samhället ska kunna dra lärdomar av det inträffade
            har det varit viktigt för Centerpartiet att hanteringen av virusutbrottet
            och utbrottets effekter utvärderas. Centerpartiet har tillsammans
            med en majoritet i Riksdagen fått genomslag för tillsättningen
            av en kommission som ska genomföra en sådan utvärdering och att
            utvärderingen ska vara klar senast i februari 2022.
          </p>
          <head xml:id="i-BgbNzexPfV26a77bNtfWHS" type="h1">
            Funktionshinderpolitik
          </head>
          <p xml:id="i-QHa2AQMZoPJmg3fUJzYV48">
            Samhället ska vara tillgängligt för alla och en funktionsnedsättning
            ska inte vara ett hinder för människor i vardagen. Personer med
            funktionsnedsättning är inte en homogen grupp i samhället. På
            samma sätt kan inte politiken utformas på ett sådant sätt att
            den utgår från en generaliserande analys av funktionsnedsatthet.
            Samtliga politiska områden måste genomsyras av ett perspektiv
            som främjar individens möjlighet att interagera i sin vardag.
            Därför måste varje politikområde även granska sina förslag utifrån
            hur det påverkar människor som har andra förutsättningar att interagera
            med sin omgivning.
          </p>
          <p xml:id="i-Ht3H7Rq6sPdwyr1vKe2kHy">
            Centerpartiet vill se en integrering av funktionshinderperspektivet
            inom alla politikområden och en ambitionshöjning som innebär att
            samtliga politiska beslut måste reflekteras av ett funktionshinderperspektiv.
            Det handlar om individens frihet och den egna möjligheten att
            styra över sitt liv och då också över sitt stöd.
          </p>
          <p xml:id="i-GBY49U4wns29Z6X2ypkCce">
            Universell utformning innebär att samhället, varor och tjänster
            utformas och fungerar oavsett allas våra olika behov och förutsättningar.
            Det är en förutsättning för demokratisk delaktighet på lika villkor
            för alla. Inte minst är det viktigt att barn och unga med funktionsnedsättning
            får delta i samhället på lika villkor som sina jämnåriga. FN-konventionen
            om rättigheter för personer med funktionshinder (CRPD) slår fast
            att ”konventionsstaterna erkänner lika rätt för alla personer
            med funktionsnedsättning att leva i samhället med lika valmöjligheter
            som andra personer och ska vidta effektiva och ändamålsenliga
            åtgärder för att underlätta att personer med funktionsnedsättning
            fullt åtnjuter denna rätt och deras fulla inkludering och deltagande
            i samhället.” I praktiken är det kommuner och regioner som ansvarar
            för en stor del av samhandlingen mellan medborgaren och samhället.
            Centerpartiet vill därför att regeringen ser över hur staten kan
            stärka förutsättningarna för kommuner och regioner att bidra till
            att Sverige efterlever konventionen i praktiken. Ett utredningsuppdrag
            bör ges till lämplig myndighet.
          </p>
          <head xml:id="i-RNgQVkWv1e74w7igTr6hSz" type="h1">
            Politik för sociala tjänster
          </head>
          <p xml:id="i-8mxatmEhV8rFRkhyPydMXe">
            Människor har en rad grundläggande behov: mat, kläder, boende
            och vård. Det är uppenbara exempel på̊ nödvändigheter som vi har
            ett gemensamt ansvar för att alla ska ha tillgång till. De som
            drabbats av sjukdom, lever med en funktionsnedsättning eller inte
            kan försörja sig ska därutöver garanteras en ekonomisk grundtrygghet
            som förhindrar att den enskilde fastnar i livslång utsatthet och
            som ger stöd att ställa om och komma tillbaka. Den grundläggande
            tryggheten måste vara så heltäckande att ingen tillåts falla igenom
            skyddsnäten, och så stark att den klarar av att ge alla en ny
            chans i livet.
          </p>
          <p xml:id="i-AovwhonMkuSwstfLmfwqdh">
            De övergripande målen för socialtjänsten är beslutade av Riksdagen.
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt, ha tillgång till god vård och
            omsorg, och erbjudas en jämställd och jämlik vård och omsorg.
          </p>
          <p xml:id="i-BFXkDs3UQs75nP2EHZrrv1">
            I individ- och familjeomsorgen är målet att stärka förmågan och
            möjligheten till social delaktighet för människor i ekonomiskt
            och socialt utsatta situationer, och att stärka skyddet för utsatta
            barn.
          </p>
          <p xml:id="i-QCa8ebddMGWSKxinWGXJes">
            Det nationella målet för funktionshinderspolitiken är att, med
            FN:s konvention om rättigheter för personer med funktionsnedsättning
            som utgångspunkt, uppnå jämlikhet i levnadsvillkor och full delaktighet
            för personer med funktionsnedsättning i ett samhälle med mångfald
            som grund. Målet ska bidra till ökad jämställdhet och till att
            barnrättsperspektivet beaktas.
          </p>
          <p xml:id="i-6H8naCqwQZRg4U7cdD5W53">
            Målen ska ligga fast, men måluppfyllelsen behöver förbättras.
            Socialtjänstens utredningar, bemötande och stöd till individer
            har ofta stor betydelse för den det gäller. Det är helt avgörande
            att personalen besitter den kompetens som krävs för att kunna
            göra rättvisande utredningar och bedömningar och ge olika människor
            ett bra och jämlikt bemötande med avstamp i de övergripande målen.
            Det krävs också att man har tillgång till evidensbaserade och
            enhetliga metoder när man gör riskbedömningar och att kravbilden
            blir tydlig för när en insats sätts in eller avslutas.
          </p>
          <head xml:id="i-BqDQaeMYCNGYCfEmcMA96p" type="h1">
            Barnrättspolitik
          </head>
          <p xml:id="i-DTSxG1MR7p2yzqnHbUuafi">
            Målet för barnrättspolitiken har legat fast sedan 2008: Barn
            och unga ska respekteras och ges möjlighet till utveckling och
            trygghet samt delaktighet och inflytande. Barnrättspolitiken är
            sektorsövergripande. Det innebär att barnets rättigheter och intressen
            ska genomsyra all politik, liksom alla verksamheter som berör
            barn.
          </p>
          <p xml:id="i-RVwkJ6VYrtBwTkbBLb8Ytf">
            Även om de flesta barn har det bra i Sverige idag, finns det
            barn och unga som på olika sätt far illa. Samhället måste bli
            bättre på att förebygga att barn hamnar i utsatthet. Arbetet för
            att hjälpa de barn som far illa måste också förbättras. Rädda
            Barnen säger att omkring 200 000 barn lever med våld som en del
            av sin vardag. De barnen riskerar också att själva utsättas för
            både våld och sexuella övergrepp. Enligt Rädda Barnen har nästan
            ett barn av sju någon gång blivit slaget av en vuxen. Det är oacceptabelt.
          </p>
          <p xml:id="i-TAmV3tJiGcekzvpkvw9jr2">
            Det finns fortsatt ett behov av ökad kunskap och stärkt kompetens
            kring barnets rättigheter hos statliga myndigheter, regioner och
            kommuner. För att barn ska ha möjligheter till delaktighet och
            inflytande behöver de ha kännedom om sina rättigheter och kunskapen
            om hur man har rättssäkra samtal med barn öka. Insatserna på området
            behöver stärkas inom flera sektorer, som skolan, kulturlivet,
            hälso- och sjukvården, socialtjänsten och rättsväsendet.
          </p>
          <head xml:id="i-7MVhqtcknSCHkEMC3b6bx1" type="h1">
            Forskningspolitik
          </head>
          <p xml:id="i-scgg4SMhorDJLduXcM76a">
            Covid-19-pandemin har på ett mycket tydligt visat på hur beroende
            vi är av forskning och innovation för att hantera samhällsutmaningar
            som handlar om hälsa och social utsatthet. Vi behöver fortsätta
            och stärka satsningarna på forskning inom hälsa och välfärd för
            att kunna stärka folkhälsan och möta framtida pandemier och samhällskriser
            på ett bättre sätt, men även för mer hållbara lokalsamhällen och
            minskade social utsatthet i hela landet.
          </p>
          <p xml:id="i-XyM4FyUxonAbThxZzGtUxX">
            För att säkerställa en jämlik vård behövs mer kunskap om hur
            olika faktorer hos patienten påverkar hälsoutfall, men även tillgänglighet
            och kvalitet i den vård som ges. För att ny kunskap ska spridas
            och användas i välfärden är det av stor vikt att yrkesverksamma
            har möjlighet att delta i FoU-projekt både inom ramen för sitt
            arbete i välfärden och i högskolan. Tillräckliga forskningsanslag
            behövs ur välfärdens perspektiv både för att utveckla ny kunskap
            som kan användas i verksamheten men också för att upprätthålla
            kvaliteten och relevansen i högskolans utbildningar och därmed
            de yrkesverksammas kompetens i alla delar av vården och socialtjänsten.
          </p>
          <p xml:id="i-GxkqtVhRHH8mPJrRc68yCZ">
            Centerpartiet har drivit på för en primärvårdsreform som ska
            öka tillgängligheten och kvaliteten i hälso- och sjukvården i
            hela landet. Reformen innebär att vården i allt större utsträckning
            kommer att flyttas ut från de större sjukhusen till mottagningar
            utanför dessa miljöer, till exempel vårdcentraler. Forskning och
            utbildning behöver då följa med, dessa verksamheter måste bedrivas
            där patienterna finns. Att bygga upp och utveckla forskningskompetens
            i primärvården och den kommunala hälso- och sjukvården är helt
            avgörande investeringar i morgondagens hälsa och välfärd.
          </p>
          <head xml:id="i-4bxF89y3RbYcTe5bawEot5" type="h1">
            Centerpartiets överväganden
          </head>
          <p xml:id="i-VMYzUHyzXLDzhzKjSZwDBC">
            Anslag 1:1 föreslås minska med 6 miljoner kronor år 2022, till
            följd av att den i budgetpropositionen föreslagna förstärkning
            på motsvarande belopp avvisas. Av samma anledning beräknas anslaget
            minska med 6 miljoner kronor per år 2023–2024. Anslaget föreslås
            öka med 16 miljoner kronor år 2022. Detta för att finansiera kompetenshöjande
            insatser för yrkesverksamma som möter barn, exempelvis inom socialtjänsten,
            rättsväsendet, Statens institutionsstyrelse eller inom barn- och
            ungdomspsykiatrin. Av samma anledning beräknas anslaget öka med
            12 miljoner kronor per år 2023–2024.
          </p>
          <p xml:id="i-S5Eds2tPydcP9NA4ZRVxKc">
            Anslag 1:6 föreslås öka med 300 miljoner kronor för att stärka
            ambulansvården i hela landet. Detta bör ske inom ramen för en
            förstärkt överenskommelse med Sveriges kommuner och regioner,
            med syftet att möjliggöra fler ambulanser, kortare responstider,
            bättre tillgänglighet till flygande sjuktransporter samt fler
            så kallade lättvårdsambulanser som kan åka före eller komplettera
            ambulanserna vid behov. Av samma anledning beräknas anslaget öka
            med 300 miljoner kronor per år 2023–2024. Anslaget föreslås minska
            med 350 miljoner kronor år 2022, då den satsning på en så kallad
            återhämtningsbonus som presenterades i budgetpropositionen för
            2021 avskaffas. Av samma anledning beräknas anslaget minska med
            350 miljoner kronor per år 2023–2024. Anslaget föreslås öka med
            15 miljoner kronor år 2022, i syfte att möjliggöra att ett genusmedicinskt
            perspektiv läggs på alla nationella programområden i vården. Av
            samma anledning beräknas anslaget öka med 15 miljoner kronor per
            år 2023–2024. Anslaget föreslås öka med 35 miljoner kronor år
            2022 i syfte att möjliggöra en satsning på verksamhetsnära forskning
            om kvinnors hälsa. Av samma anledning beräknas anslaget öka med
            35 miljoner kronor per år 2023–2024. Anslaget föreslås öka med
            300 miljoner kronor år 2022 i syfte att möjliggöra ökade insatser
            för att upptäcka cancer snabbare. Risken är stor att cancerfall
            inte har upptäckts i samma utsträckning som tidigare, till följd
            av spridningen av sjukdomen covid-19. Av samma anledning beräknas
            anslaget öka med 150 miljoner kronor år 2023. Anslaget föreslås
            öka med 30 miljoner kronor år 2022 i syfte att möjliggöra en satsning
            på en förbättrad jämförelsetjänst för väntetider, tillgänglighet
            och kvalitet inom vården. Av samma anledning beräknas anslaget
            öka med 30 miljoner kronor per år 2023–2024. Anslaget föreslås
            öka med 1 100 miljoner kronor år 2022 för att möjliggöra en primärvårdssatsning
            riktad mot landsbygden. Av samma anledning beräknas anslaget öka
            med 1 100 miljoner kronor per år 2023–2024.
          </p>
          <p xml:id="i-UgnTw9paHwSP3UthPDqAHH">
            Anslag 1:11 föreslås öka med 100 miljoner kronor år 2022 för
            att möjliggöra ökade insatser för att korta köerna till barn-
            och ungdomspsykiatrin. Av samma anledning beräknas anslaget öka
            med 100 miljoner kronor per år 2023–2024.
          </p>
          <p xml:id="i-HZsbHdyxrTGUFsgjGFeLh4">
            Anslag 4:5 föreslås minska med 650 miljoner kronor år 2022 till
            följd av att den så kallade återhämtningsbonus som föreslogs i
            budgetpropositionen för 2021 föreslås avskaffas. Av samma anledning
            beräknas anslaget minska med 650 miljoner kronor per år 2023–2024.
          </p>
          <p xml:id="i-2mcMkjCyL1Kwo64oRAkb6T">
            Anslag 4:6 föreslås minska med 484 miljoner kronor år 2022 till
            följd av att den tillfälliga satsningen på subvention av LVU-placeringar
            avvisas. Frågan om finansiering av denna typ av placering är mycket
            viktig, och staten bör ta ett större ansvar för de aktuella insatserna.
            Men detta kräver en mer långsiktig lösning snarare än en ettårig
            subvention av kommunala avgifter.
          </p>
          <p xml:id="i-JcbTkpAmpZcqErFvVA6GWU">
            Anslag 4:8 föreslås öka med 3 miljoner kronor år 2022 i syfte
            att möjliggöra ett uppdrag till Myndigheten för vård- och omsorgsanalys
            att analysera ojämställdhet i vården. Anslaget beräknas av samma
            anledning öka med 3 miljoner kronor per år 2023–2024.
          </p>
          <p xml:id="i-7JYzXqL759eR1bizrBzzKj">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-TnRCjdD64HstPii5cYnrPD" type="h3">
            Utgiftsområde 10 Ekonomisk trygghet vid sjukdom och funktionsnedsättning
          </head>
          <p xml:id="i-HkkZpvHGwDmPNmfpPHkTpQ">
            Det svenska sjukförsäkringssystemet är omfattande och kan av
            vissa uppfattas som komplext och svåröverskådligt. Många människor
            vittnar om hur man har blivit runtskickad mellan olika system
            och instanser och att man upplever att ingen ser en. Kvinnor är
            sjukskrivna i högre grad än män. Enligt Försäkringskassan uppgick
            antalet pågående sjukfall i maj 2021 till 59 537 för män och 111
            787 för kvinnor. Det är en skillnad med 88 procent.
          </p>
          <p xml:id="i-4zkaNaDW1ewN3FApFtBYms">
            Centerpartiet vill se ett sjukförsäkringssystem som bygger på
            tidiga insatser, med tydligt fokus på rehabilitering och att ge
            stöd för en snar återgång i arbete. Centerpartiet föreslår att
            Riksdagen tillkännager för regeringen att Försäkringskassan bör
            ges ett förstärkt uppdrag att utveckla arbetet med tidiga och
            förebyggande insatser för att motverka långvarig sjukskrivning.
          </p>
          <p xml:id="i-HraL47uruE5srxVeFYHDUX">
            Ett allvarligt problem för sjukskrivnings- och rehabiliteringsprocessen
            är att den tenderar att komma igång väldigt sent. De avstämningsmöten
            som Försäkringskassan i sitt samordningsuppdrag ska ha med den
            sjukskrivnes arbetsgivare, dröjer i snitt nästan 400 dagar efter
            första sjukskrivningsdagen. Därefter dröjer det ännu en tid innan
            åtgärder kan påbörjas. Från partier, både till höger och till
            vänster, hörs alltmer högljudda krav på en allmän uppluckring
            av rehabiliteringskedjan. Centerpartiet är starkt kritiska till
            dessa krav som med stor sannolikhet skulle leda till en återgång
            till den situation som rådde i början av 2000-talet, då sjukskrivningarna
            ökade lavinartat. Sjukförsäkringen ska, i den mån det är möjligt
            och rimligt, stödja människor att återfå sin arbetsförmåga, därför
            är tidsgränserna mycket viktiga.
          </p>
          <p xml:id="i-Y4tYHXFxD28MAVXLrG4Mpi">
            Människor som lever med en funktionedsättning och har sjukersättning
            måste få bättre förutsättningar att bli en del av samhället, nå
            sin fulla potential och få bidra på sina egna villkor. I de fall
            som en persons situation förändras menar Centerpartiet att det
            måste vara möjligt att våga testa att arbeta eller studera utan
            att förlora sin ersättning. Personer som uppbär sjukpenning på
            deltid har möjlighet att studera på deltid. Centerpartiet anser
            att det bör gälla även dem som har sjuk- eller aktivitetsersättning.
            Vi anser även att möjligheterna att vidareutbilda sig som ett
            alternativ till traditionell, daglig verksamhet bör utredas.
          </p>
          <head xml:id="i-AJ8unLApKGzwqTYjA9Q37C" type="h1">
            Centerpartiets överväganden
          </head>
          <p xml:id="i-FiU2PBmDxnWoT4UU1WNm7L">
            Anslag 1:1 föreslås minska med 120 miljoner kronor år 2022, till
            följd av att Centerpartiet avvisar de föreslagna förändringarna
            av regelverket vid dag 365. Av samma anledning beräknas anslaget
            minska med 200 miljoner kronor per år 2023–2024. Anslaget beräknas
            minska med 1 200 miljoner kronor år 2022, till följd av att en
            bortre tidsgräns i sjukförsäkringen föreslås återinföras. Av samma
            anledning beräknas anslaget minska med 1 200 miljoner kronor per
            år 2023–2024. Anslaget föreslås därutöver minska med 132 miljoner
            kronor, till följd av att Centerpartiet avvisar de föreslagna
            förändringarna kring behovsanställda. Av samma anledning beräknas
            anslaget minska med 132 miljoner kronor per år 2023–2024. Anslaget
            föreslås öka med 238,2 miljoner kronor år 2022 till följd av att
            förslaget om särskilda regler i sjukersättningen för personer
            över 60 år avvisas. Av samma anledning beräknas anslaget öka med
            953,1 miljoner kronor per år 2023–2024. Anslaget föreslås minska
            med 70 miljoner kronor år 2022 till följd av att de föreslagna
            förändringarna av reglerna kring sjukpenning för personer som
            är över 62 år avvisas.
          </p>
          <p xml:id="i-Ec25BRJd3qkQcEkypVGMS">
            Anslag 1:2 föreslås minska med 274,4 miljoner kronor till följd
            av att de föreslagna regelförändringarna rörande personer över
            60 år avvisas. Av samma anledning beräknas anslaget minska med
            1 097,6 miljoner kronor per år 2023–2024. Anslaget föreslås minska
            med 300 miljoner kronor år 2022 till följd av att de undantag,
            rörande bosättningstid inom sjuk- och aktivitetsersättningen för
            personer som fått uppehållstillstånds som flyktingar, föreslås
            avskaffas. Av samma anledning beräknas anslaget minska med 300
            miljoner kronor per år 2023–2024.
          </p>
          <p xml:id="i-ESEPY5AFJX9w78weEep3YV">
            Anslag 2:1 föreslås minska med 293 miljoner kronor år 2022 till
            följd av att förslaget om att införa en familjevecka avvisas.
            Av samma anledning beräknas anslaget minska med 293 miljoner kronor
            per år 2023–2024. Anslaget föreslås öka med 12 miljoner kronor
            per år till följd av att förslaget om att begränsa etableringsjobben
            avvisas. Centerpartiet vill i stället se utbyggda etableringsjobb.
            Av samma anledning beräknas anslaget öka med 12 miljoner kronor
            år 2023 och med 14 miljoner kronor år 2024. Anslaget föreslås
            minska med 17 miljoner kronor år 2022 till följd av att förslaget
            rörande behovsanställda avvisas. Av samma anledning beräknas anslaget
            minska med 17 miljoner kronor per år 2023–2024. Anslaget föreslås
            minska med 45 miljoner kronor år 2022 till följd av att förslaget
            om en förstärkning av Försäkringskassan avvisas. Då Centerpartiet
            inte står bakom en majoritet av de föreslagna förändringarna i
            sak, finns heller inget behov av en allmän förstärkning av ansvarig
            myndighet. Av samma skäl beräknas anslaget minska med 9 miljoner
            kronor per år 2023–2024. Anslaget föreslås öka med 200 miljoner
            kronor år 2022 till följd av förslaget att uppdra åt myndigheten
            att förstärka arbetet med tidiga och förebyggande insatser för
            att motverka långvarig sjukskrivning. Av samma anledning beräknas
            anslaget öka med 200 miljoner kronor per år 2023–2024.
          </p>
          <p xml:id="i-3tJKyDJhXSEUiD2x2t8E99">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-WudKiksMV78zhtVa3tXbCs" type="h3">
            Utgiftsområde 11 Ekonomisk trygghet vid ålderdom
          </head>
          <p xml:id="i-U9zKWx8dcAVbenTqzAMVG8">
            Sveriges nuvarande pensionssystem trädde i kraft 1999 och fasades
            in successivt för de som är födda från och med 1938. Den första
            årskullen som får sin pension enbart från det nya systemet är
            de som är födda 1954 och således uppnådde 65 års ålder under 2019.
          </p>
          <p xml:id="i-QbebzUCDma15sUVmzczju">
            Bakgrunden till pensionsreformen var bland annat att det tidigare
            ATP-systemet inte var ekonomiskt hållbart och att det inte premierade
            arbete. Nuvarande pensionssystem bygger på de medel som var och
            en har jobbat ihop under sitt arbetsliv. Centerpartiet står bakom
            pensionsöverenskommelsen och principerna för vårt nuvarande pensionssystem.
          </p>
          <p xml:id="i-YHRdAzbNKoZhgqyZUm7a25">
            Utgångspunkten för den pensionsöverenskommelse som ingicks i
            december 2017 var höjda nivåer på pensionerna. Som en kortsiktig
            lösning kom pensionsgruppen överens om att införa ett pensionstillägg.
            Centerpartiet står givetvis bakom överenskommelsen men är samtidigt
            angelägna om att detta tillägg så snart som möjligt kan ersättas
            av en långsiktigt hållbar lösning som hedrar pensionssystemets
            principer.
          </p>
          <p xml:id="i-9WF8DHxM2fjtbNYds1kzNL">
            Den viktigaste åtgärden för att långsiktigt höja pensionerna
            är att människor jobbar längre. Därför är det viktigt med en höjd
            pensionsålder. Det är även viktigt att arbetsmiljön och möjligheten
            att omskola sig under yrkeslivet förbättras, så att människors
            förmåga att vara kvar i arbetslivet ökar.
          </p>
          <p xml:id="i-7XaSEzrVaLC7EKh4KjNkGK">
            Pensionssystem är könsneutralt, men eftersom arbetsmarknaden
            fortfarande är ojämställd blir även utfallet av pensionssystemet
            ojämställt. För att uppnå jämställda pensioner behöver både arbetslivet
            och familjelivet bli jämställt.
          </p>
          <head xml:id="i-H3NVHPvA6dxSahBcZhcFAB" type="h1">
            Centerpartiets överväganden
          </head>
          <p xml:id="i-TzzGqSXrvZvJ32ZyFuFvTp">
            Anslag 1:1 föreslås minska med 800 miljoner kronor år 2022, till
            följd av att de undantag inom garantipensionen, rörande bosättningstid
            för personer som fått uppehållstillstånd som flyktingar, föreslås
            avskaffas. Av samma anledning beräknas anslaget minska med 800
            miljoner kronor per år 2023–2024.
          </p>
          <p xml:id="i-5HUgfrvFDuuSr3A3ZCtzN3">
            Anslag 1:4 föreslås öka med 300 miljoner kronor år 2022, till
            följd av förslaget om avskaffade undantag rörande bosättningstid
            för personer som fått uppehållstillstånd som flyktingar. Av samma
            anledning beräknas anslaget öka med 300 miljoner kronor år 2023
            och med 400 miljoner kronor år 2024.
          </p>
          <p xml:id="i-XdL3pxJin3Yj4KuLKigE29">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-Etut9nToELyGWqEBoLKNkP" type="h3">
            Utgiftsområde 12 Ekonomisk trygghet för familjer och barn
          </head>
          <p xml:id="i-8Ah5pL7JAx4nVHzrzKsxaA">
            Föräldraförsäkringen finns till för att alla föräldrar ska ges
            förutsättningar att ge sina barn en god omsorg samt att bygga
            upp den viktiga anknytningen mellan barn och förälder under de
            första levnadsåren. Centerpartiet vill se en enkel, modern och
            tydlig föräldraförsäkring som tar avstamp i principen om barnets
            bästa. En sådan försäkring måste vara anpassad till vårt moderna
            samhälle och arbetsliv, olika familjekonstellationer och premiera
            ett jämställt uttag av föräldradagar.
          </p>
          <p xml:id="i-4tXGRyXKsuC84NMcCxLV2W">
            Pappors uttag av föräldraledighet ökar, men det sker väldigt
            sakta. Det är långt kvar innan man kan tala om en jämställd fördelning
            av föräldraledigheten. Fortfarande möts både kvinnor som tar ut
            mindre ledighet och män som tar ut mer ledighet av förvåning,
            misstro och misstänksamhet.
          </p>
          <p xml:id="i-8aJe5ccFYxFXKSr8FVDib9">
            Den ojämlika fördelningen av föräldraledighet leder till negativa
            konsekvenser för såväl samhället i stort som för enskilda individer.
            Centerpartiet anser att vi behöver en bred samhällsdiskussion
            om hur vi kan riva de strukturer som hindrar män från att utnyttja
            sin föräldraledighet och kvinnor att kombinera ett gott föräldraskap
            med ett gott arbetsliv.
          </p>
          <p xml:id="i-Cziqq45oNk8kwYb8RNNL33">
            Bostadsbidraget är ett träffsäkert verktyg för att bistå ekonomiskt
            utsatta familjer och därmed ett viktigt inslag i de svenska välfärdssystemen.
            Samtidigt finns det med dagens konstruktion betydande risker för
            den som tar emot bidraget. När familjer bryts upp är det inte
            ovanligt att föräldrarnas ekonomiska villkor förändras på helt
            olika sätt. De regler kring särlevande med underåriga barn som
            rör bostadsbidrag fungerar idag inte väl. För föräldrar som har
            barnen tidvis boende hos sig gäller att bostaden måste ha minst
            två rum och kök samt vara minst 40 kvadratmeter stor. Motsvarande
            krav gäller inte för föräldrar med hemmavarande eller växelvist
            boende barn. En annan faktor som påverkar bostadsbidraget är antalet
            dagar som respektive förälder har barnet boende hos sig, vilket
            avgör om barnen betraktas som hemmavarande eller umgängesbarn.
            Detta leder till ekonomisk osäkerhet och en osäkerhet för såväl
            barn som förälder kring boendet. Centerpartiet menar att bostadsbidragets
            konstruktion bör ses över för att förstärka skyddet för ekonomiskt
            utsatta familjer och motverka negativa marginaleffekter.
          </p>
          <head xml:id="i-HYWksa8WvZAZ9kzAxEpF4n" type="h1">
            Centerpartiets överväganden
          </head>
          <p xml:id="i-WMoDzBrRahpMXrwRzrrewW">
            Anslag 1:2 föreslås minska med 3 194 miljoner kronor år 2022,
            till följd av att förslaget om att införa en familjevecka avvisas.
            Av samma anledning beräknas anslaget minska med 3 810 miljoner
            kronor år 2023 och med 3 888 miljoner kronor år 2024.
          </p>
          <p xml:id="i-9XfbTMsMuzFakHkwud1o1b">
            Anslag 1:8 föreslås öka med 100 miljoner kronor år 2022, till
            följd av förslaget om att delvis sänka ersättningsnivåerna inom
            arbetslöshetsförsäkringen.
          </p>
          <head xml:id="i-4JF7R5KcmhxhSe1zxSomwW" type="h3">
            Utgiftsområde 13 Jämställdhet och nyanlända invandrares etablering
          </head>
          <head xml:id="i-WBFNZqBd5ZQYR5rm83kyfR" type="h1">
            Jämställdhet
          </head>
          <p xml:id="i-K7pZkPsX4VL21eAoWPLdJF">
            Jämställdhet är ett av FN:s globala mål för hållbar utveckling
            i Agenda 2030. En jämställd fördelning av resurser, makt och inflytande
            samt om den mänskliga rättigheten att leva ett liv fritt från
            diskriminering och våld är en förutsättning för en hållbar utveckling.
            Det är inte en kvinnofråga, utan det handlar om att riva de hinder
            som begränsar både flickors och pojkars samt kvinnors och mäns
            frihet. För att det ska bli verklighet måste vi, både som enskilda
            individer och gemensamt som samhälle, arbeta för en jämställd
            och hållbar utveckling.
          </p>
          <head xml:id="i-NzTAXZ6vRqjtT9ksQB9BST" type="h1">
            Mäns våld mot kvinnor
          </head>
          <p xml:id="i-DZthnCPajimzDJwJrp3E1g">
            Mäns våld mot kvinnor är ett stort samhällsproblem. Våldet finns
            inom alla delar av befolkningen, inom alla åldrar och i olika
            typer av nära relationer, men drabbar på ett helt överskuggande
            sätt kvinnor. Nästan 9 000 kvinnor polisanmälde våld i en nära
            relation bara under 2020. Mörkertalet är stort. Nu behövs krafttag
            som stoppar den akuta våldsspiralen och långsiktigt skyddar våldsutsatta
            kvinnor. Mäns våld mot kvinnor börjar med killars våld mot tjejer.
            Våld i ungas partnerrelationer måste motverkas. Det finns ett
            behov att utveckla det preventiva våldsförebyggande arbetet. Centerpartiet
            bedömer att det behövs särskilda resurser till aktörer som riktar
            sig till unga som utövar våld och kontroll i sina partnerrelationer
            och/eller utsätts för våld i sin partnerrelation. Enligt Istanbulkonventionen
            så skall parterna vidta nödvändiga lagstiftningsåtgärder eller
            andra åtgärder för att inrätta nationella hjälptelefoner beträffande
            alla former av våld som faller inom ramen för konventionen. Centerpartiet
            bedömer att en nationell hjälplinje med låga trösklar, stödchat
            eller dylikt, särskilt riktad till unga skulle kunna vara en viktig
            del i arbetet för att stoppa mäns våld mot kvinnor. Idag finns
            den nationella telefonlinjen "Välj att sluta" för vuxna våldsutövare
            men en dylik nationell stödlinje saknas idag för unga personer.
          </p>
          <p xml:id="i-JwX8GsQVBnmNQJT4xvMKgm">
            Det är av största betydelse att personer som utsatts för våld
            i nära relationer får stöd av samhället genom ökad tillgång till
            kvinnojourer, skyddat boende och andra livsviktiga verksamheter.
            De ideella jourerna har en unik erfarenhet och stor kompetens
            och är en viktig resurs i kampen mot våldet, men det är det offentligas
            skyldighet att trygga en långsiktig och mer stabil finansiering.
            Pandemin har ökat trycket ytterligare på landets jourer och för
            att våldsutsatta kvinnor och deras barn ska få det skydd de så
            väl behöver måste samhället säkerställa en stabil finansiering.
            Då behövs en mer långsiktig och stabil finansiering av kvinnojourernas
            verksamhet.
          </p>
          <head xml:id="i-ScMVZ2MEqVyVdojnwKWT3E" type="h1">
            Jämställdhetsmyndigheten
          </head>
          <p xml:id="i-7UbMHnduK2caoAfdN4CaVM">
            Jämställdhetsmyndigheten har en central roll i att leda jämställdhetsarbetet
            och synliggöra ojämställda strukturer i vårt samhälle. Det är
            därför av vikt att myndighetens uppdrag är tydligt formulerat
            och avgränsat, och att den ges förutsättningar att kunna bedriva
            ett aktivt arbete för att samhället i stort ska nå de jämställdhetspolitiska
            målen. Sverige har under lång tid genomfört flera reformer som
            stärkt kvinnors ekonomiska egenmakt, men den ekonomiska jämställdheten
            har stagnerat den senaste tiden, där utrikesfödda kvinnor drar
            det kortaste strået enligt delredovisningen från Kommissionen
            för jämställda livsinkomster. Rapporten visar också att myndigheterna
            inte redovisar könsuppdelad statistik i den grad de ska och att
            analyser därmed uteblir. Det är viktig att myndigheternas själva
            driver sitt eget jämställdhetsarbete utifrån de uppdrag de har.
            Men det kan finnas ett behov av att den ekonomiska jämställdheten
            följs upp än mer noggrant. Centerpartiet vill därför att regeringen
            ser över möjligheten att uppdra åt Jämställdhetsmyndigheten att
            årligen följa upp och analysera målet om ekonomisk jämställdhet.
          </p>
          <p xml:id="i-JzeHCSmUBeidMU9NuKH52o">
            Centerpartiet vill särskilt poängtera vikten av Jämställdhetsmyndighetens
            nationella uppdrag rörande prostitution och människohandel. Människohandel
            och prostitution är en av de värsta formerna av mäns våld mot
            kvinnor. Som nationellt samordningsansvarig har Jämställdhetsmyndigheten
            möjlighet att driva på samverkan inom arbetet mot prostitution
            och människohandel, där regionkoordinatorerna har en nyckelroll
            i det förebyggande arbetet. Utsatthet inom prostitution och människohandel
            har ökat under pandemin. I arbetet mot prostitution och människohandel
            spelar landets regionkoordinatorer en viktig funktion men arbetet
            har inte kommit tillräckligt långt. Centerpartiet bedömer att
            särskilda insatser behövs för att förhindra att barn och unga
            utnyttjas i prostitution och människohandel och bedömer därför
            att det behövs ett särskilt uppdrag som belyser barns särskilda
            utsatthet. Insatser med fokus på barn måste integreras i det operativa
            nätverket mot prostitution och människohandel, Nationellt metodstödsteam
            (NMT). Arbetet mot att barn och unga utnyttjas genom sexuell exploatering
            och människohandel behöver förstärkas. Centerpartiet bedömer att
            det behövs en generell kompetensutveckling bland yrkesverksamma
            som möter barn som har blivit utsatta eller riskerar att bli utsatta
            för kommersiell sexuell exploatering, till exempel inom elevhälsan,
            socialtjänst, BUP och SiS.
          </p>
          <head xml:id="i-UtbiuiLnr6aKzTnYrU72k6" type="h1">
            Jämställdhetsintegrering och gender budgeting
          </head>
          <p xml:id="i-3rw9a6KLnnQFczSJeNenQn">
            För att de jämställdhetspolitiska målen ska nås behöver vi arbeta
            strukturerat med jämställdhetsintegrering, så kallad gender budgeting
            och könsuppdelad statistik. Kommissionen för jämställda livsinkomsters
            delrapport visar att detta inte görs i tillräckligt stor utsträckning.
            Om vi inte synliggör skillnader, kan vi heller inte åtgärda dem.
            Jämställdhetsintegrering säkrar att väntetider, resursfördelning,
            beslut och bemötande utgår från individen, utan att snedvridas
            av förutbestämda stereotyper, fördomar och okunskap. Gender budgeting
            handlar om att synliggöra människorna bakom siffrorna i en budget.
            Det synliggör hur de offentliga resurserna fördelas mellan könen,
            hur det möter kvinnors och mäns, flickors och pojkars behov och
            vilka effekter det ger. Budgetprocesser inom stat, regioner och
            kommuner kan lämpligen utformas så att metoder för gender budgeting
            tillämpas. I årsberättelser och övrig budgetuppföljning i offentlig
            sektor syns då utfall utifrån gender budgeting. Detta arbetet
            behöver stärkas för att utjämna den ekonomiska ojämställdheten.
          </p>
          <head xml:id="i-MBPbnALA7KNeYQFrQngKti" type="h1">
            Integration
          </head>
          <p xml:id="i-ARpGjoyXiMzJux3tNQRgfN">
            Sverige präglas sedan länge av en långvarig och allvarlig social
            klyvning. Det är en klyvning som skär mellan människor och mellan
            platser. Mellan de med utbildning, språk och yrkeserfarenhet och
            de som inte har ett jobb. Mellan, å ena sidan, välmående och företagsamma
            orter och, å den andra sidan, utsatta stadsdelar och bruksorter.
            Friheten och möjligheterna är ojämnt fördelade.
          </p>
          <p xml:id="i-DUBkQuMu5yaTaGaudueTzk">
            Vi kan också se att effekterna av hur Covid-19-pandemin slagit
            hårt mot människor i utsatta områden och mot dem som står längst
            från arbetsmarknaden. Den klyvning som redan tidigare var allvarlig
            och oroande riskerar att förvärras betydligt i pandemins spår.
          </p>
          <p xml:id="i-FgVwYbcyirSqsmTp2qBSH6">
            Sveriges integrationspolitik har djupa brister. Covid-19-pandemin
            ställde oss dessutom inför en av våra största prövningar någonsin,
            med kraftigt ökad arbetslöshet och ett stopp för nya jobb i flera
            branscher som historiskt varit avgörande för jobbintegrationen.
            Även om de som blivit arbetslösa under pandemin delvis tillhör
            nya grupper, är det samma personer som tidigare hade en svag ställning
            på arbetsmarknaden – varav många nyanlända och utlandsfödda –
            som också nu i hög grad var de som förlorade sina jobb.
          </p>
          <head xml:id="i-V5Wketye4Xy4HQ6toRQCrS" type="h1">
            Behov av strukturreformer
          </head>
          <p xml:id="i-93iyZafdCdorknSi4sAA3A">
            För att Sverige ska stå starkt nu och i framtiden behövs effektiva
            reformer som förbättrar vår mottagning av nyanlända, med ett tydligt
            jobbfokus. Vi behöver genomföra strukturreformer för att skapa
            förutsättningar för minskad tudelning på svensk arbetsmarknad.
            En arbetsmarknad som samtidigt har ett stort kompetensförsörjningsbehov
            med demografiska utmaningar och med snabbare utvecklingstakt och
            omställningsbehov.
          </p>
          <p xml:id="i-7zXrrjGCtT7sPUqsa6pcSk">
            I dag kommer många människor inte in i samhället, utan hamnar
            i stället i ett permanent utanförskap. Det finns ett stort värde
            i att nyanlända tidigt får ta del av det svenska samhället och
            kunskap om hur det fungerar. Därför har Centerpartiet bidragit
            till att alla asylsökande ska genomgå samhällsorientering och
            lär sig svenska från dag ett.
          </p>
          <head xml:id="i-94Fa47gogW6CGpfCDohVtj" type="h1">
            Etablering
          </head>
          <p xml:id="i-3ivNd7zqUCjpcRvaGvaxXQ">
            Etableringsreformen, som flyttade ansvaret för nyanländas etablering
            i Sverige från kommunerna till Arbetsförmedlingen, har inte lett
            till de förbättringar som var syftet. Därför har Centerpartiet
            föreslagit att kommunerna åter ska ansvara för etableringen. Vi
            anser också att man bör se över möjligheterna att utreda hur rutiner
            för utbetalning och uppföljning av kommunersättningarna kan förbättras.
            Vi behöver även se över hur nyanlända i högre grad kan bidra till
            den långsiktiga finansieringen av sin försörjning, exempelvis
            genom att göra om etableringsbidraget till ett etableringslån.
            På samma sätt som studenter försörjer sig med hjälp av studielån
            bör nyanlända kunna försörja sig med hjälp av lån under sin första
            tid i Sverige.
          </p>
          <p xml:id="i-MCxvMMuz45shXPQKjBEYXU">
            En grundläggande princip är att människor som tar del av våra
            gemensamma trygghetssystem behandlas lika. Samma möjligheter och
            skyldigheter ska gälla alla. Ersättning i transfereringssystem
            bör utgå baserat på inkomst, och därmed inbetald skatt, snarare
            än dagens framåtblickande mått: sjukpenninggrundande inkomst.
            Existerande undantag från kvalificeringsregler för flyktingar,
            inom exempelvis garantipensionen och sjukersättningen, bör tas
            bort.
          </p>
          <head xml:id="i-L3EFMEMgxkuGFoffByNjA3" type="h1">
            Förbättra SFI
          </head>
          <p xml:id="i-VXdLY1vWQzPTm3YgvJiS4M">
            Centerpartiet har varit drivande för att förbättra SFI-undervisningen
            och att utreda en SFI-peng. SFI-peng innebär att utbildningsanordnaren
            får betalt genom en typ av skolpeng som baserar sig på uppnådda
            resultat i form av språkutveckling. I dag finns dessutom tillgång
            till bra och välfungerade digitala hjälpmedel för undervisning.
            Därför vill vi att man även ska utreda hur nätkurser, appbaserade
            och AI-understödda läromedel samt andra digitala hjälpmedel ska
            bli en större del av SFI-undervisningen och integrationsarbetet.
            Även KLIVA-utredningen, som Centerpartiet var med och skrev tilläggsdirektiv
            till, är ett bra verktyg för att ge Svenska för invandrare det
            kvalitetslyft som denna undervisningsform förtjänar.
          </p>
          <head xml:id="i-6UJ7FN6dSg1ubFNvVPPeVs" type="h1">
            Snabbare inventering, validering och komplettering av kompetenser
            hos nyanlända
          </head>
          <p xml:id="i-Vsv5Jpm8CmCSHKad1FaX2e">
            Många som kommer till Sverige har såväl utbildning som lång arbetslivserfarenhet.
            Inte sällan i yrken som vi i dag ser ett stort behov av i Sverige,
            som läkare, ingenjörer och andra specialister. I dag finns fortfarande
            inget effektivt och systematiskt sätt att, i samarbete mellan
            Migrationsverket och exempelvis Arbetsförmedlingen, inventera
            vilka kompetenser, inte minst i bristyrken, som finns hos nyanlända.
            Det är viktigt att denna kunskap hos nyanlända akademiker och
            experter inte förslösas utan identifieras och att möjligheter
            skapas att så snabbt som möjligt kunna använda dessa kompetenser
            i produktivt arbete, inte minst genom att betyg valideras och
            utbildningar kompletteras.
          </p>
          <p xml:id="i-Hia5WGkE2h5FxXF3zbVNQv">
            I många år har det samtidigt talats om att valideringen av dessa
            människors meriter ska påskyndas. Men i grunden är principen enkel:
            processen ska börja omedelbart vid ankomst, med inventering av
            kompetenser. Det ansvaret ska finnas hos Migrationsverket. De
            myndigheter, främst högskolorna, som i nästa steg snabbt får uppdraget
            att validera och komplettera dessa kompetenser ska ha starka incitament
            att avsätta resurser i form av tid och personal som möjliggör
            en snabb process. Det måste också finnas en tillräckligt väl organiserade
            kompletterande kurser för att svara mot behoven.
          </p>
          <head xml:id="i-8DGz37aVFsoaXKExvUcnLs" type="h1">
            Fokus på jobb för utrikesfödda kvinnor
          </head>
          <p xml:id="i-VyL8kLyd6kxLTiqZ4kEYJP">
            Samtidigt som det finns ett gap i sysselsättning mellan utrikes
            och inrikes födda, finns också ett gap mellan utrikes födda män
            och kvinnor. Integration är därmed också en fråga om jämställdhet.
          </p>
          <p xml:id="i-E4Wy6HANWZekeJoYub23eV">
            Särskilt kvinnor som är utrikesfödda och som har flytt från sitt
            hemland har haft svårt att komma snabbt i arbete. Den inledande
            tiden i Sverige domineras alltför ofta av hushållsarbete och barnpassning,
            vilket kraftigt minskar chansen att komma in i arbete. Tiden i
            föräldraförsäkring bör därför kraftigt begränsas och språkutbildning
            påbörjas parallellt med eventuell föräldraledighet, till exempel
            med hjälp av Centerpartiets förslag om införande av integrationsförskolor.
          </p>
          <p xml:id="i-483WeBeDM7NtAAiYQBZ2SV">
            Det är viktigt med en tydlighet från samhällets sida när det
            gäller grundläggande värderingar om människors lika rätt och värde.
            Ekonomiska ersättningar till hushåll, som till exempel ekonomiskt
            bistånd, bör som regel betalas ut jämnt mellan makar. Rätten till
            tolk måste också upprätthållas bättre än den gör i dag. Barns
            möjligheter att agera tolk till sina föräldrar bör kraftigt begränsas.
            Bemötandet från myndigheter måste också i högre grad spegla att
            samhället har samma förväntningar på kvinnor och män att integreras
            och komma i arbete.
          </p>
          <head xml:id="i-5R8KMcW5wKEVfDZmkwXc79" type="h1">
            Nyanlända barns skolgång
          </head>
          <p xml:id="i-Hw6uKe8uPYxXR4pefdz7k8">
            Språket och läsning är en nyckel för alla ämnen i skolan och
            för att klara sig i samhället. Ett problem för många nyanlända
            barn är att de inte klarar av att nå målen i skolan. Många nyanlända
            barn har liten eller ibland ingen skolerfarenhet och tillsammans
            med dåliga kunskaper i svenska blir det svårt att hänga med i
            undervisningen. För att kompensera för detta krävs en längre period
            av intensifierad skolgång med fokus på de viktigaste kunskaperna.
            Bland de viktigaste av dessa är förmågan att prata svenska, med
            en utökning av antalet timmar med undervisning i svenska för dessa
            barn. Här behövs ett systematiskt helhetsgrepp baserat på den
            kunskap som finns om effektiv intensiv språkträning i andraspråk.
          </p>
          <head xml:id="i-N8NW2ipPo5iSQpw7w3Tii1" type="h1">
            Civilsamhällets roll för integrationen
          </head>
          <p xml:id="i-2V5CaqzxRSDsrG14nR3e9m">
            En viktig och underskattad roll i mottagandet av nyanlända spelas
            av civilsamhället. I civilsamhället finns nätverk som förmår koppla
            de nyanlända till arbetsliv och jobbmöjligheter, och erbjuder
            kunskaper om det svenska samhället. Centerpartiet anser att man
            måste se över hur man kan stärka civilsamhällets roll i integrationsprocessen.
            I detta arbete bör vi utreda hur statens tilldelning av resurser
            till civilsamhället kan allokeras för att skapa långsiktiga partnerskap
            och därmed frångå dagens projektfinansieringsmodell. Genom att
            öka långsiktigheten i detta arbete, och låta föreningar och organisationer
            en tydligare roll kan en större del av integrationsprocessen ske
            i samverkan med civilsamhället.
          </p>
          <head xml:id="i-998DHcYSSEhrvyymeQAsAM" type="h1">
            Vänd utvecklingen i utanförskapsområden
          </head>
          <p xml:id="i-LPu4Xr1jfXLJmH4QwcwT27">
            Det går att vända utvecklingen i utanförskapsområden. Det har
            lyckats på flera håll i landet. I grunden är det effektivaste
            sättet att minska problemen i utanförskapsområdena en fungerande
            arbetsmarknad, där fler får jobb och färre hamnar i utanförskap.
          </p>
          <p xml:id="i-7yyfzu73oX56iaauuXoHBF">
            I regel ligger utanförskapsområdena nära starka blomstrande arbetsmarknader
            och inkomststarka områden. Ofta är det mest grundläggande problemet
            att områdena har stor omsättning av invånare, där främst de som
            inte har möjlighet att flytta vidare blir kvar. Det är ofta de
            som redan har svårast att komma in i samhället. Det är den enda
            del av staden där det är möjligt att få en hyresrätt, ibland med
            socialt stöd. Men det är inte områden som är attraktiva nog i
            sig själva för att man ska stanna. Det finns inte heller bostäder
            som efterfrågas av den som etablerat sig, arbetat och sparat sig
            till möjligheten att ta nästa steg i sin bostadskarriär.
          </p>
          <p xml:id="i-TWMh5E2Cne4JvKngaK6q7H">
            Myndigheters närvaro, liksom samverkan mellan myndigheter, kommuner,
            föreningsliv, bostadsföretag med fler aktörer är avgörande för
            att vända dessa områden. En annan helt avgörande faktor är skolan,
            och kvaliteten på utbildning i de skolor som finns i dessa områden.
          </p>
          <head xml:id="i-7zL1gWLPQUeheGxJ3M1fRh" type="h1">
            Jobb och företagande
          </head>
          <p xml:id="i-CeUzyf1EeiF5ojLF6oUUv6">
            Det finns ett stort behov av att förbättra förutsättningarna
            för jobb och företagande för att integrationen ska förbättras.
            Bland utrikes födda är andelen som vill starta företag hög, men
            andelen företagare i exempelvis utanförskapsområden är lägre än
            i andra delar av landet.
          </p>
          <p xml:id="i-N1GU4g77FWicX34pVRsK3N">
            För att tillvarata den entreprenörsanda som finns behöver det
            bli enklare att starta företag, billigare att anställa och löna
            sig mer att arbeta än att gå på bidrag. Nationella regler och
            skatter behöver reformeras för att skapa en bättre, mindre tudelad
            och en mer välfungerande arbetsmarknad.
          </p>
          <p xml:id="i-2qZF3JgYzPweWvUy5rnzS7">
            Det statliga bolaget Almi bör ges i uppdrag att genom uppsökande
            verksamhet stötta företagare i utanförskapsområden med affärsutveckling
            och, i de fall företagen är kvalificerade, finansiering inom Almis
            befintliga finansieringsstöd. Det kan handla om enmansföretag
            som vill nyanställa men där man inte vet vilka regler som gäller.
            Men det kan likaväl handla om kämpande företag som behöver hjälp
            med att lägga upp en affärsplan eller hitta nya lokaler. Detta
            bör bland annat bli föremål för en särskild utredning som visar
            hur statliga medinvesteringar i högre grad kan nå ut till mikrofinansiering
            av verksamhet i utanförskapsområden.
          </p>
          <head xml:id="i-P1EtSZ8pn1a9gaDXHUAVWQ" type="h1">
            Centerpartiets överväganden
          </head>
          <p xml:id="i-8QZigdiZB2mY6BPWMx8eyC">
            Anslag 3:1 föreslås minska med 200 miljoner kronor år 2022 till
            följd av att Centerpartiet föreslår att statsbidragen till kvinno-
            och tjejjourer bör placeras på ett eget anslag. Av samma anledning
            beräknas anslaget minska med 200 miljoner kronor per år 2023–2024.
            Anslaget föreslås öka med 7,5 miljoner kronor år 2022, för att
            möjliggöra finansiering av en stödlinje riktad mot ungdomar som
            utsätts för våld i en nära relation. Av samma anledning beräknas
            anslaget öka med 15 miljoner kronor per år 2023–2024. Anslaget
            föreslås öka med 7 miljoner kronor år 2022 för att finansiera
            insatser mot prostitution och människohandel. Insatserna bör bestå
            av regionkoordinatorer med särskilt fokus på barn i det operativa
            nätverket mot prostitution och människohandel. Stödet bör disponeras
            av Socialstyrelsen.
          </p>
          <p xml:id="i-VXtPTX7npXdgnYe7k9rDgE">
            Centerpartiet föreslås att ett nytt anslag, 99:1 Statsbidrag
            för kvinno- och tjejjourer, inrättas. Anslaget föreslås tilldelas
            200 miljoner kronor år 2022 och beräknas tilldelas 200 miljoner
            kronor per år 2023–2024. Av dessa medel är, i enlighet med vad
            som föreslås i budgetpropositionen för 2022, 150 miljoner permanenta
            och 50 miljoner tillfälliga.
          </p>
          <p xml:id="i-SJRyYE5MUtA5F8LtEhJvMV">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-HgifR3k2VoXeGrs68EC3vT" type="h3">
            Utgiftsområde 14 Arbetsmarknad och arbetsliv
          </head>
          <p xml:id="i-AT2agt2Pkc7c1g1kLwagix">
            Spridningen av sjukdomen covid-19, samt de restriktioner som
            har införts till följd av detta, har haft stora effekter på den
            svenska arbetsmarknaden. Många har känt oro till följd av ett
            drastiskt ökat antal varsel, korttidspermitteringar och en snabb
            ökning av arbetslösheten. Effekterna är särskilt tydliga för unga
            och för de många personer som under pandemin har blivit långtidsarbetslösa.
            Långtidsarbetslösheten uppgår nu till 190 000 personer, varav
            hälften har varit arbetslösa i mer än två år. Redan sedan före
            pandemin befann sig många personer i långvarigt utanförskap. Nu
            mer än någonsin behövs reformer för att utsatta grupper ska komma
            in i arbete och för att minska tudelningen på arbetsmarknaden,
            reformer som påbörjats med januariavtalet och som nu måste fullföljas
            och förstärkas.
          </p>
          <p xml:id="i-WptNPXCCVfudMjP2XptENx">
            Sysselsättningsgraden och arbetskraftsdeltagandet i Sverige var
            högt före Corona jämfört med andra länder i Europa, inte minst
            bland kvinnor och äldre. Arbetsmarknaden var dock redan då allvarligt
            tudelad och tudelningen ökar nu ytterligare i samband med effekterna
            av pandemin. Arbetslösheten är flera gånger högre för nyanlända
            och personer med kort utbildning än för inrikes födda och personer
            med hög utbildning. Sverige har också EU:s lägsta andel jobb utan
            utbildningskrav, så kallade enkla jobb. Dessa två fenomen – svårigheterna
            för marginalgrupper att få ett arbete och bristen på enkla jobb
            – hänger ihop. En hårt reglerad arbetsrätt, höga ingångslöner
            samt höga skatter har gjort att de enkla jobben blivit färre,
            vilket gör det svårare för ungdomar och nyanlända att få sitt
            första jobb. Situationen har förvärrats under Coronapandemin,
            eftersom den drabbat de tjänstenäringar, som restaurang och besöksnäring,
            som stått för många av de ingångsjobb som trots allt funnits för
            ungdomar och nyanlända. Många personer som redan tidigare haft
            svårt att få jobb har under pandemin fastnat i en allt längre
            period av arbetslöshet.
          </p>
          <p xml:id="i-NiVteeHzmBdYteEsZk7YUf">
            Om inte tudelningen bryts riskerar nu arbetslösheten att permanentas
            på oacceptabelt höga nivåer. Sverige behöver ett antal konkreta
            och ansvarsfulla reformer för att åstadkomma lägre trösklar till
            arbetsmarknaden, fler jobb utan utbildningskrav och en effektivare
            matchning. Den omfattande regleringen av arbetsmarknaden har försvårat
            omställningen på arbetsmarknaden, där förändringstakten ökat med
            digitaliseringen och accelererats ytterligare till följd av spridningen
            av sjukdomen covid-19.
          </p>
          <p xml:id="i-K3kGUfejgeEjMpRkAFF4Mq">
            Historiska reformer för att bryta tudelningen på arbetsmarknaden
            vad gäller, bland annat, arbetsrätt, ingångslöner, arbetsförmedling,
            arbetslöshetsförsäkringen, integration av nyanlända och skattekilar
            på arbete inleddes som en del i samarbetet mellan Centerpartiet,
            Liberalerna och regeringen utifrån januariavtalet. Dessa reformer
            är nödvändiga också för att åstadkomma en bättre återhämtning
            av arbetsmarknaden efter pandemin. Det är därför centralt att
            det arbete som påbörjats fortsätter i samma riktning som enligt
            januariavtalet och att den historiska transformeringen av arbetsmarknaden
            som presenterades i juni 2021, med bakgrund i januariavtalet och
            i enlighet med parternas överenskommelse, genomförs. Arbetstillfällen
            för många tusentals arbetslösa är direkt beroende av att vi löser
            dessa grundläggande problem på arbetsmarknaden.
          </p>
          <head xml:id="i-UWDy7wBZMqepwAetamyEp3" type="h1">
            En mindre tudelad arbetsmarknad – ny arbetsrätt och omställning
            med historiskt avtal
          </head>
          <p xml:id="i-LqD3vjGjykwcSzZvBgUu6t">
            Centerpartiet har länge föreslagit förändringar och förbättringar
            av den svenska modellen. En modern, trygg och flexibel arbetsrätt
            som också möter behoven för morgondagens arbetsmarknad. Regler
            som tar hänsyn till företagens behov av flexibilitet och kompetensförsörjning,
            de anställdas behov av trygghet och möjlighet till omställning
            samt de arbetslösas behov av att kunna få ett jobb.
          </p>
          <p xml:id="i-CLXDGp6w7NsYoSoJ9UDmRS">
            Svensk arbetsmarknad präglas av en tudelning mellan ”insiders”
            och ”outsiders”, mellan de med en fast och trygg anställning och
            de som står utanför, vars enda möjligheter till arbete ofta består
            av en tidsbegränsad och otrygg anställning. Det strikta anställningsskyddet
            leder till högre arbetslöshet bland grupper med svårigheter att
            etablera sig, samtidigt som det leder till inlåsning för de som
            har ett jobb, utan att skapa reell trygghet. Klyvningen har ökat
            mellan de med mycket korta och osäkra jobb och de med hög upplevd
            anställningstrygghet, en anställningstrygghet som dock tvärt upphör
            om arbetsgivaren exempelvis omstrukturerar sin verksamhet.
          </p>
          <p xml:id="i-9kFkA6KvFpCnmiCYBL7H1k">
            Den sammanpressade lönestrukturen höjer trösklarna för att få
            in en fot på arbetsmarknaden och försvårar än mer för marginalgrupper
            att etablera sig.
          </p>
          <p xml:id="i-d13pHroz9LVA1GGXF8qme">
            Dessa problem har funnits länge. Men de senaste årens utveckling
            av arbetsmarknaden och effekterna av pandemin gör att behovet
            av lösningar blivit allt mer akut. Det är oerhört centralt att
            vi gör ett omtag kring reglerna på den svenska arbetsmarknaden
            och anpassar dem till nu rådande förhållanden.
          </p>
          <p xml:id="i-7ixj61yZPR6mfX1Px8PfsH">
            Den reella tryggheten måste öka. Idag är vissa anställda helt
            utan trygghet, medan andra är inlåsta i jobb de inte trivs med.
            Det är resultatet av en stelbent arbetsmarknad som omfördelar
            otryggheten till de som har svagast ställning på arbetsmarknaden.
            Fler måste också ges möjlighet att skapa sin egen trygghet via
            kontinuerlig fortbildning.
          </p>
          <p xml:id="i-JcxcMieGwjW741N26zm7se">
            Nu sker avgörande förbättringar vad gäller arbetsrätten och omställningen.
            Som en följd av januariavtalet slöt arbetsmarknadens parter en
            historisk överenskommelse de 4 december 2020. Enligt detta ”nya
            Saltsjöbadsavtal” ska anställningsskyddet i LAS reformeras. Undantagen
            från turordningen vid uppsägning till följd av arbetsbrist ska
            utökas för alla företag, reglerna kring uppsägning av personliga
            skäl kommer att förtydligas och förenklas och kostnaderna vid
            tvist ska begränsas. Sammantaget gör dessa förändringar det lättare
            för små och växande företag att våga anställa och fastanställa
            fler. Samtidigt får arbetstagarna helt nya möjligheter att vidareutbilda
            sig och ställa om mitt i livet, med möjlighet till upp till ett
            års studier med studiemedel som parterna lovat förstärka. I denna
            budgetmotion hedras på varje punkt de åtaganden som det offentliga
            har gjort gentemot parterna i form av ett nytt studiemedelsystem
            och omställning när partsöverenskommelsen omsatts i en departementsskrivelse
            med ekonomiska åtagande för 2022–2026, och därefter.
          </p>
          <head xml:id="i-XVjWTXb7Ps5vrW39JTStNT" type="h1">
            Mer kraftfull hjälp till de arbetslösa att hitta arbetsgivare
          </head>
          <p xml:id="i-E5KsudeKPzLJuRnC6xTyur">
            Efter pandemin har Sverige ett mycket högt antal arbetssökande
            och samtidigt en mycket hög arbetslöshet. Matchningen mellan arbetslösa
            och arbetsgivare är otillräcklig, och det offentliga stödet via
            Arbetsförmedlingen inte tillräckligt effektivt. Alldeles för många
            arbetssökande får inte den hjälp de behöver eller ingen aktiv
            hjälp alls, när resurser istället går till extremt dyra subventioner.
          </p>
          <p xml:id="i-mSxoF7tV8fMvewxL4Gf9A">
            Samtidigt får nu alltfler arbetslösa jobb, när de får hjälp från
            fristående privata och idéburna förmedlare. Resurserna till de
            fristående förmedlarna har ökat samtidigt som granskningen av
            dessa skärpts och ersättningen i mycket högre grad ges till förmedlarna
            efter uppnått jobbresultat, med högst ersättning för positivt
            jobbresultat för dem som står längst från arbetsmarknaden och
            behöver mest stöd.
          </p>
          <p xml:id="i-Ng5yxE2ACcreZexveDMYg4">
            Efter en lång period av centralisering av Arbetsförmedlingens
            insatser och utflyttning från mindre orter, har också Arbetsförmedlingens
            lokala närvaro ökat igen. Problemen för arbetslösa och ansvariga
            på kommunernas arbetsmarknadsenheter att komma i kontakt med Arbetsförmedlingen
            på små orter har långsamt börjat förbättras, om än långt ifrån
            tillräckligt eller i hela landet. Det är viktigt för att de arbetslösa
            ska anvisas till insatser, hos till exempel fristående förmedlare
            eller kommunen.
          </p>
          <p xml:id="i-AS91URA8Z6kqM7V3weEv9r">
            Dessa förbättringar är de första effekterna av förberedelserna
            inför att Arbetsförmedlingen ska reformeras, enligt vad som tidigare
            avtalades i januariavtalet.
          </p>
          <p xml:id="i-TxsYgbNH5NNiYLuF6oRpLK">
            Arbetet att reformera Arbetsförmedlingen har börjat och bör nu
            fullföljas. Åtminstone hälften av de arbetslösa behöver nås av
            en effektiv och fungerande matchningstjänst från fristående förmedlare.
            I samband med detta måste de fristående förmedlarna få en ersättning
            som i ännu högre grad ges efter varaktigt jobbresultat snarare
            än, vilket varit fallet historisk, med en stor grundersättning
            oberoende av hur väl förmedlaren lyckas. Ersättning måste också
            ännu tydligare styras så att resultatersättningarna är betydligt
            större för de som har det svårast på arbetsmarknaden.
          </p>
          <p xml:id="i-H8PTPQy5YfPZvCBKo7gXTT">
            Arbetsförmedlingens lokala närvaro måste samtidigt utökas på
            många mindre orter, så att den finns närvarande i varje kommun,
            och krav och incitament utformas så att även de fristående förmedlarna
            är närvarande i hela landet.
          </p>
          <p xml:id="i-X9pUntpdWBsvtEQYw1TVdC">
            Samtidigt bör framgångsrika samarbetsprojekt mellan Arbetsförmedlingen
            och kommuner, som effektivt hjälper långvarigt arbetslösa och
            nyanlända, bevaras och utvecklas.
          </p>
          <p xml:id="i-AT2WRPHFvrHMBLSi7VNMwE">
            Centerpartiet anser således att resurser måste föras över från
            extratjänster och introduktionsjobb, som är helsubventionerade
            från staten men bara leder till att en bråkdel av deltagarna får
            arbete när subventionerna tar slut. Dessa insatser lättar bördan
            för kommunerna, eftersom staten tar över kostnaden, men för samhället
            som helhet är detta inte effektivt.
          </p>
          <head xml:id="i-DKXMYK3MzQ5Swvf4x7zygn" type="h1">
            Intensivår för nyanlända
          </head>
          <p xml:id="i-HH7jSNGcbFRkMwJmFFXh5B">
            Mottagandet av nyanlända flyktingar i Sverige har länge lämnat
            mycket i övrigt att önska. Under den så kallade etableringsfasen
            har nyanlända ofta fått finna sig i längre perioder av passivitet,
            med relativt få timmar svenskundervisning per vecka och få tillfällen
            till praktik. Det har dock funnits lokala projekt, som Etableringslyftet
            i Stockholm, som istället försökt skapa ett intensivt mottagande,
            med högt tempo i svenska, och ett tydligt mentorskap. Även i Tyskland
            och Danmark har det funnits framgångsrika exempel på liknande
            upplägg. På förslag av Centerpartiet har ett intensivår inletts,
            för att kombinera intensiv svenska och praktik för de nyanlända.
            När möjligheterna efter pandemin öppnar upp sig för undervisning
            och för fler chanser till praktik är det viktigt att intensivåret
            lever upp till de tydligt uppsatta målen, och resurserna används
            fullt ut för detta ändamål.
          </p>
          <head xml:id="i-QS8UftXzfGgdhHNuKpknCF" type="h1">
            Etableringsjobben införs och breddas till företag utan kollektivavtal
          </head>
          <p xml:id="i-P2K6v7rgGmXyGspjEKyvgt">
            Arbetsmarknadens parter enades 2018 om att föreslå en ny tvåårig
            anställningsform, där arbetsgivaren till en låg kostnad ska kunna
            anställa nyanlända och långtidsarbetslösa, medan staten bidrar
            till att förstärka lönen, samtidigt som en del av arbetstiden
            avdelas till utbildning. Detta som en väg in på arbetsmarknaden.
            I samband med förhandlingarna om att ingå januariavtalet enades
            Centerpartiet och övriga aktuella partier om att etableringsjobben
            skulle breddas även till de företrädesvis små företag som saknar
            kollektivavtal och till bemanningsföretag, som ofta är de som
            ger nyanlända och långtidsarbetslösa deras första arbeten. På
            grund av bristfällig förmåga att förankra etableringsjobben inom
            ramen för EU:s konkurrenslagstiftning sköts dock införandet flera
            gånger upp, och i samband med att januariavtalet föll övergavs
            utvidgningen till icke kollektivanslutna företag och bemanningsföretag.
            Då ärendet beretts länge och grundligt föreslås i denna budgetmotion
            att etableringsjobben nu genomförs skyndsamt och att icke kollektivanslutna
            företag inkluderas, för att i nästa steg innefatta även bemanningsföretag.
          </p>
          <head xml:id="i-4Cd7orU26weDn4fuFDJXho" type="h1">
            Effektivare subventionerade anställningar, fokusering på och
            förstärkning av nystartsjobben
          </head>
          <p xml:id="i-TwEiy4sJzBLV3nRNKytoR6">
            Syftet med anställningsstöd är att kompensera för vissa arbetssökandes
            lägre och/eller osäkra produktivitet. Subventionerade anställningars
            effektivitet varierar beroende på utformning. Ett generellt mönster
            är dock att subventionerade anställningar som riktas till personer
            som står långt från arbetsmarknaden är mer effektiva. Insatser
            som till sin utformning ligger nära reguljära anställningar är
            också mer effektiva för deltagarna. De flesta subventionerade
            anställningar har samtidigt ganska höga undanträngningseffekter,
            i bemärkelsen att jobben som skapas i många fall hade tillkommit
            även utan subvention. Användningen av, och kostnaden för, anställningsstöden
            är omfattande, varför det är av största vikt att de utformas på
            ett rimligt och kostnadseffektivt sätt.
          </p>
          <p xml:id="i-VPdZMWhhWhEY3ZvjcgywJB">
            Nystartsjobben är den typ av subventionerade anställning som
            visat sig mest effektiv genom sin enkelhet. Det är därtill en
            rättighet för långtidsarbetslösa, varför eventuella problem med
            stigmatisering till följd av snäv fokusering kan antas vara mindre.
          </p>
          <p xml:id="i-2M9nd7wy572Yf947kucrRB">
            I denna budget föreslås därför att nystartsjobben förstärks under
            perioden efter pandemin för att möjliggöra att så många som möjligt
            av de långtidsarbetslösa kommer in på arbetsmarknaden när ekonomin
            återstartar. Subventionen höjs för de under 25 år som idag får
            lönekostnaden nedsatt med en arbetsgivaravgift till två arbetsgivaravgifter,
            till de långtidsarbetslösa som idag har två arbetsgivaravgifters
            stöd höjs det till två och en halv, och för nyanlända och de som
            varit mycket lång tid borta från arbetsmarknaden höj stödet från
            två och en halv arbetsgivaravgifter, till tre.
          </p>
          <head xml:id="i-B98TWFPisU4rKs8CnMGYzc" type="h1">
            Arbetslöshetsförsäkringen som omställningsförsäkring
          </head>
          <p xml:id="i-MTNt45NXNUuwyMm4rmzEWp">
            Arbetslöshetsförsäkringen ska ge människor en möjlighet att tryggt
            ställa om i arbetslivet. Samtidigt är det viktigt att försäkringen
            är just en omställningsförsäkring och att den utformas på ett
            sätt som uppmuntrar till arbete. Arbetslöshetsförsäkringens nivå
            och utformning har stor inverkan på arbetsmarknadens funktionssätt.
            En hög ersättning under lång tid innebär att det blir relativt
            mer förmånligt att inte arbeta. Därmed minskar utflödet från arbetslöshet
            till jobb. Det faktum att man måste kvalificera sig till arbetslöshetsförsäkringen
            genom arbete innebär dock att människor som inte arbetar ges större
            drivkraft att börja arbeta, för att få tillgång till den extra
            trygghet som arbetslöshetsförsäkringen medför.
          </p>
          <p xml:id="i-WhGNE9kePJwn5p29hXcFqy">
            Dessutom innebär en högre ersättning att lönebildningen påverkas,
            då en hög ersättning innebär att kostnaden för fackförbund att
            bidra till löneökningar som ger högre arbetslöshet minskar.
          </p>
          <p xml:id="i-5BWcq93CC6iYc2Mu1kErVG">
            En relativt förmånlig arbetslöshetsförsäkring bidrar också, på
            kort sikt, till att arbetssökande ges större möjligheter att hitta
            ett jobb som passar deras kvalifikationer. Produktiviteten kan
            öka till följd av denna förbättrade matchning.
          </p>
          <p xml:id="i-TpbGbpJVqjbkXp1zau8L72">
            Avslutningsvis är arbetslöshetsförsäkringen en automatisk stabilisator
            som, rätt utformad, kan hjälpa till att utjämna konjunktursvängningar.
          </p>
          <p xml:id="i-QZGSe69sF9DpvZ3Q9jfUDD">
            Det finns relativt starkt empiriskt stöd för att en generös ersättning
            från arbetslöshetsförsäkringen leder till en höjd jämviktsarbetslöshet.
            Detta allmänna mönster tycks också stämma för Sverige. Det finns
            också visst stöd för att sänkt ersättning i arbetslöshetsförsäkringen
            bidrar till mer återhållsamma löneökningar.
          </p>
          <p xml:id="i-KU1BynvA7TZpWGXeHLfki9">
            Centerpartiet vill därför se en arbetslöshetsförsäkring som möjliggör
            en trygg omställning samtidigt som den garanterar att det lönar
            sig att arbeta. Det finns också relativt starkt stöd i forskningen
            för att en symmetrisk och kontinuerlig avtrappning av ersättningsnivån
            leder till lägre arbetslöshet.
          </p>
          <p xml:id="i-DwQhqchgKuwrn9CruPRPTz">
            Att avtrappningen är symmetrisk innebär att alla, förutom de
            som får den lägsta ersättningsnivån, möter samma avtrappning vid
            samma tidpunkt. Detta avspeglas i ett konstant lönetak. Det är
            viktigt ur ett likabehandlingsperspektiv, men också för att det
            gör systemet mer lättöverskådligt.
          </p>
          <p xml:id="i-NMZnNtPxGJbdV32mAZWzdi">
            Arbetslöshetsförsäkringen behöver fokusera på omställning, uppmuntra
            till rörlighet och underlätta för människor att snabbt byta arbete.
            På sikt bör arbetslöshetsförsäkringen öppnas upp för fler som
            arbetat och reformeras i linje med en flexicuritymodell, med flexibilitet
            och trygghet i kombination. En sådan flexicuritymodell för a-kassan
            har nyligen utretts och presenterats. Utifrån denna utrednings
            arbete och med den flexicuritymodell med tydlig avtrappning som
            Centerpartiet tidigare föreslagit, bör arbetslöshetsförsäkringen
            reformeras från och med 2023.
          </p>
          <p xml:id="i-7dQoM8iGMP23VAbwVsF6bg">
            Innan så kan ske bör dock de tillfälligt höjda ersättningsnivåerna
            under 2022 justeras. När nu konjunkturen vänder, samtidigt som
            många människor fortsatt är arbetslösa, är det viktigt att vi
            genomför kraftfulla insatser för att så många som möjligt ska
            få ett jobb så fort som möjligt. Det kräver, som beskrivits tidigare,
            såväl en förstärkt arbetsmarknadspolitik som skattesänkningar
            för anställningar. Men det kräver också att det lönar sig att
            arbeta. Centerpartiet föreslår i denna budgetmotion därför att
            ersättningsnivåerna i arbetslöshetsförsäkringen under 2022 förändras
            från och med den 1 mars, i enlighet med vad som presenteras i
            tabellen nedan:
          </p>
          <head xml:id="i-GDHozLhCQRtHu7tzKBikj1" type="h1">
            Centerpartiets överväganden
          </head>
          <p xml:id="i-CxJQMzQx1Qk4hSowbvh1uY">
            Anslaget 1:1 föreslås öka med 6 miljoner kronor år 2022 till
            följd av att Centerpartiet avvisar förslaget om smalare etableringsjobb.
            Av samma anledning beräknas anslaget öka med 6 miljoner kronor
            per år 2023–2024.
          </p>
          <p xml:id="i-WNzFtRgJ4LLrSp6m2Rpv6Z">
            Anslag 1:2 föreslås minska med 10 miljoner kronor till följd
            av att Centerpartiet avvisar förslaget om att införa smalare och
            mindre kraftfulla etableringsjobb. Av samma anledning beräknas
            anslaget minska med 20 miljoner kronor år 2023 och med 25 miljoner
            kronor år 2024. Anslaget föreslås öka med 28,9 miljoner kronor
            år 2022 till följd av att Centerpartiet avvisar förslagen om särskilda
            regler i sjukersättningen för personer som är över 60 år. Av samma
            anledning beräknas anslaget öka med 115,5 miljoner kronor per
            år 2023–2024. Anslaget föreslås minska med 345 miljoner kronor
            år 2022 till följd av att Centerpartiet avvisar förslaget om att
            tillfälligt slopa karensdagarna i arbetslöshetsförsäkringen. Anslaget
            föreslås minska med 85 miljoner kronor till följd av att den föreslagna
            förstärkningen av arbetsmarknadsutbildningar avvisas. Av samma
            anledning beräknas anslaget minska med 159 miljoner kronor år
            2023 och med 145 miljoner kronor år 2024. Anslaget föreslås öka
            med 850 miljoner kronor år 2022 till följd av att Centerpartiet
            föreslår att en bortre tidsgräns inom sjukförsäkringen införs.
            Av samma anledning beräknas anslaget öka med 850 miljoner kronor
            per år 2023–2024. Anslaget föreslås minska med 5 300 miljoner
            kronor år 2022 till följd av att de tillfälligt höjda ersättningsnivåerna
            inom arbetslöshetsförsäkringen föreslås minska något under 2022.
            Anslaget föreslås öka med 437 miljoner kronor år 2022 till följd
            av förslaget om förstärka extratjänster och introduktionsjobb
            avvisas. Av samma anledning beräknas anslaget öka med 440 miljoner
            kronor år 2023 och med 370 miljoner kronor år 2024. Därutöver
            föreslår Centerpartiet en kraftig omläggning i fokus för arbetsmarknadspolitiken,
            från extratjänster och introduktionsjobb till matchningsaktörer.
            Det är nödvändigt för att reformeringen av Arbetsförmedlingen
            och arbetsmarknadspolitiken ska kunna ske på ett effektivt och
            ansvarsfullt sätt. Det innebär att anslaget föreslås öka med 558,1
            miljoner kronor år 2022. Av samma anledning beräknas anslaget
            öka med 1018,2 miljoner kronor år 2023 samt med 902,5 miljoner
            kronor år 2024. Centerpartiets förslag till kraftiga förstärkningar
            av matchningsaktörer innebär att anslaget föreslås öka med 612
            miljoner kronor år 2022. Av samma anledning beräknas anslaget
            öka med 875 miljoner kronor år 2023 och med 501 miljoner kronor
            år 2024.
          </p>
          <p xml:id="i-HGzWCeQ75mXtS3Z7uLctv">
            Anslag 1:3 föreslås minska med 4 miljoner kronor år 2022 till
            följd av att Centerpartiet avvisar förslaget om smalare etableringsjobb.
            Av samma anledning beräknas anslaget minska med 8 miljoner kronor
            år 2023 och med 11 miljoner kronor år 2024. Anslaget föreslås
            minska med 31 miljoner kronor till följd av att Centerpartiet
            avvisar förslaget om en förlängning av en satsning från 2021 års
            vårändringsbudget. Av samma anledning beräknas anslaget minska
            med 31 miljoner kronor per år 2023–2024. Anslaget föreslås minska
            med 1 238,7 miljoner kronor till följd av att förslaget om förstärkta
            extratjänster och introduktionsjobb avvisas. Av samma anledning
            beräknas anslaget minska med 1 327,3 miljoner kronor år 2023 och
            med 1 137 miljoner kronor år 2024. Anslaget föreslås minska med
            340 miljoner kronor år 2022 till följd av att förslaget om förstärkta
            arbetsmarknadsutbildningar avvisas. Av samma anledning beräknas
            anslaget minska med 697 miljoner kronor år 2023 och med 829 miljoner
            kronor år 2024. Centerpartiet vill därtill göra en kraftig omprioritering
            från extratjänster och introduktionsjobb till matchningsaktörer,
            i syfte att möjliggöra en effektiv och ansvarsfull reformering
            av Arbetsförmedlingen och arbetsmarknadspolitiken. Det innebär
            att anslaget föreslås minska med 1 355 miljoner kronor år 2022.
            Av samma anledning beräknas anslaget minska med 2 990 miljoner
            kronor år 2023 och med 2 557 miljoner kronor år 2024. Anslaget
            föreslås öka 2 449 miljoner kronor år 2022 för att förstärka verksamheten
            med matchningsaktörerna. Av samma anledning beräknas anslaget
            öka med 3 500 miljoner kronor år 2023 och med 2 004 miljoner kronor
            år 2024.
          </p>
          <p xml:id="i-8BakU6c8WKXkTF9D8LjkZT">
            Anslag 1:13 föreslås öka med 36 miljoner kronor år 2022 till
            följd av att Centerpartiet avvisar regeringens förslag om smalare
            etableringsjobb. Av samma anledning beräknas anslaget öka med
            66 miljoner kronor år 2023 och med 88 miljoner kronor år 2024.
            Anslaget föreslås öka med 1 270 miljoner kronor under 2022, för
            att möjliggöra en tillfällig förstärkning av nystartsjobben. De
            grupper som idag beviljas en subvention motsvarande en arbetsgivaravgift
            föreslås få en subvention motsvarande två arbetsgivaravgifter.
            De personer som idag erhåller stöd motsvarande två arbetsgivaravgifter
            föreslås erhålla ett stöd motsvarande 2,5 arbetsgivaravgifter.
            Och de som idag erhåller stöd motsvarande 2,5 arbetsgivaravgifter
            föreslås erhålla stöd motsvarande tre arbetsgivaravgifter. Detta
            föreslås gälla alla pågående och nya anställningar med nystartsjobb,
            för de ersättningar som betalas under 2022. Centerpartiet välkomnar
            också det förslag om förstärkta nystartsjobb för äldre som återfinns
            i budgetpropositionen för 2022.
          </p>
          <p xml:id="i-VHE3mkNPPvxjoNCm6629Yz">
            Anslag 1:14 föreslås öka med 101 miljoner kronor år 2022 till
            följd av vad som tidigare anförts om att Centerpartiet avvisar
            förslagen om fler extratjänster och introduktionsjobb. Av samma
            anledning beräknas anslaget öka med 109 miljoner kronor år 2023
            och med 90 miljoner kronor år 2024.
          </p>
          <p xml:id="i-Jo4kbjHMu9yBA5yYzg65as">
            Anslag 2:1 föreslås minska med 25 miljoner kronor år 2022, i
            syfte att bidra med finansiering till prioriterade reformer i
            denna budgetmotion. Av samma anledning beräknas anslaget minska
            med 50 miljoner kronor år 2023 och med 75 miljoner kronor år 2024.
          </p>
          <p xml:id="i-D8GGccH2jrs6ych8NyvXzD">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-T3WXbyM5aZMYBhzPLT2hAJ" type="h3">
            Utgiftsområde 15 Studiestöd
          </head>
          <p xml:id="i-S6r8p89bRhhpCqVFuXUvzJ">
            Sverige behöver fler arbetade timmar, bland annat för att säkra
            välfärdens finansiering. Arbetslivet måste förlängas i bägge ändar.
            Unga svenskar kommer ut sent på arbetsmarknaden och vi går i pension
            allt för tidigt. Jämfört med flertalet andra OECD-länder påbörjar
            de svenska studenterna eftergymnasiala studier senare och tillbringar
            också längre tid i studier. Vidare är utbildningars koppling till
            arbetslivet på många håll dålig och matchningen på svensk arbetsmarknad
            är en av OECD:s sämsta.
          </p>
          <p xml:id="i-P8m2VXowApL8dnEkPfsyiU">
            För att öka genomströmningen och få fler i arbete vill Centerpartiet
            ha ett mer flexibelt studiemedelsystem, som premierar studenter
            som avslutar sina studier före utsatt tid men också är anpassat
            för de med lägre studietakt, exempelvis de som har gått gymnasiesärskolan
            eller är deltidssjukskriven. Det ger fler möjligheten till en
            utbildning som leder till jobb.
          </p>
          <p xml:id="i-XiARJLWcjF5Fbabbw1V7d4">
            Det behöver även finnas flexibilitet för karriärväxling högre
            upp i åldrarna. Därför är det bra att den övre åldersgränsen för
            rätt till studiemedel har höjts, från 56 till 60 år. Det underlättar
            vidareutbildning och omskolning i högre åldrar, som är en viktig
            del i det livslånga lärandet. Det är även viktigt med omställningsstudiestödet
            och positivt att det införs inom ramen för nya Saltsjöbadsavtalet.
          </p>
          <head xml:id="i-8fGzm7jAkqHG4SUBBY1o7q" type="h1">
            Centerpartiets överväganden
          </head>
          <p xml:id="i-NjDKCW4cxJ9n5WtJPyDwTe">
            Centerpartiet föreslår en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-7iLUnfRbFstBHPwDFSmV3t" type="h3">
            Utgiftsområde 16 Utbildning och universitetsforskning
          </head>
          <head xml:id="i-AErHdTq6syhBCTLChuAKm7" type="h1">
            Utbildning till jobb
          </head>
          <p xml:id="i-5ge2BEZkWj2Y5wKmeGySZ5">
            Sveriges elever har rätt till en utbildning av hög kvalitet.
            En utbildning som utökar individens möjligheter i samhället, den
            personliga friheten och som leder till jobb. Skolan ska, förutom
            att utgå från läroplanens och kursplanernas mål, lägga en stabil
            grund för elevernas kommande etablering på arbetsmarknaden och
            det livslånga lärandet. En förutsättning för det är att elever
            går ut grundskolan med fullständiga betyg. Sveriges utbildningssystem
            behöver svara upp mot efterfrågan på kompetent arbetskraft och
            möjliggöra för yrkesväxling.
          </p>
          <p xml:id="i-KoR2tcLD8NGNPFBmDrjKvX">
            De svenska yrkesutbildningarna på gymnasiet har under många år
            lockat för få elever och är idag underdimensionerade i förhållande
            till växande behov. Utbildningsväsendet behöver i större utsträckning
            samverka med samhälle och näringsliv så att utbildningarna blir
            mer verklighetsnära och relevanta för arbetsmarknaden.
          </p>
          <p xml:id="i-AEgv4vQ6PhT8AGYPUCzVX7">
            För att utbildningen ska leda till jobb behöver skolans koppling
            till arbetsmarknaden stärkas och förbättras. Studie- och yrkesvägledningen
            har här en avgörande roll.
          </p>
          <p xml:id="i-9Z35YWTpuXj2WtfcanAmqw">
            Matchningsproblemen på svensk arbetsmarknad är väl dokumenterade.
            Parallellt med att det finns många människor som upplever svårigheter
            med att etablera sig på arbetsmarknaden ser vi hur arbetsgivare
            inom vissa branscher har svårt att rekrytera och därmed tillfredsställa
            sitt behov av arbetskraft.
          </p>
          <p xml:id="i-MVHJmikMkz7R71SG33Z5Rn">
            En viktig del i att säkra kompetensförsörjningen för företag
            är att det finns olika alternativ för att kunna byta yrkesbana
            under karriären. Branschskolor är ett sådant alternativ. Centerpartiet
            vill att förordningen för branschskolor justeras så att det på
            ett än mer bättre sätt kan bidra till angelägen kompetensutveckling
            för företagen.
          </p>
          <p xml:id="i-KPboCstvMWnLBhAAPXSvmz">
            Ett annat exempel på samarbete mellan näringslivet och utbildningsväsendet
            i Sverige är modellen med yrkescollege. Yrkescollege bygger på
            att utbildningar blir certifierade och utformade efter branschspecifika
            krav. Att företagen har ett stort inflytande över utbildningen
            bidrar till att säkra utbildningarnas relevans för näringslivet.
          </p>
          <p xml:id="i-44rM8hMjHbWCKJ5ekvVCuJ">
            En del i att förbättra övergången från utbildning till jobb är
            också att lärlingsutbildningarna stärks. Fler yrkesutbildningar
            bör bli yrkescollege och lärlingsutbildningarna bör ta fasta på
            systemet för teknikcollege med företagsrepresentanter i majoritet
            i regionala styrgrupper. Vidare bör lärlingsutbildningarna breddas
            till fler områden.
          </p>
          <p xml:id="i-WK1YMCxdMEoW85GnL1diU7">
            Det är angeläget att det finns en bredd bland yrkesutbildningarna.
            Yrkesvux har kommit att bli en viktig komponent för arbetslivet.
            Yrkes- och lärlingsutbildning är viktigt för tillväxten, inte
            minst för de små och medelstora företagen. För att yrkes- och
            lärlingsutbildningarna ska ge jobb efter avslutad utbildning och
            för att arbetsmarknaden ska få tillgång till kompetent arbetskraft
            måste utbildningarna vara högkvalificerade på både lägre och högre
            nivå och i större utsträckning byggas ihop.
          </p>
          <p xml:id="i-XPrTKt2z975SySMH7GvqxY">
            Genom yrkeshögskolans utbildningar förses företag med kompetent
            arbetskraft och de studerande får en utbildning som i hög grad
            leder till arbete. Samtidigt har yrkeshögskolan relativt lite
            resurser jämfört med sina akademiska motsvarigheter. Att stärka
            och bygga ut yrkeshögskolan är därför en prioriterad uppgift.
          </p>
          <p xml:id="i-4CLJDt2sWTxgRiFEnaM4HK">
            När det kommer till att erbjuda kompletterande utbildning inriktad
            mot ett specifikt yrke har yrkeshögskolan en viktig roll att fylla,
            Yrkeshögskolan bör därför ges förutsättning att verka långsiktigt
            genom längre tillstånd och mer resurser. För att underlätta för
            fler att byta spår måste det också bli enklare för elever som
            studerat högskoleförberedande program i gymnasieskolan att uppnå
            och läsa in behörighet till yrkeshögskolan. Det behöver också
            bli lättare att erbjuda yrkesinriktade kurser för att stärka yrkeshögskolans
            kompletterande roll.
          </p>
          <head xml:id="i-3rADk6WH5rcyp812whji9G" type="h1">
            Fler lärare med rätt kompetens
          </head>
          <p xml:id="i-KKLcBF8jMPFYPv2gNAYxAB">
            Läraren är den enskilt viktigaste faktorn för elevens framgång
            i klassrummet. Svenska elevers skolresultat har under en lång
            tid befunnit sig i en nedåtgående spiral. Det finns tecken på
            att trenden är bruten, men vägen är lång till de OECD-länder som
            ligger i topp. Att svensk skola i början av 2030-talet kommer
            sakna runt 80 000 lärare är därför en av samhällets stora utmaningar.
          </p>
          <p xml:id="i-MPLZvdLfXwpXUfoyYfuDuu">
            Centerpartiet ser fortsatt ett behov av att höja läraryrkets
            status. En del i det är en bra och utmanande lärarutbildning som
            tydligt är knuten till aktuell forskning. För en uppvärdering
            av läraryrket behöver det därför skapas förutsättningar för fristående
            lärarutbildningar, kontinuerlig och systematisk kompetensutveckling,
            kollegialt lärande samt minskad detaljstyrning. Det behövs också
            tydliga karriärvägar, skickliga skolledare som leder det pedagogiska
            utvecklingsarbetet och mer klassrumsnära forskning.
          </p>
          <p xml:id="i-CRfnk2VFnAuDjRguKu1kg4">
            Fler yrkesgrupper behöver finnas i skolan för att avlasta lärarna.
            Administration som inte leder till en kunskapshöjning hos eleven
            behöver tas bort. Skolan behöver bättre administrativa system.
            Digitaliseringen av skolan har än så länge främst fokuserat på
            själva undervisningen, men de stora vinsterna finns att göra genom
            att digitalisera administrativa system.
          </p>
          <p xml:id="i-GbMEWZq24QDSZEUg4N1DuB">
            Det är också viktigt att rätt personer väljer att bli lärare.
            Lärarlegitimationen är ett sätt att kvalitetssäkra läraryrket,
            så att alla elever får möjlighet till en högkvalitativ och likvärdig
            utbildning. Långsiktigt behöver vi därför arbeta med att få fler
            att vilja utbilda sig till lärare. Förutsättningarna för akademiker
            att välja läraryrket behöver underlättas. Vi vill därför se ökade
            möjligheter att bygga ut kompletterade pedagogiska utbildningar,
            KPU. Centerpartiet vill att regelverket kring fristående lärarutbildningar
            ses över i syfte att effektivt öppna upp för nya och bättre lärarutbildningar.
          </p>
          <p xml:id="i-TXxTL95XnqTmMunaE6g2Cf">
            Svenska lärare får mindre kompetensutveckling än lärare i andra
            länder. Eftersom lärarutbildningen i grunden är en statlig angelägenhet
            ser Centerpartiet därför ett behov av att staten medverkar till
            att stötta lärarna i deras fortbildning. Skolmyndigheterna behöver
            därför en utökad regional närvaro och ett utökat uppdrag att stödja
            huvudmännen. Lärare och skolledare ska vara garanterade kvalitativ
            och relevant kompetensutveckling. Centerpartiet vill se ett tydligt
            och transparent karriärsystem för förskolelärare, lärare och skolledare.
          </p>
          <head xml:id="i-H72dnYzJ1Zg3D7HeRpkFD4" type="h1">
            Hög kvalitet i förskolan
          </head>
          <p xml:id="i-NLBMhmjFcmdT8Zbu58c9pJ">
            Genom att så tidigt som i förskoleåldern nå barn som riskerar
            framtida svårigheter i skolan ökar möjligheterna att ge alla barn
            likvärdiga chanser till en bra skolgång. De barn som gynnas mest
            av en god förskola är de barn som har de svåraste förutsättningarna.
            Samtidigt är det dessa barn som förskolan ofta inte når ut till.
            Barn till arbetslösa föräldrar har exempelvis idag rätt till färre
            timmar på förskolan än barn vars föräldrar arbetar heltid. Centerpartiet
            anser att den långsiktiga målsättningen bör vara en utbyggd förskola
            och att fler barn ska få möjlighet att delta i förskoleverksamheten.
          </p>
          <p xml:id="i-NSL8fHmHUEcL7cmFPaasyy">
            Bristen på förskollärare är ett problem för att kunna utöka förskoleverksamheten.
            Därför bör karriärtjänster och kompetensutvecklingsgarantin även
            gälla för pedagoger i förskolan. Det måste bli enklare för barnskötare
            att vidareutbilda sig till förskollärare under tiden de arbetar
            i förskolan. För att stärka barnskötarrollen ytterligare vill
            Centerpartiet se ett barnskötarlyft och en standardisering av
            grundutbildning för barnskötare.
          </p>
          <p xml:id="i-PM5x2mBydDAS96o7C5EzWy">
            Ett bra sätt att nå barn till nyanlända föräldrar är att erbjuda
            integrationsförskola, där förskoleverksamheten bedrivs parallellt
            med SFI-undervisning för föräldrarna. Försök har gjorts i vissa
            stadsdelar i Stockholm med goda resultat. Centerpartiet anser
            att integrationsförskolan bör utvidgas till fler delar av landet.
          </p>
          <head xml:id="i-7ZAGTp6NkTJFEyFo9Le6bg" type="h1">
            Grund- och gymnasieskolan
          </head>
          <p xml:id="i-Tn2epK44LvpJQaRjm1HnJ2">
            Svensk skola ska hålla hög kvalitet och vara tillgänglig för
            alla. Varje förälder ska kunna lita på att barnen får de kunskaper
            de behöver för att klara vuxenlivet och att det sker i en trygg
            miljö. För Centerpartiet är det viktigt att varje elev ska mötas
            av höga förväntningar och ges det stöd som krävs för att kunna
            nå kunskapsmålen och förverkliga sina drömmar.
          </p>
          <p xml:id="i-Lcqx8yagBYd7YEbmsJRvYs">
            På flera skolor runt om i landet når inte ens hälften av eleverna
            tillräckliga kunskaper. Det är för många som inte går ut grundskolan
            med fullständiga betyg. Lärarbristen i svensk skola har blivit
            än mer påtaglig och lärare tvingas ägna alltför mycket tid till
            onödigt pappersarbete. Många skolor präglas också av en otrygg
            och stökig miljö.
          </p>
          <p xml:id="i-E17VdiC5y4Y6hjeKKo2Py">
            Det här är en utveckling som måste vändas. Det behövs reformer
            som syftar till att höja kunskaperna i skolan, ge elever och lärare
            arbetsro i klassrummet och säkerställa att alla skolor håller
            en hög kvalitet och ger alla elever samma chans till en god utbildning.
          </p>
          <head xml:id="i-Nk6wMSVHvZi7RqZeYpYBeL" type="h1">
            Höj kunskapsresultaten
          </head>
          <p xml:id="i-ETretVQX3tg2NoptMQN5y7">
            Elevernas kunskaper ska höjas genom hela utbildningssystemet.
            Det är avgörande för varje barns möjligheter, men också en av
            de viktigaste delarna för att stärka Sveriges konkurrenskraft
            och för att motverka ett växande utanförskap. Skolan har flera
            viktiga uppdrag, men kunskapsinlärning ska vara i centrum. För
            en mer likvärdig betygssättning vill Centerpartiet att nationella
            proven digitaliseras och rättas externt.
          </p>
          <p xml:id="i-7De6XeuruXrJvNBuh5SfZd">
            Många nyanlända elever klarar inte att nå målen i skolan. Många
            har liten eller ingen skolerfarenhet och tillsammans med dåliga
            kunskaper i svenska blir det svårt för många att tillgodogöra
            sig undervisningen. För att kompensera för detta krävs en längre
            period av intensifierad skolgång med fokus på de mest betydande
            kunskaperna. Det är av största vikt att de nyanlända eleverna
            snabbt lär sig språket. Elever som har svårt att klara målen behöver
            mer lärarledd tid. Centerpartiet har varit med och infört obligatorisk
            lovskola för elever de sista två åren i grundskolan, och vi vill
            att lovskola ska bli obligatoriskt från årskurs fyra. På lång
            sikt behöver vi även öka undervisningstiden för alla.
          </p>
          <p xml:id="i-CZtwm16pdpAvstQjSqKXif">
            För att kunskapsresultaten ska kunna höjas behöver också eleverna
            vara närvarande i skolan. Ju tidigare skolan reagerar på olovlig
            frånvaro, desto större möjligheter är det att eleven kan fullgöra
            sin utbildning. Emellertid finns ingen samlad statistik på elevers
            frånvaro på nationell nivå. Det försvårar för möjligheten att
            se mönster och trender över tid men också att finna de rätta insatserna
            för exempelvis de så kallade ”hemmasittarna” eller elever som
            är drabbade av hedersproblematik. I Utredningen Saknad (SOU 2016:94)
            presenterades flera förslag för att säkerställa alla elevers rätt
            till skolgång, bland annat föreslogs ett nationellt frånvaroregister.
            Att skolverket fått i uppdrag att titta på hur nationell frånvarostatistik
            kan upprättas är positivt. Centerpartiet ser det som en naturlig
            del av digitaliseringen av skolan och förenklingen av administrationen
            ute på skolorna.
          </p>
          <p xml:id="i-Eynj34XKAdiJ2YPKaDC8g9">
            Eleverna måste kunna lita på att de är trygga i skolan. Skolinspektionens
            granskning av trygghet och studiero i skolan visar att den upplevda
            tryggheten i skolan har minskat de senaste tio åren. För att skapa
            mer studiero och trygghet i skolan vill Centerpartiet stärka lärarens
            position i klassrummet, ge bättre möjligheter att agera mot stökiga
            elever och stärka inspektionerna av de skolor där tryggheten brister.
            Att skapa respektfulla miljöer handlar också om hur elever behandlar
            varandra i skolans vardag. Men det handlar även om att ge unga
            redskap i det kommande vuxenlivet. Det är därför viktigt att lärare
            har kompetens att lyfta frågor relaterade till normer och värderingar.
            Centerpartiet vill därför att undervisningen i sex- och relationer
            fortsatt ska stärkas och att utbildningsinsatser för detta ska
            genomföras för befintliga skolpersonal.
          </p>
          <head xml:id="i-QGPfgBGi9SbFZbzgbUHTgc" type="h1">
            Elever med särskilda behov
          </head>
          <p xml:id="i-LDBN9WdmVR3xpRTLjDZsa">
            Skollagen är tydlig, alla elever i behov av särskilt stöd ska
            få det och huvudmannen ska fördela resurser efter behov. Det är
            en förutsättning för en likvärdig skola i hela landet. Dessvärre
            får inte alla elever det stöd de har rätt till. Centerpartiet
            vill därför utreda situationen för elever med särskilda behov
            i syfte att identifiera åtgärder som kan säkerställa att skollagen
            efterlevs.
          </p>
          <head xml:id="i-6VjVdftU5GJ8sDJNmpktWW" type="h1">
            Alla skolor ska vara bra skolor
          </head>
          <p xml:id="i-4toCqz5woRuVguLHRU1H6H">
            Idag finns det såväl fristående som offentliga skolor som håller
            för låg kvalitet. Att komma tillrätta med dessa kvalitetsbrister
            är avgörande för skolan. Centerpartiet ser det som helt nödvändigt
            med högre och tydligare kvalitetskrav på alla huvudmän, oavsett
            regi. De skolor som allvarligt bortser från kvaliteten i sin verksamhet
            och inte förmår att komma tillrätta med bristerna ska snabbare
            än idag stängas ned. Driften ska sedan kunna övertas av en utförare
            som kan visa att den har förutsättningarna att återgå till en
            hög kvalitet. För att säkerställa att elever inte drabbas ska
            verksamheten tillfälligt kunna drivas av aktuell tillsynsmyndighet
            tills det att annan huvudman är på plats. Kraven ska vara likvärdiga
            oavsett ägarförhållanden.
          </p>
          <p xml:id="i-4vxwGL8Qz9GJoDG16yeGzM">
            För att kunna göra välgrundade val krävs information. Därför
            är höga krav på transparens avgörande för att säkerställa att
            skattepengar används rätt inom skolan. Centerpartiet vill därför
            att det ska finnas öppna kvalitetsredovisningar för alla skolhuvudmän,
            oavsett regi.
          </p>
          <head xml:id="i-VBThXs2WqNoDbQWPB7GCt1" type="h1">
            Elevhälsa
          </head>
          <p xml:id="i-WKx15N4b4FdiapTNsgqrve">
            Det finns starka samband mellan en god psykisk hälsa och möjligheten
            att ta till sig kunskap och nå utbildningsmål. Samtidigt finns
            det rapporter som visar på oroande utveckling av att stressen
            och den psykiska ohälsan ökar hos elever i skolan. Situationen
            med pandemi och distansstudier har ökat närvaron i skolan och
            stärkt den psykiska hälsan hos vissa elevgrupper, men för många
            har det inneburit ytterligare försämring av det psykiska måendet.
          </p>
          <p xml:id="i-Fe9gm3mAoc6jtWQGk4Z6Qk">
            Centerpartiet vill att elevhälsan värderas upp och byggas ut
            med fler skolsköterskor, kuratorer och psykologer. För att förbättra
            elevhälsan behöver kuratorer få en större roll att arbeta förebyggande.
            Vi vill även att ett elevhälsan tilldelas medel för hälsosamtal
            i syfte att fånga upp elevers mående post Coronapandemin. Vi vill
            också se mer pulshöjande aktivitet under skoldagen för att möjliggöra
            att fler barn når målet om minst en timmes fysisk aktivitet om
            dagen. Fysisk aktivitet ger förutsättningar för en god och livslång
            hälsa och kan stärka inlärningen.
          </p>
          <head xml:id="i-2t7rRdtVQWtf7pDo3kDrFt" type="h1">
            Resursfördelning
          </head>
          <p xml:id="i-GnFhspARVJ1YfZr4HNynrj">
            Skolans finansiering har under en längre tid diskuterats utifrån
            hur resurser ska fördelas så att de används där de behövs som
            mest. Finansieringssystemet behöver ses över. I dag lägger kommuner
            olika mycket resurser på skolan. Floran av riktade statsbidrag
            spär på skillnaderna ytterligare, vilket främst gynnar större
            huvudmän med rutiner och resurser för att ansöka om de aktuella
            bidragen. För att skapa planeringsförutsättningar och säkerställa
            en likvärdig skola i hela landet behöver de riktade statsbidragen
            minska i antal. I stället bör de generella statsbidragen till
            kommunerna öka.
          </p>
          <head xml:id="i-4UQ5Gou2q6tcCJCL6XCnwL" type="h1">
            Covidkommission
          </head>
          <p xml:id="i-VipgWZunN8BDw5F1ZFQBP6">
            Covid-pandemin har påverkat världen, Sverige och oss alla. Skolan
            är inget undantag. På bara några dagar ställde gymnasieskolan,
            vuxenutbildningen och högskolorna om till fjärr- och distansundervisning,
            vilket var en påfrestning för både elever och personal. Det har
            överlag fungerat väl, för vissa elever har det till och med varit
            bättre än ordinarie undervisning samtidigt som det för andra har
            varit kämpigt.
          </p>
          <p xml:id="i-9TBqTYkt7a67zxqb7S2uZN">
            I återbyggandet av Sveriges ekonomi spelar utbildning en avgörande
            roll. Vi behöver därför ta med oss lärdomar från pandemin in i
            framtidens arbete. Det är dags att kartlägga konsekvenserna av
            den förändrade undervisningen i svensk skola under pandemin medan
            erfarenheterna fortfarande är färska. Vi ser ett behov av en Covidkommission
            för skolan som kan rusta den bättre inför att möta elevers olika
            behov, framtidens utmaningar och fungera under extraordinära händelser.
            Det är viktig att jämlikhets- och jämställdhetsaspekter av pandemin
            beaktas samt att även elevernas perspektiv tas med, därför behöver
            också elevorganisationerna ha en självklar plats i en sådan kommission.
          </p>
          <head xml:id="i-Bcm2JAHnfwX1vanws7eYrv" type="h1">
            Utvecklingen av digitala läromedel möjliggör för distansundervisning
          </head>
          <p xml:id="i-9pDn7LhFUt37PLWLuXCNXd">
            Det finns en brist på digitala läromedel. Skolverket bör därför
            undersöka förutsättningarna för att öka tillgången till kvalitativa
            digitala läromedel. Det skulle inte bara kunna stärka den pedagogiska
            inlärningsprocessen i klassrummet utan även möjliggöra för distansundervisning.
            Digitala läromedel skulle kunna vara ett komplement till den lärarledda
            undervisningen som nyanlända elever får och på så vis intensifiera
            deras utbildning den första tiden.
          </p>
          <p xml:id="i-WMdpepbcYsBjPCrALj4rWf">
            Den digitala tekniken, så som fjärrundervisning, har öppnat upp
            för nya undervisningsmöjligheter. Kompetenta lärare är nyckeln
            till framgångsrika elever. Bristen på lärare i allmänhet och på
            riktigt bra lärare i synnerhet, är ett stort problem. Detta problem
            kan vara än mer påtagligt för skolorna på landsbygden. Vi ser
            fjärrundervisning som avgörande för landsbygdsskolornas överlevnad.
            Centerpartiet anser att fjärrundervisning ska tillåtas i alla
            relevanta ämnen och att kommunala och fristående skolor ska ha
            möjlighet att anordna fjärrundervisning på entreprenad under samma
            förutsättningar som statliga skolor. Genom fjärrundervisning skulle
            kompetens kunna delas över hela landet och lärare skulle kunna
            fördela sin tjänst på flera skolor utan att själva dagligen behöva
            åka mellan de olika skolorna. Fjärrundervisning stärker likvärdigheten,
            ökar kvaliteten och tillgängligheten om det utförs på rätt sätt.
          </p>
          <head xml:id="i-5FfimUpGqWwaoniDfC6xNz" type="h1">
            Valfrihet
          </head>
          <p xml:id="i-8veZ5Ts1UQH8pQsqAXvHPN">
            För att möta utmaningar som finns i svensk skola ska vi ställa
            tydliga och höga krav på huvudmännen, fördela resurser efter behov
            och fokusera på det som gör skillnad för skolors kvalitet, likvärdighet
            och trygghet. Men det handlar också om att utveckla valfriheten.
            Centerpartiet vill införa ett aktivt obligatoriskt och samordnat
            skolval där elever och vårdnadshavare ges stöd och mer relevant
            information görs tillgänglig. Att möjliggöra för friskolor att
            verka i hela landet är betydelsefullt, inte minst på landsbygden
            där skolan ofta är navet i bygden. Försvinner skolan försämras
            även förutsättningarna för annan service på orten.
          </p>
          <head xml:id="i-5PDegf7PC61ANhGEvtoE6r" type="h1">
            Högre utbildning
          </head>
          <p xml:id="i-V6xBr4R5fETjJdtFLnYZu4">
            Utbildning berikar både samhälle och individer. Tillgång till
            högre utbildning av god kvalitet i hela landet ökar människors
            möjligheter till jobb och trygghet, samtidigt som det gynnar näringslivet
            och vår gemensamma välfärd. En samverkan och en nära koppling
            mellan den högre utbildningen och omgivande samhälle är därför
            av största vikt. Centerpartiet vill verka för att lärosätena ska
            bli mer autonoma, finnas i hela landet och ges ytterligare möjligheter
            att utforma sin verksamhet efter regionala förutsättningar. Vi
            vill även stärka den akademiska friheten. Utan oberoende forskning
            och utbildning har vi svårare att identifiera, förstå och lösa
            samhällsproblem. Den akademiska friheten och yttrandefriheten
            måste bevaras. Utan dem begränsar vi kommande generationers strävan
            efter kunskap.
          </p>
          <p xml:id="i-HgKkKze25p4qKV7MFYiYo9">
            Sveriges system för att fördela resurserna till högskolor och
            universitet främjar inte kvalitet och koppling till arbetsmarknaden,
            utan fokuserar enbart på antal studenter och hur många studenter
            lärosätena själva godkänner.
          </p>
          <p xml:id="i-TcEULPueiEMeHqks8YzqqA">
            Centerpartiet anser att kvaliteten på landets högskoleutbildningar
            behöver stärkas. Utbildningsformer som skapar bättre förutsättningar
            för livslångt lärande bör också gynnas. Exempelvis bör relevanta
            sommarkurser av fördjupningskaraktär, distanskurser och kurser
            på halvfart uppmuntras. Centerpartiet vill ha ett resursfördelningssystem
            där kvalitet och arbetslivsanknytning premieras.
          </p>
          <p xml:id="i-HvwH9VrF7a2h8QE3rcjXot">
            Centerpartiet har länge drivit frågan om att Sveriges attraktionskraft
            internationellt bör öka. Detta gäller arbetskraftsinvandrare men
            också doktorander och forskare. Konkurrensen internationellt är
            hård och Sverige behöver göra mer för att attrahera kompetens.
          </p>
          <head xml:id="i-SXHTq756uJysR176aWPNLG" type="h1">
            Centerpartiets överväganden
          </head>
          <p xml:id="i-NcoCSqJo6g9gfdcZreeuE7">
            Anslag 1:1 föreslås minska med 2 miljoner kronor år 2022 till
            följd av att Centerpartiet avvisar förslaget om grundläggande
            behörighet. Av samma anledning beräknas anslaget minska med 5
            miljoner kronor år 2023. Anslaget föreslås minska med 55 miljoner
            kronor år 2022 till följd av att Centerpartiet avvisar förslaget
            om gemensamt skolval. Av samma anledning beräknas anslaget minska
            med 98,5 miljoner kronor per år 2023–2024. Anslaget föreslås minska
            med 3,5 miljoner kronor till följd av att Centerpartiet avvisar
            förslaget om elevhälsa, till förmån för en egen satsning på detta
            område. Av samma anledning beräknas anslaget minska med 1,5 miljoner
            kronor år 2023 och med 0,5 miljoner kronor år 2024. Anslaget föreslås
            öka med 6 miljoner kronor år 2022 i syfte att möjliggöra en informationskampanj
            om trygghet på nätet. Av samma anledning beräknas anslaget öka
            med 2 miljoner kronor per år 2023–2024.
          </p>
          <p xml:id="i-VfsWofzJWo8c1YAiuWskd6">
            Anslag 1:3 föreslås minska med 1,5 miljoner kronor år 2022 till
            följd av att Centerpartiet avvisar förslaget rörande elevhälsa,
            till förmån för en egen satsning inom samma område. Av samma anledning
            beräknas anslaget minska med 0,5 miljoner kronor år 2023.
          </p>
          <p xml:id="i-DW9mRQTuitgYwf17ddiXwV">
            Anslag 1:5 föreslås öka med 120 miljoner kronor år 2022 till
            följd av att Centerpartiet föreslår en särskild satsning på elevhälsa.
            Fokus i denna satsning bör vara på extra hälsosamtal för de elever
            som, till följd av spridningen av sjukdomen covid-19 och de restriktioner
            rörande skolan som denna medförde, har fått studera hemifrån och
            på distans. Av samma anledning beräknas anslaget öka med 120 miljoner
            kronor år 2023. Anslaget föreslås minska med 1 000 miljoner kronor
            till följd av att Centerpartiet avvisar den ettåriga satsningen
            på motsvarande belopp. Vad skolan och kommunerna behöver är långsiktiga
            förutsättningar, inte ettåriga symbolåtgärder.
          </p>
          <p xml:id="i-H378RDt6YWRHYciAwV65db">
            Anslag 1:11 föreslås minska med 0,5 miljoner kronor år 2022 till
            följd av att Centerpartiet avvisar förslaget rörande elevhälsa,
            till förmån för en egen satsning på samma område. Av samma anledning
            beräknas anslaget minska med 0,5 miljoner kronor år 2023.
          </p>
          <p xml:id="i-JnwGV3SYkQHyWqLQgyzthF">
            Anslag 1:15 föreslås minska med 323,5 miljoner kronor till följd
            av att förslaget rörande likvärdighetsbidraget avvisas. Av samma
            anledning beräknas anslaget minska med 298 miljoner kronor år
            2023 och med 283 miljoner kronor år 2024. Detta medför följdändringar
            på UO25 anslag 1:1. Anslaget beräknas minska med 100 miljoner
            kronor år 2024 till följd av att förslaget rörande elevhälsa avvisas,
            till förmån för en annan satsning på samma område.
          </p>
          <p xml:id="i-6ovm2nLKKKnxsxfK8nmmnG">
            Anslag 1:17 föreslås öka med 60 miljoner kronor till följd av
            att Centerpartiet föreslår en förstärkt satsning på lärcentrum.
            Det är viktigt att dessa verksamheter ges långsiktiga förutsättningar
            och att det skapas en strukturerad samverkan så att högre utbildning
            av god kvalitet kan komma hela landet till del. Av samma anledning
            beräknas anslaget öka med 60 miljoner kronor per år 2023–2024.
          </p>
          <p xml:id="i-GzKMoR5UTMSnnUXjWpwj2w">
            Anslag 2:4 föreslås öka med 35 miljoner kronor, i syfte att möjliggöra
            att ge Nationellt centrum för kvinnofrid (NCK) ett nationellt
            kunskapsuppdrag. Av samma anledning beräknas anslaget öka med
            50 miljoner kronor per år 2023–2024. Anslaget föreslås öka med
            12 miljoner kronor år 2022 för att förstärka arbetet med NCK:s
            stödlinje. Av samma anledning beräknas anslaget öka med 12 miljoner
            kronor per år 2023–2024.
          </p>
          <p xml:id="i-SJZk1e8ZruJgE3E7iagLxe">
            Anslag 2:63 föreslås minska med 3,5 miljoner kronor år 2022 till
            följd av att förslaget rörande Brunnsviks folkhögskola avvisas.
            Av samma anledning beräknas anslaget minska med 7 miljoner kronor
            per år 2023–2024.
          </p>
          <p xml:id="i-974umupbJxfFfeh4BUXwq8">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-9Qfr3TvSEqPrtn7ZfqcaTn" type="h3">
            Utgiftsområde 17 Kultur, medier, trossamfund och fritid
          </head>
          <p xml:id="i-3R1g9kJYqN7PhinQWfkcNk">
            Kultur, media, idrott och civilsamhället behöver finnas tillgängligt
            för alla i hela landet. Alla dessa områden har i hög grad påverkats
            av pandemin. Det kommer därför att behövas åtgärder för att de
            ska ha goda utvecklingsmöjligheter framöver.
          </p>
          <head xml:id="i-7BvnpsRAYDCHRKBMKmcD7M" type="h1">
            Kultur i hela landet
          </head>
          <p xml:id="i-P4SyLMRukhAKQTXJwjJYd">
            Alla, oavsett bostadsort, bakgrund, funktionsnedsättning eller
            livssituation ska ha möjlighet att delta i kulturliv som rymmer
            både professionellt buren kultur och amatörers skapande. Kultur
            stärker självförtroende och gör att fler tar tillvara yttrandefriheten.
            Det i sin tur stärker delaktigheten och demokratin i vårt samhälle.
            Ett brett kulturliv i hela landet underlättar för alla att kunna
            ta del av det. En stor del av kulturen bärs av våra språk och
            då behöver språkrikedomen i landet tas tillvara och bland annat
            de nationella minoritetsspråkens position stärkas.
          </p>
          <p xml:id="i-4NkZwi4a8keM7YTmHGMMqB">
            Coronapandemin har fått stora effekter på kulturlivet som riskerar
            att ge långvariga konsekvenser. Situationen har blivit väldigt
            svår för många av de som arbetar inom kultursektorn. Det påverkar
            också i högsta grad alla människor som under denna tid gått miste
            om kulturupplevelser. Det behöver göras en bred översyn kring
            de effekter coronapandemin har fått och vilka ytterligare åtgärder
            som kan behövas för att säkra ett starkt kulturliv i hela landet
            även framöver, när stora delar av kulturlivet börjar starta upp.
            Det gäller även för de delar av kulturlivet som inte behöver något
            offentligt stöd, men andra typer av förbättrade förutsättningar.
            Det kan exempelvis röra sig om skattelättnader, som ett avskaffande
            av den så kallade dansbandsmomsen. Vidare behöver också konsekvenserna
            av pandemin på tillgängligheten till kultur för barn och unga
            studeras och åtgärder eventuellt vidtas.
          </p>
          <p xml:id="i-NAWMepBFtjCdQnt65h8GVH">
            För att lyfta kulturlivet i hela landet vill Centerpartiet stärka
            och utveckla kultursamverkansmodellen, i syfte att regionerna
            får ett större inflytande. Vi vill också att regionerna i samverkan
            med den nationella nivån tar fram en nationell kulturplan. Ytterligare
            ett sätt är att inrätta ett system för ett nationellt Kulturhuvudstadsår,
            då en ny svensk stad vartannat år får statusen nationell kulturhuvudstad.
            Då kan också mindre städer få uppmärksamhet och chans att visa
            upp och särskilt utveckla sitt kulturliv. De nationella kulturinstitutionerna
            måste också sprida sin verksamhet i hela landet.
          </p>
          <head xml:id="i-7FgQ4s5dNz8MJM5gK5LzFQ" type="h1">
            Tillgång till allsidig och oberoende nyhetsbevakning
          </head>
          <p xml:id="i-GhwgbGKbE3nexJJEoTYof6">
            Tillgången till en allsidig och oberoende nyhetsbevakning och
            opinionsbildning i hela landet måste säkras. Det är då extra viktigt
            att bevaka områden som är särskilt utsatta, där nyhetsbevakning
            saknas eller har lägre frekvens och se vad mer som kan göras för
            att förbättra situationen. Då behöver också effekterna av mediestödet
            för så kallade vita fläckar noga följas.
          </p>
          <p xml:id="i-8kc5qVbwTpwTy8Y8HRH3i5">
            Public service spelar en stor roll för spegling av hela landet.
            Den behövs sida vid sida med de privata aktörerna för att ha en
            mångfald av perspektiv. Ett fortsatt brett uppdrag för public
            service är centralt för att utbudet ska vara fortsatt relevant
            för många i Sverige.
          </p>
          <head xml:id="i-EkB2q22L7FyGU1qK6Gg2PU" type="h1">
            Stärkt civilsamhälle
          </head>
          <p xml:id="i-8tzXJvjCguNSxgmepS1x9G">
            Coronapandemin har fått stora effekter också på civilsamhället.
            Det behövs åtgärder både på kort och längre sikt. Det behöver
            göras en översyn kring de effekter som pandemin har fått och vilka
            åtgärder som krävs för att säkra ett starkt civilsamhälle, inklusive
            idrottslivet, även framöver. Inom exempelvis idrotten, friluftslivet
            och folkbildningen finns stor förmåga att skapa en grogrund där
            man kan stärkas och utvecklas och de bidrar dessutom till verklig
            integration när människor möts utifrån intresse och delar erfarenheter.
          </p>
          <head xml:id="i-FgFbro976RJJ9SmN3rw4LW" type="h1">
            Idrott tillgänglig för alla
          </head>
          <p xml:id="i-QEjR14h9nsy4yEMpcwhQQq">
            Idrott är bra både för det fysiska och psykiska välbefinnandet.
            Det är därför viktigt att ta reda på orsakerna till att flickor
            slutar att idrotta tidigare, så att effektiva åtgärder kan sätta
            in. Centerpartiet anser att en utredning av vad som hindrar jämställd
            idrott tillsätts, så att Riksidrottsförbundet utifrån det kan
            få ett tydligare uppdrag för att uppnå jämställdhet inom svensk
            idrott.
          </p>
          <p xml:id="i-HXk9Zwnm2xzrRCVZTXj83f">
            Personer med funktionsnedsättning idrottar i lägre utsträckning
            än andra. Därför bör en utredning tillsättas vars syfte ska vara
            att identifiera hinder för personer med funktionsnedsättning och
            åtgärder som istället underlättar utövande och tävlande inom parasport.
          </p>
          <p xml:id="i-PMi4MJ6FGpUbAm9rKGff9T">
            Utformningen av statens idrottsanslag bör ses över för att göra
            resultaten mer klara beträffande tillgänglighet till idrott för
            barn och ungdomar ur bland annat jämställdhets, jämlikhets- och
            funktionsnedsättningsperspektiv
          </p>
          <head xml:id="i-NGp9K6t8iWmSAJP54awcWP" type="h1">
            Centerpartiets överväganden
          </head>
          <p xml:id="i-Nynhzi222nZdkwt9SFmtee">
            Anslag 1:2 föreslås minska med 75 miljoner kronor år 2022 till
            följd av att det tillfälliga förslaget rörande bibliotek avvisas.
          </p>
          <p xml:id="i-LuZWyUTFN85wmzLgKpS3D4">
            Anslag 1:3 skapande skola föreslås öka med 1,5 miljoner kronor
            år 2022 då Centerpartiet avvisar förslaget om att spara på denna
            viktiga insats.
          </p>
          <p xml:id="i-9avac9mFG6U3hxNHGVxqwy">
            Anslag 2:2 föreslås minska med 50 miljoner kronor år 2022 till
            följd av att förslaget om den tillfälliga förstärkningen på motsvarande
            belopp avvisas.
          </p>
          <p xml:id="i-Ax6XgQizqo4jiADCC4eB2B">
            Anslag 4:4 föreslås minska med 15 miljoner kronor år 2022 till
            följd av att förslaget om den tillfälliga förstärkningen på motsvarande
            belopp avvisas.
          </p>
          <p xml:id="i-A3frGKpCodTZu19BcAw8cE">
            Anslag 5:2 föreslås minska med 75 miljoner kronor år 2022 till
            följd av att förslaget om den tillfälliga förstärkningen på motsvarande
            belopp avvisas.
          </p>
          <p xml:id="i-Tv9Y9JTZsUvv7AUPidkCrp">
            När det gäller anslag 13:3 vill Centerpartiet särskilt framhålla
            vikten av att en del av förstärkningen kanaliseras till Scouterna,
            som ramlat mellan stolarna vad gäller andra stöd under pandemin.
          </p>
          <p xml:id="i-SgKRD6iYGzK7kDbawg9amC">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-E3WDWRbzpUYKxbP8p3tjH" type="h3">
            Utgiftsområde 18 Samhällsplanering bostadsförsörjning och byggande
            samt konsumentpolitik
          </head>
          <p xml:id="i-3isfkxsHRtvKF73MKXis9N">
            Behovet av bostäder är stort. Enligt Boverket rapporterar 207
            av Sveriges 290 kommuner att de i dagsläget har underskott på
            bostäder i någon form. Även om antalet kommuner som rapporterar
            underskott har minskat de senaste åren är det tydligt att fler
            bostäder behöver byggas. Det befintliga bostadsbeståndet måste
            dessutom nyttjas mer effektivt. Samtidigt behövs medvetenhet om
            att förutsättningarna för bostadsbyggandet och skapandet av bra
            boendemiljöer skiljer sig åt i olika delar av landet. En hållbar
            bostadspolitik måste utgå från lokala förutsättningar, samtidigt
            som den ska vara anpassad till de övergripande samhällsutmaningar
            vi står inför.
          </p>
          <head xml:id="i-6ykBpqL6Km3PD2GPwqqKCK" type="h1">
            Underlätta bostadsbyggandet
          </head>
          <p xml:id="i-4T9EZh2Ew1nmhWMN1x2FoG">
            För att råda bot på bostadsbristen och öka antalet tillgängliga
            bostäder behövs ett fortsatt arbete med att undanröja hindren
            för nybyggnation. Den statliga nivån behöver stödja och uppmuntra
            kommunerna i planeringsarbetet. Den regionala samordning i planarbetet
            behöver förstärkas och Lantmäteriets handläggningstider förkortas.
          </p>
          <p xml:id="i-2sZ1StYVX2Yi2VfLdfm4QU">
            Många och långa överklagandeprocesser bidrar också till att förlänga
            och försvåra byggprocesserna. En maximal handläggningstid för
            överklaganden bör införas. Sakägarkretsen vid ett överklagande
            bör därtill begränsas. Effekterna av införandet av en avgift för
            den som överklagar beslut om bygglov och detaljplan bör utredas.
            Vi vill också stärka den enskildes rätt vid prövningar av bygglov
            genom omvänd bevisbörda, så att ansvaret ligger hos myndigheten
            att kunna påvisa att ett ärende strider mot lagstiftningen.
          </p>
          <p xml:id="i-UrEbhQWcmN9XgRz3MsNhML">
            Planmonopolet erbjuder ett utrymme som kommunerna bör ges bättre
            förutsättningar att ta tillvara. Genom att låta kommuner testa
            olika lokalt anpassade modeller kan nya effektiva arbetssätt uppstå,
            som möjliggör kortare ledtider från idé till byggklar mark och
            färdiga hus. Därför föreslår Centerpartiet också införandet av
            kommunal försöksverksamhet för att förkorta och förenkla byggprocesser.
            Det bör vidare finnas möjlighet att på vissa platser eller i samband
            med exempelvis bomässor och liknande peka ut innovationsytor där
            avsteg från gällande byggregler är tillåtna.
          </p>
          <p xml:id="i-PGusJHkvWvpiyXA3BEE3gD">
            Samtidigt som det kommunala självbestämmandet är viktigt måste
            digitaliseringen av plan- och byggprocesserna fortgå. Det ökar
            möjligheterna att samordna regelverk och krav och leder till en
            effektivare och mindre kostnadsdrivande samhällsplanering.
          </p>
          <p xml:id="i-TodyYXbwXdAAqPumfojRPv">
            Centerpartiet har återkommande lyft frågan om införande av privat
            initiativrätt. Något som riksdagen nu också fattat beslut om.
            I och med beslutet om att införa privat initiativrätt blir det
            enklare för planintressenter att själva driva planprocesser. Rätt
            tillämpad kan denna reform innebära en välbehövlig avlastning
            för kommunernas planavdelningar samtidigt som förutsättningarna
            för nyproduktion av bostäder förbättras.
          </p>
          <p xml:id="i-7aiY4vwa6yweN6pNsSRFKj">
            En viktig del i arbetet för att underlätta detta är öppen och
            kostnadsfri geodata, tillgänglig för berörda aktörer. På så sätt
            kan fler aktivt ta del i samhällsplaneringen.
          </p>
          <p xml:id="i-NrKWyoAjYDFh3E1UxMS9M8">
            Ungefär halva Sverige är i dag klassat som statligt riksintresse.
            Ofta är det befogat att mark undantas från att exploateras, men
            omfattningen är för stor och ingriper på ett orimligt sätt mot
            angelägna behov, exempelvis av bostadsbyggande. De myndigheter
            som identifierar var riksintressen finns tenderar att vara oprecisa
            när dessa områden pekas ut. Det leder till att betydande områden
            undantas från planläggning utan att det egentligen skulle behövas
            mot bakgrund av de behov som finns. Därför måste riksintressena
            preciseras så att mindre arealer omfattas.
          </p>
          <p xml:id="i-PPYX6txreUGimxZJX87Cfq">
            För att riksintressena ska kunna uppfattas som mer legitima är
            det viktigt att de uppfyller sitt syfte. Till exempel bör ett
            riksintresseanspråk som regel vara till skydd för ett område som
            är av just nationellt intresse snarare än regionala angelägenheter.
            Riksintressen bör i normalfallet heller inte användas för att
            skydda mark som redan är skyddad genom annan lagstiftning.
          </p>
          <head xml:id="i-5UmRga91bEt2b2a6B46uPh" type="h1">
            Byggande på landsbygden
          </head>
          <p xml:id="i-R1agaau2BkDJZVhZ3Hxnk7">
            I Sveriges landsbygder liksom i medelstora städer och samhällen
            efterfrågas fler bostäder. Men i landsbygder och på mindre orter
            finns andra utmaningar än i storstadsregionerna, där höga markpriser
            och byggkostnader täcks av stora värden på färdigställda bostäder.
            Låga bostadspriser utanför de större städerna gör det svårt att
            få lönsamhet i investeringar när fastighetsvärdet måste skrivas
            ner så fort huset är byggt.
          </p>
          <p xml:id="i-FuWd7iYVD1J9n1Pet6heHm">
            Redovisningsreglerna för allmännyttiga bostadsbolag gör att det
            i många kommuner blir mycket svårt att bygga nya hyresbostäder,
            trots att efterfrågan finns. Centerpartiet har sedan många år
            drivit frågan om en översyn av regelverken i syfte att finna lösningar
            som underlättar bostadsbyggande i hela landet utan att kollidera
            med EU:s statsstödsregler, och anser att en utredning bör tillsättas
            för att föreslå lämpliga förändringar i årsredovisningslagen.
          </p>
          <p xml:id="i-CjbXrP4nuhvRwqwxMUUh2t">
            Därtill behöver bland annat de statliga kreditgarantierna riktas
            tydligare mot svaga marknader där det är särskilt svårt att på
            kort sikt få lönsamhet i nyproduktion av bostäder. För att ge
            kreditgarantierna större effekt bör justeringar göras som tydligare
            fokuserar stödet mot byggande i landsbygdskommuner.
          </p>
          <p xml:id="i-PzZxJbP9Kn2ALUQdJ9FzjF">
            Runtom i landet finns många hus som står öde. Detta är ett av
            många exempel på ett dåligt utnyttjande av befintligt bostadsbestånd.
            I många av dessa hus finns ett betydande renoveringsbehov. För
            att minska trösklarna för människor att ta sig an denna typ av
            hus och på så sätt bidra till att fler bostäder tas i bruk i Sveriges
            landsbygder vill vi utreda ett slopande av fastighetsavgiften
            de första fem åren för den som för permanentboende tar över en
            byggnad som inte använts under lång tid.
          </p>
          <p xml:id="i-6GesfsCugkd5Be1jjLMB2k">
            Värdefull jordbruksmark behöver skyddas från omfattande exploatering.
            Samtidigt måste det vara möjligt att tillskapa enskilda tomter
            som kan bebyggas och finnas möjlighet att stycka av mindre befintliga
            jordbruksfastigheter som inte längre brukas, för att möjliggöra
            att nya ägare kan bebo och bruka marken på nytt. Det behövs en
            proportionalitet när det gäller bedömningen av bostadsbyggande
            i Sveriges landsbygder. Utöver detta är också avgiften för avstyckning
            av mark i vissa fall orimligt hög. Också här bör proportionaliteten
            öka.
          </p>
          <head xml:id="i-3pSaxDkJ3kAwSrVC6hywdy" type="h1">
            Reformera hyresmarknaden
          </head>
          <p xml:id="i-E6tvZy4goX5rih51RTkffD">
            Hyressättningsmodellen, med kollektiva förhandlingar och bruksvärdeshyra,
            har inte lyckats åstadkomma en bostadsförsörjning som motsvarar
            de faktiska behoven. I stället bidrar den till låg rörlighet och
            inlåsningseffekter för grupper och enskilda.
          </p>
          <p xml:id="i-9n92mk98QPMzVko5HBcYQM">
            Kötiden till en hyresrätt i storstäderna är orimligt lång. De
            många sociala kontrakten och den allt för omfattande hemlösheten
            visar dessutom att modellen inte klarat av att ta de sociala hänsyn
            som behövs. Systemet med förhandlade hyror har alltjämt en roll
            att spela på svensk bostadsmarknad. Men den måste kompletteras
            med såväl mer efterfrågedrivna lösningar som med riktade insatser
            till de människor som i dag faller mellan stolarna och misslyckas
            med att ta sig in på bostadsmarknaden och behålla en bostad.
          </p>
          <p xml:id="i-StxM8g92AoCKdyCCcD7j9">
            Under våren 2020 tillsattes en utredning om fri hyressättning
            i nyproduktion. Våren 2021 lämnade den sitt betänkande. Utredningen
            föreslog att avtalsfrihet ska råda mellan hyresgäst och hyresvärd,
            därefter justeras hyran enligt konsumentprisindex (KPI) tills
            ett nytt kontrakt skrivs och avtalsfrihet återigen råder. Förslag
            lades också för att säkerställa besittningsskyddet och skydda
            hyresgästerna mot plötsliga hyreshöjningar. Centerpartiet anser
            att denna utredning fortsatt bör ligga till grund för att genomföra
            nödvändiga reformer av hyressättningen i nyproducerade bostäder.
          </p>
          <p xml:id="i-VFnwziRzzGjTf7WVnpJ2Bt">
            Det ökade utbud som följer av fri hyressättning skulle i förlängningen
            kunna ge följdverkningar som leder till en egen bostad för många
            av dem som i dag väntar på att få ett hyreskontrakt. Ett tungt
            vägande skäl för reformer är också att incitamenten för svarthandel
            med hyreskontrakt behöver minska.
          </p>
          <p xml:id="i-SzUxJ9Y9SiR5dmwuivTuib">
            Utöver detta bör även förhandlingssystemet reformeras så att
            ett oberoende skiljeförfarande kommer till stånd. Samtidigt behöver
            hyressättningen ta större hänsyn till hyresgästernas värderingar
            gällande kvalitet och läge.
          </p>
          <p xml:id="i-GDrZaSbxoSAKoLV3582VYU">
            Andrahandsuthyrning är viktig för en väl fungerande bostadsmarknad.
            Inte minst för vissa branscher och i regioner med en hög grad
            säsongsarbetare. Många som i dag äger ett större bostadshus där
            man själv inte har behov av hela bostadsytan skulle genom smärre
            ombyggnationer kunna inreda en eller flera lägenheter i den egna
            bostaden. Men när ett bostadshus utformas så att två eller fler
            lägenheter i huset hyrs ut räknas uthyrningen i dag som näringsaktivitet
            och beskattas därefter. Genom relativt små förändringar i skattereglerna
            skulle det kunna bli både enklare och mer attraktivt för privatpersoner
            att bidra till fler tillgängliga bostäder på marknaden. Därför
            vill Centerpartiet utreda förändringar av dessa regler.
          </p>
          <head xml:id="i-Vq5XrCh9E3TYfyBa2UgTnD" type="h1">
            Studentbostäder
          </head>
          <p xml:id="i-UwujCRFpXWcUdvc4aiRMaQ">
            En välfungerande bostadsmarknad lägger grunden för att det ska
            vara möjligt att flytta för studier och jobb. Därför är det allvarligt
            att det på flera håll i Sverige råder en akut brist på studentbostäder.
            Centerpartiet ser därför behov av att regelverken blir mer flexibla
            när det kommer till studentbostäder. Därför vill vi utreda om
            byggandet av studentlägenheter kan underlättas genom att studentbostäder
            definieras som en egen boendeform i lagstiftningen. Eftersom studentbostäder
            bebos under en begränsad tid bör vissa lättnader i byggkraven
            vara möjliga, exempelvis när det gäller bullernivåerna eller anpassningar
            av tillgänglighetskraven.
          </p>
          <p xml:id="i-Eh5EXpWANf4uxN5AMDz92B">
            Centerpartiet är också pådrivande för mer experimentbyggande
            för studenter och ungdomar. Det är möjligt att utforma studentbostäder
            efter regler som medger en mindre bostadsyta med bibehållen tillgänglighet
            för personer med funktionsnedsättning.
          </p>
          <p xml:id="i-TpzLp4ax4fTRbtQz36mbpX">
            Med en begränsad tillgång till studentbostäder är det viktigt
            att de bebos av just studenter, om de ska kunna räcka för att
            motsvara behoven. Möjligheten att säkerställa att den som bor
            i en studentbostad verkligen studerar bör stärkas.
          </p>
          <head xml:id="i-UcDPaFNkq2i3Kk8Qcbrv4H" type="h1">
            Bostäder för äldre
          </head>
          <p xml:id="i-A2ZwpjAsNCjA8uG1wo6LAS">
            Behovet av fler lämpliga bostäder för äldre är stort. Behoven
            ser dock olika ut i olika delar av landet. Det finns behov av
            att anpassa synen på hur man kan erbjuda boende för äldre. Det
            skulle exempelvis kunna ske inom ramen för ordinarie bostadsbestånd.
            För äldre som i all väsentligt klarar sig själva men har ett visst
            behov av service skulle man, exempelvis i vanliga hyresrätter,
            kunna försöka finna modeller för gemensamma RUT-tjänster eller
            hemtjänst per trappuppgång och liknande.
          </p>
          <p xml:id="i-WCSrZN4hC6Gfy31pt6B2ET">
            Det kanske tydligaste hindret mot framväxten av nya bostäder
            för äldre är att det inte finns något enhetligt och tydligt regelverk
            för vad de olika boendeformerna för äldre innebär. Följden har
            blivit att olika kommuner ställer olika krav som passar dåligt
            i förhållande till de byggtekniker som utvecklats de senaste åren.
            Allt detta fördyrar byggandet av bostäder för äldre, och leder
            till att färre byggs. Därför behöver regelverken förtydligas.
          </p>
          <p xml:id="i-BtxmriLUtBgXEJQDPSEBAj">
            Ensamheten bland äldre är allt för utbredd och leder till ökande
            ohälsa. Därför bör också bostäder för äldre kunna planeras för
            ökad social samvaro. Olika typer av kollektivboenden med gemensamhetsytor
            är ett exempel på en sådan lösning.
          </p>
          <head xml:id="i-JX8yAuCEK9Wmm4pHmprdSw" type="h1">
            Social bostadspolitik
          </head>
          <p xml:id="i-xLdJsvtgpsoLjUjQvMe7M">
            För de människor som saknar möjlighet att söka en bostad på den
            ordinarie marknaden behövs ytterligare åtgärder och en modern
            social bostadspolitik. Det finns exempel i vår omvärld på olika
            modeller för den sociala bostadspolitiken, där vissa har varit
            mer framgångsrika än andra. Att bygga hela bostadsområden för
            sociala ändamål är inte en tilltalande modell. Snarare bör vi
            inrikta oss på att enskilda bostäder i såväl befintligt bestånd
            som i nybyggnation kan vikas för detta ändamål. Genom industriellt
            byggande och effektiv markanvändning kan också en social bostadspolitik
            underlättas. Parallellt finns behov av att se över hur också människor
            som står långt från bostadsmarknaden kan ges ekonomiska förutsättningar
            att efterfråga en bostad.
          </p>
          <p xml:id="i-7oFgd1efEjRQ4cgJr782iS">
            Många människor som sökt och beviljats skydd i Sverige under
            senare år är nu på väg att etablera sig och behöver ett varaktigt
            boende. Detta skapar ytterligare behov av just en modern social
            bostadspolitik som tar bort trösklarna till bostadsmarknaden även
            för dem som står allra längst ifrån den. Det behöver tas ett samlat
            nationellt grepp som möjliggör tillgång till bostäder med en utstakad
            väg till den ordinarie bostadsmarknaden.
          </p>
          <p xml:id="i-KwU2rnMyvCuibu59SByPVe">
            För att kunna forma en modern social bostadspolitik för svenska
            förutsättningar behövs ett omfattande utredningsarbete och sannolikt
            betydande reformer. Därför har Centerpartiet föreslagit att en
            ny, bred bostadssocial utredning bör tillsättas. Denna utredning
            bör få ett tydligt mandat att på en lång rad områden finna nya
            vägar som ger fler tillgång till ett eget boende.
          </p>
          <head xml:id="i-Tj9kW9RquLDYxqK5dFvupz" type="h1">
            Fler vägar till ägt boende
          </head>
          <p xml:id="i-5tVB29Z5J7bn54xiNcuAAD">
            Amorteringskrav och andra kreditrestriktioner har gjort det avsevärt
            svårare för många människor att köpa en egen bostad. I delar av
            landet med utbredd brist på hyresrätter är ägandet en av få realistiska
            vägar till ett boende. För den som är ny i Sverige, ung, nyligen
            separerad, eller ensamstående är det i dag svårt att få bostadslån,
            även med en normal inkomst. Därför vill Centerpartiet utvärdera
            amorteringskraven och övriga relevanta regelverk i syfte att förenkla
            inträdet på bostadsmarknaden för fler, samtidigt som den finansiella
            stabiliteten värnas.
          </p>
          <head xml:id="i-XPzpVRiAk5GLLHqChKCpAF" type="h1">
            Grönt och klimatsmart byggande
          </head>
          <p xml:id="i-H2xx22ad75Ca4ev5Q8Fxm8">
            För Centerpartiet är det en självklarhet att Sverige ska vara
            världsledande när det gäller klimatsmart byggande. Men Sverige
            behöver också vara i framkant när det gäller att planera hållbart.
            Med klimatförändringarna kommer våra hus och fastigheter att utsättas
            för nya prövningar. Större krav kommer att ställas på dagvattenhantering,
            energieffektivitet, hållbar mobilitet med mera. Ambitiösa klimatmål
            för Sverige som helhet behöver också avspegla sig i bostadsbyggandet.
            Takytor bör betraktas som en strategisk resurs för energiproduktion,
            dagvattenhantering och ekosystemtjänster. Skäl finns också att
            införa krav på byggnaders klimatpåverkan som successivt minskar
            utsläppen från bostadsbyggandet, och styr mot målet om klimatneutralitet.
            Mot bakgrund av detta välkomnar vi det arbete med införande av
            klimatdeklarationer för byggande som initierats.
          </p>
          <p xml:id="i-59X9rTrqj3cUvnTYedqhRn">
            Avfallet från byggnation, rivning och anläggning – metaller,
            glas, plast och trä – måste tas om hand bättre. Det finns en omfattande
            handel med begagnat byggmaterial och olika komponenter, allt från
            fönster och dörrar till toalettstolar och handfat. Återvunnet
            byggmaterial som inte anses hålla en hög kvalitet bör inte återanvändas.
            Men kunskapsuppbyggnaden när det gäller återbruk och återvinning
            av byggmaterial behöver öka. Det behöver också utvecklas byggmetoder
            och konstruktioner som underlättar återvinning.
          </p>
          <head xml:id="i-QW8J184wNrabSJc4f52VgD" type="h1">
            Trygga boendemiljöer
          </head>
          <p xml:id="i-V4iskJ4ZvsgmRAUGeKyFzZ">
            Människors upplevelser av otrygghet i den egna närmiljön måste
            tas på allvar. Att öka tryggheten i våra bostadsområden måste
            ges hög prioritet i samhällsplaneringen. Ofta kan relativt enkla
            insatser göra stor skillnad för den upplevda tryggheten. Det kan
            exempelvis handla om hur man placerar och utformar buskage och
            planteringar, men också belysning och liknande åtgärder. Men det
            handlar också om att skapa förutsättningar för ett levande civilsamhälle,
            tillgång till service, de boendes delaktighet och mötesplatser,
            grönområden och levande stadsmiljöer. En levande stadsmiljö medför
            att folkliv och verksamheter bidrar till att öka tryggheten.
          </p>
          <p xml:id="i-Jp73gTakX7MAyESpe8T47m">
            Segregationen mellan olika stadsdelar och bostadsområden är ett
            stort och allvarligt problem i Sverige. Den stadsbyggnadspolitik
            som historiskt sett har förts har bidragit till detta, men orsakerna
            återfinns också i andra politikområden. Blandade upplåtelseformer,
            levande stadsmiljöer och en framåtsyftande samhällsbyggnadspolitik
            är viktiga delar för att minska segregationen. Erfarenheter visar
            att samverkan mellan fastighetsägare, bostadsbolag och myndigheter
            kan vara helt avgörande för att bryta en negativ utveckling i
            bostadsområden. Ett tätt samarbete mellan fastighetsägare, sociala
            myndigheter, polis, näringsliv, civilsamhälle och föreningsliv
            med mera är en viktig framgångsfaktor om segregation och utsatthet
            ska brytas.
          </p>
          <head xml:id="i-pMoVtKmdc2aVTAktXW7D8" type="h1">
            Mötesplatser och allmänna samlingslokaler
          </head>
          <p xml:id="i-PVXdSuiFf7YwXv2MQXPVVa">
            Mötesplatser och lokaler för olika typer av verksamheter är en
            viktig infrastruktur såväl för demokrati och trygghet som för
            civilsamhälle och meningsfulla fritidsaktiviteter. Här spelar
            mötesplatser och de föreningsdrivna samlingslokalerna en mycket
            viktig roll.
          </p>
          <p xml:id="i-KaUpjiXVBshY1Ew4ofY6Py">
            Trots samlingslokalernas betydelse upplever man på många håll
            att det är svårt att bedriva verksamheten långsiktigt på grund
            av att finansieringen är splittrad och inte sällan osäker. Samlingslokalerna
            och de föreningar som driver dessa bör ges långsiktiga förutsättningar
            för att verka i hela landet. Vi har också sett att allmänna och
            föreningsdrivna samlingslokaler använts vid krissituationer eller
            när samhället behöver föreningslivets stöd. Med anledning av detta
            finns det skäl att se över stödet till allmänna samlingslokaler
            i syfte att de ska kunna ge stöd till det omgivande samhället
            i krissituationer. Detta skulle kunna göras genom att man utvidgar
            det befintliga stödets syfte.
          </p>
          <head xml:id="i-CKi2Gi5QcEPNm97bUfAd3S" type="h1">
            Konsumentpolitik
          </head>
          <p xml:id="i-HWiGQmfnePEiua3vRhyWoa">
            Utvecklingen av handeln under de senaste decennierna har på många
            sätt gynnat konsumenterna. Utbudet av varor och tjänster är idag
            stort och det finns gott om olika alternativ att välja mellan.
            Den enskilde konsumenten har stor valfrihet, tillgång till fler
            försäljningskanaler och större makt och möjligheter att göra aktiva
            val. Konkurrensen har också lett till sänkta priser. Den ökade
            konsumtionen har dock haft en allvarlig baksida, främst i form
            av en ohållbar miljöbelastning. Därför är det helt avgörande att
            beslutsfattare på alla nivåer ser till att lagar och regler värnar
            en långsiktigt hållbar utveckling. Vidare krävs att regelefterlevnad
            säkerställs och att miljövärden, ändliga resurser och gemensamma
            tillgångar tillmäts sitt rätta värde, och att långsiktiga kostnader
            beaktas.
          </p>
          <p xml:id="i-9bcmf6NDr6TdaSGGDybwk1">
            Utvecklingen har dock även inneburit att det i vissa fall har
            blivit svårare för konsumenter att göra välgrundade val. Komplexiteten
            hos varor och tjänster har ökat. E-handeln och den digitala utvecklingen
            har också medfört att även konsumenter handlar på en internationell
            marknad. Konsumenten har ofta begränsade möjligheter att överblicka
            sådant som exempelvis tillverkningsförhållanden, en produkts totala
            miljöpåverkan, eller innehåll av skadliga ämnen. Även förutsättningen
            att som konsument kommunicera med tillverkaren kan vara begränsad.
            Samtidigt uttrycker många konsumenter ett starkt engagemang och
            vill göra medvetna val.
          </p>
          <p xml:id="i-6JTTEn8Hj2j5QbgG2KDTf5">
            I och med pandemin har bland annat resebranschen drabbats dubbelt,
            på grund av inställda resor, med fordringar på egna leverantörer,
            utöver förväntningar på att bokade resor ska återbetalas. Det
            har drabbat resenärer som inte i tid kunnat få ersättning för
            inställda resor. På sikt måste branschen ges möjlighet att bli
            mindre sårbar för liknande händelser som pandemin.
          </p>
          <p xml:id="i-EDd6huTi7cfRBEJVauLUSt">
            Det ska vara lätt att göra välgrundade, miljö- och klimatsmarta
            val. Det är därför viktigt att politiken ger bästa möjliga förutsättningar
            för detta.
          </p>
          <head xml:id="i-5tEbYygQDpDmiMfHnmEDHx" type="h1">
            Centerpartiets överväganden
          </head>
          <p xml:id="i-nCWCBUZwJ2Z4tgmsj8Wqr">
            Anslag 1:7 föreslås minska med 1 505 miljoner kronor år 2022,
            för att bidra till finansiering av andra prioriterade reformer
            i denna budget. Av samma anledning beräknas anslaget minska med
            961 miljoner kronor år 2024.
          </p>
          <p xml:id="i-TLrxwkLTxgpa8yhoKDqP6B">
            Anslag 1:8 föreslås minska med 411 miljoner kronor år 2022, för
            att bidra till finansiering av andra prioriterade reformer i denna
            budget. Av samma anledning beräknas anslaget minska med 1 511
            miljoner kronor år 2023 och 3 144 miljoner kronor år 2024. Centerpartiet
            har i andra sammanhang presenterat en omfattande politik för hur
            byggandet kan öka och utnyttjandet av det befintliga beståndet
            förbättras, utan användandet av stora statliga subventioner.
          </p>
          <p xml:id="i-5hPXjzB1efHvnRia1ynzyZ">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-RG5RFGbE1ARsxuV1WPboiY" type="h3">
            Utgiftsområde 19 Regional utveckling
          </head>
          <p xml:id="i-JgwqrgnBaVqheZGRLv7Npn">
            Målet för den regionala utvecklingspolitiken är utvecklingskraft
            med stärkt lokal och regional konkurrenskraft för en hållbar utveckling
            i alla delar av landet. Centerpartiet anser att politiken ska
            utgå från regionala behov och att de regionala utvecklingsmedlen
            i första hand ska hanteras av regionerna och inte centralt. Samtidigt
            ska politiken bidra till nationella mål. Regelverken för de regionala
            företagsstöden och transportbidraget behöver bli bättre anpassade
            för mindre företag och ska tydligare bidra till ökad hållbarhet
            och jämställdhet.
          </p>
          <p xml:id="i-5rymN1kWxtHiUsVV1QpNG8">
            Viktiga utgångspunkter för genomförandet av EU:s sammanhållningspolitik
            är hög måluppfyllelse och ett förenklat genomförande. Sverige
            bör bland annat verka för en samlad förvaltning av strukturfonderna
            på en myndighet. Det leder till en resursbesparing av nationell
            administration av fonderna och en förenkling för de aktörer som
            ska ansöka om finansiering.
          </p>
          <head xml:id="i-Gw2S6FtPNCsDd11etnH8za" type="h1">
            Tillgång till kommersiell service
          </head>
          <p xml:id="i-6xuiwFsDzA3TfrmP2DNTdi">
            Regionernas insatser för att upprätthålla en tillfredsställande
            tillgång till kommersiell service är av stor vikt för livskraftiga
            samhällen. Den lokala butiken eller drivmedelsstationen är ofta
            en förutsättning för att en mindre ort på landsbygden ska kunna
            fungera och locka till sig invånare, företag och besökare. Centerpartiet
            bidrog till att de offentliga satsningarna på stöd till kommersiell
            service på landsbygden väsentligt ökade under alliansregeringen.
            Bland annat initierades ett driftsstöd för kommersiell service
            som bidrar till långsiktiga planeringsförutsättningar för lanthandlar
            i glesbygd. Betydande resurser har också kanaliserats via Tillväxtverket
            och landsbygdsprogrammet 2014–2020.
          </p>
          <head xml:id="i-4eBSx8wrN9Rk7dVsBZbdRg" type="h1">
            Centerpartiets överväganden
          </head>
          <p xml:id="i-ubGK6QZHboUp4WU7tvR5U">
            Anslag 1:1 föreslås minska med 500 miljoner till följd av att
            den tillfälliga satsning som regeringen föreslår avvisas. För
            Centerpartiet är det centralt att lands- och glesbygd ges permanenta
            och strukturellt riktiga förutsättningar att växa. Det görs inte
            primärt genom ettåriga paket, utan genom ett förbättrat företagsklimat,
            konkurrenskraftiga gröna näringar, infrastrukturinvesteringar
            samt en bostadspolitik som möjliggör byggande också på landsbygden.
            Anslaget föreslås öka med 150 miljoner kronor till följd av att
            det föreslagna investeringsstödet för drivmedelsstationer förstärks.
            Stödet bör också utformas så att ersättning kan utgå till de ägare
            av aktuella drivmedelsstationer som, i samband med det arbete
            som rör anpassning till Myndigheten för samhällsskydd och beredskaps
            föreskrifter, också installerar laddplatser. Samtidigt som stödet
            införs bör också viss dispens i tid, avseende när åtgärderna behöver
            ha vidtagits, beviljas berörda ägare.
          </p>
          <head xml:id="i-RMf2CPAkUpiF8vSXkZkdJj" type="h3">
            Utgiftsområde 20 Allmän miljö- och naturvård
          </head>
          <p xml:id="i-HzgMQvwoChtx1xcpdMv24T">
            Klimatfrågan är vår tids ödesfråga. Trots återkommande rapporter
            som bekräftar att den mänskliga påverkan på klimatet är ohållbar
            så finns det skäl att hålla fast vid hoppet. Klimatförändringarna
            kan hejdas. Det är inte för sent. Vi vet vad som behöver göras
            och vi har mer kunskap om klimatförändringarna idag än någonsin.
            Tekniska innovationer och lösningar som kan vända utvecklingen
            finns och står till förfogande. Olika beteenden kan ändras utan
            att välfärd går förlorad. Svensk miljöteknik är en stark exportvara,
            vår konkurrenskraft är god, medvetenheten om hållbarhetsutmaningarna
            är hög bland allmänheten, och våra företag är motiverade att driva
            på utvecklingen. För att realisera den fulla potentialen i klimatomställningen
            krävs en modig och offensiv miljö- och klimatpolitik med effektiva
            styrmedel och riktade satsningar på de hållbara lösningarna.
          </p>
          <p xml:id="i-AzzEBi7ry3KtgSF4RHZH7R">
            Lösningen för klimatet är inte att stoppa den ekonomiska tillväxten
            och blicka bakåt. Vi bör istället tillvarata människans uppfinningsrikedom
            och innovationskraft att finna de lösningar som krävs för att
            bryta fossilberoendet och öka resurseffektiviteten. För att bromsa
            och slutligen stoppa klimatförändringarna krävs däremot ett genomgripande
            systemskifte i hur vi tillverkar och förbrukar produkter och råvaror
            samt hur vi konsumerar. De linjära materialflödena vi byggt upp
            samhället kring måste brytas och ersättas med cirkulära kretslopp,
            där produkter används betydligt längre och där allt material kan
            recirkuleras för att bli insatsvaror i nya produktionsled.
          </p>
          <p xml:id="i-4zHLP4KDSuS7PXfK9N5pvg">
            Beroendet av fossila- och jungfruliga råvaror behöver minska
            och vi måste bli bättre på att utnyttja de resurser vi redan har
            i omlopp. Bioekonomin och potentialen för materialsubstitution
            som finns i förnybara naturresurser här i Sverige måste få en
            mer framträdande plats. Centerpartiet vill att det ska kosta att
            släppa ut och slösa med våra resurser, också för att driva på
            teknikutvecklingen mot mer hållbara alternativ. Utan en mer cirkulär
            och resurseffektiv ekonomi som bryter fossilberoendet kommer vi
            inte att kunna reducera vår klimatpåverkan i den utsträckning
            som krävs för att begränsa den globala uppvärmningen och det ohållbara
            användandet av naturresurser.
          </p>
          <p xml:id="i-UNjJQT1vJCy4yiDa7ahw6A">
            För Centerpartiet är det en självklarhet att svenska teknikutvecklare
            och entreprenörer har en nyckelroll att spela i detta systemskifte.
            Miljö- och klimatinnovationer och nya cirkulära affärsmodeller
            som växer fram inom näringslivet är den riktiga motorn i omställningen,
            och politiken måste säkerställa att företagen har bästa möjliga
            förutsättningar att växla upp sitt arbete ytterligare. Vår teknik
            och våra smarta lösningar kan dessutom bidra till jobb och tillväxt
            i Sverige, samtidigt som det ger minskade utsläpp i omvärlden
            när de exporteras.
          </p>
          <p xml:id="i-3fPJAq1XTFMKXkSYUUiiHH">
            Sverige har en ambitiös miljölagstiftning men den bygger i flera
            hänseenden på gamla sanningar och föråldrade strukturer. Regelverken
            behöver ses över i ljuset av dagens samhällsstrukturer och nya
            tekniska landvinningar. Det som vi tidigare betraktade som avfall
            måste ses som en tillgång. Samhällskritiska anläggningar som vattenreningsverk
            behöver omvandlas till resursverk som i högre grad sluter kretsloppen.
            Som ett av världens mest innovativa länder har Sverige goda möjligheter
            att ta en global ledarroll i denna omställning. Sverige ska gå
            före, visa vägen och bli ett miljö- och klimatföredöme för resten
            av världen.
          </p>
          <p xml:id="i-3VPsg7VthBjxwiJSufvaBn">
            Parallellt med att vi begränsar koldioxidutsläppen, ställer om
            våra energisystem och ökar samhällets cirkulära materialflöden
            är det angeläget att vi vårdar och förvaltar de naturliga ekosystemen
            på ett ansvarsfullt sätt åt kommande generationer. Den biologiska
            mångfalden – samspelet mellan olika typer av arter och ekosystem
            – är av fundamental betydelse för människans liv på jorden, våra
            samhällens välmående och klimatomställningen. Skogar, kuster,
            vattendrag och grundvatten är alla viktiga förutsättningar för
            livet och en hållbar utveckling. Den globala förlusten av arter
            och ekosystem är det mest brådskande miljöproblemet i världen
            idag vid sidan av klimatförändringarna.
          </p>
          <p xml:id="i-MtStJuavN6mMyMiwh4oRen">
            För att bryta den negativa utvecklingen föreslår Centerpartiet
            kraftfulla satsningar för att bevara och restaurera den biologiska
            mångfalden och Sveriges naturliga rikedom. Landets redan skyddade
            områden, såväl på land som till havs, behöver förvaltas bättre
            och dess livskraftiga ekosystem måste säkerställas. Känsliga områden
            som har förorenats genom mänsklig aktivitet ska saneras och återställas,
            ett långsiktigt arbete som måste växlas upp en nivå. Övergödningen
            av våra hav måste förebyggas genom kraftfullare insatser både
            vid utsläppskällan och direkt i haven. Invasiva främmande arter
            måste bekämpas mer aktivt och med mer inkludering av hela samhället.
          </p>
          <p xml:id="i-MHms3hEBWPjaHDrH3HH2dJ">
            Tillräckliga statliga anslag är endast en del av lösningen på
            dessa utmaningar. Centerpartiet vill se en större mångfald av
            aktörer involverade i arbetet med att förvalta och återställa
            våra naturliga ekosystem. Den enskilde markägaren som bedriver
            sin näringsverksamhet inom lantbruket eller längs kusten har en
            nyckelroll att spela och det behövs fler ekonomiska incitament,
            mer samverkan och mindre pekpinnar från myndigheterna. Insatser
            för den biologiska mångfalden behöver koppla in allmänheten och
            civilsamhället för att skapa en större lokal acceptans och ett
            engagemang i frågan från yngre generationer.
          </p>
          <head xml:id="i-DYPPSdym11SMxk2si7quG7" type="h1">
            En ny grön industripolitik
          </head>
          <p xml:id="i-GG5TADakoFwnhLS8J3ifqv">
            Under de senaste åren har en snabb omorientering skett i stödet
            för pilotprojekt och klimatsatsningar, från ineffektiv politik
            riktad till kommuner till alltmer fokuserade projekt syftande
            till att påskynda stora utsläppsminskningar inom industrin, det
            så kallade industriklivet, och genom initiativet Fossilfritt Sverige.
            De senaste åren har dessa satsningar givit spektakulära resultat
            i form av industriell tävlan om att producera fossilfritt stål,
            rekordstora batterifabriker och miljardsatsningar på klimatneutral
            cement till 2030, bland annat.
          </p>
          <p xml:id="i-XcHMhCvBk1eNiL6J1Hnxz3">
            Nu behöver dock nästa steg tas. Vi behöver skilja ut och använda
            koldioxid, så kallad CCU, satsa på forskning kring vätgas och
            utveckla återvinningsteknik för fossilbaserade produkter som plast.
            Därtill krävs storskaliga satsningar energilagring och på minusutsläpp.
            På samma sätt bör bioraffinaderier utvecklas vidare för att säkra
            utvecklingen av biobaserade alternativ till bränslen och material.
          </p>
          <head xml:id="i-DKoUUg6rtNW1u1r7MFUQdU" type="h1">
            Våra transporter i snabb, och otillräcklig, omvandling
          </head>
          <p xml:id="i-WXe2W1Aif6gxnkPSvEE8e6">
            Vägtransporter utgör fortfarande den största källan till koldioxidutsläpp
            i Sverige, med en tredjedel av utsläppen, och utsläpp från bilar
            utgör i sin tur den största andelen inom denna kategori. Som en
            följd av bonus-malus-systemet för inköp av nya bilar har rena
            elbilar och laddhybrider i mellanprisklass nu intagit en allt
            starkare position i bilförsäljningen i Sverige. Mer än en tredjedel
            av alla sålda bilar är nu laddbara, och över en tiondel är rena
            elbilar. Det gör att utsläppen från bilar nu faller kraftigt.
            Fortfarande är dock bara några få procent av bilparken rena elbilar.
            När regeringen nu vill minska bonusarna för de bästa bilarna är
            detta därför en onödig och förtida broms på omställningen till
            en ren bilpark. Toppbonusen på 70 000 kronor bör därför få finnas
            kvar och utbyggnaden av laddstolpar snabbas på.
          </p>
          <p xml:id="i-7DtNmy1TfnmCzV8W8m4opX">
            Även de tunga vägtransporterna minskar nu sina utsläpp tack vare
            reduktionsplikten, som innebär en ökad inblandning av biobränslen.
            Med ny teknik växer dock möjligheten farm till en ny flotta av
            tunga fordon laddad med el. Tack vare de särskilda premier som
            införts för ellastbilar och elbussar ökar antalet laddbara tunga
            fordon. Utvecklingen bör dock gå fortare, genom mer kraftfulla
            premier med fokus särskilt på lastbilssegmentet, där behovet av
            en laddbar demonstrationsflotta i Sverige, en av världens främsta
            lastbilstillverkare, är särskilt stort.
          </p>
          <head xml:id="i-9LUJr27LLWdBuiHdVkQpET" type="h1">
            Centerpartiets överväganden
          </head>
          <p xml:id="i-AduVXECxxaS8S5fhtpMHvz">
            Anslag 1:1 föreslås minska med 13 miljoner kronor år 2022 till
            följd av att regeringens förslag om förstärkt tillståndsprövning
            avvisas. Centerpartiet har ett delvis överlappande förslag. Av
            samma anledning beräknas anslaget minska med 13 miljoner kronor
            år 2023. Anslaget föreslås tillföras 7 miljoner kronor 2022, inom
            ramen för det rovdjurspaket som Centerpartiet föreslår i denna
            budget. Medlen avser stöd för en adaptiv sälförvaltning, inklusive
            ersättning för bärgning och transport för destruktion. Från och
            med 2023 flyttas medlen till den Viltmyndighet som Centerpartiet
            föreslår inrättas (se mer nedan). Anslaget föreslås öka med 10
            miljoner kronor år 2022 inom ramen för samma rovdjurspaket. Medlen
            är avsedda att användas för att uppdatera riktlinjer för skyddsjakt,
            skapa länsvisa kartor över särskilt sårbara områden för tamdjurshållning
            och se över om åtgärder behöver vidtas för att målet om tio procents
            toleransnivå för rennäringen ska uppfyllas. Från 2023 och framåt
            flyttas medel för detta ändamål till Viltmyndigheten. Anslaget
            föreslås öka med 30 miljoner kronor år 2022 till följd av Centerpartiets
            satsning på effektiv tillståndsprövning och tillsynsvägledning.
            Av samma anledning beräknas anslaget öka med 30 miljoner kronor
            per år 2023–2024. Anslaget föreslås minska med 8 miljoner kronor
            år 2022 till följd av att förslaget om tillsyn, vägledning och
            kunskapsuppdrag avvisas. Av samma anledning beräknas anslaget
            minska med 8 miljoner kronor per år 2023–2024. Anslaget beräknas
            minska med 30 miljoner kronor 2023 och med 85 miljoner kronor
            2024 till följd av att förslaget om en allmän förstärkning avvisas.
            Myndigheten bör ges de resurser som krävs för att kunna lösa sina
            uppgifter på ett effektivt sätt, men då förslaget rör 2023 anser
            Centerpartiet att det är rimligt att invänta myndighetens budgetunderlag
            inför det året och återkomma i budgetprocessen inför 2023. Anslaget
            föreslår minska med 18 miljoner kronor år 2023 till följd av Centerpartiets
            förslag om att inrätta en viltmyndighet. Relevanta delar av Naturvårdsverkets
            verksamhet bör flytta till Viltmyndigheten. Av samma anledning
            beräknas anslaget minska med 40 miljoner kronor år 2024.
          </p>
          <p xml:id="i-ACJtNNrVr2B3SmSJLsULYf">
            Anslag 1:2 föreslås minska med 5 miljoner kronor till följd av
            att förslaget om en förstärkning av ideella organisationer avvisas.
            Anslaget föreslås minska med 3 miljoner kronor till följd av att
            förslaget om ideella organisationers arbete med kärnavfallsfrågor
            avvisas. Av samma anledning beräknas anslaget minska med 3 miljoner
            kronor per år 2023–2024.
          </p>
          <p xml:id="i-Dy2dYKpjDZsShDPmVvNvT4">
            Anslag 1:3 föreslås öka med 130 miljoner kronor år 2022 i syfte
            att förstärka insatserna för redan skyddade områden. Av samma
            anledning beräknas anslaget öka med 142 miljoner kronor år 2023
            och med 150 miljoner kronor år 2024. Anslaget föreslås minska
            med 20 miljoner kronor år 2022 till följd av att förslaget om
            naturnära jobb avvisas. Av samma anledning beräknas anslaget minska
            med 20 miljoner kronor år 2023. Anslaget föreslås öka med 50 miljoner
            kronor år 2022 till följd av förstärkta insatser för att bekämpa
            invasiva främmande arter. Av samma anledning beräknas anslaget
            öka med 50 miljoner kronor per år 2023–2024. Från och med 2023
            bör Viltmyndigheten (se nedan) ha förfoganderätt över dessa medel.
          </p>
          <p xml:id="i-41X7vck1rwrTbZGGXqLCN6">
            Anslag 1:5 föreslås minska med 3 miljoner kronor år 2022 till
            följd av att förslaget om en utvärdering av svensk ålförvaltning
            avvisas. Av samma anledning beräknas anslaget minska med 3 miljoner
            kronor per år 2023–2024.
          </p>
          <p xml:id="i-5ZXrDhQHB3GCm4g6HF9uZp">
            Anslag 1:8 föreslås öka med 620 miljoner kronor år 2022 till
            följd av att Centerpartiet motsätter sig regeringens aviserade
            försämring av bonusen för elbilar inom ramen för bonus-malus-systemet.
            Av samma anledning beräknas anslaget öka med 1 449 miljoner kronor
            år 2024. Centerpartiet följer resursbehovet på anslaget noga och
            anser att regeringen, vid behov, bör föreslå förstärkningar för
            att säkerställa att alla köpare av bonusberättigade bilar får
            del av bonusen.
          </p>
          <p xml:id="i-JGPDR44pBAWp5Njt4igeov">
            Anslag 1:11 föreslås öka med 40 miljoner kronor för att möjliggöra
            en förlängning och förstärkning av det så kallade LEVA-programmet,
            med regionala samordnare som arbetar med insatser mot övergödning.
            Av samma anledning beräknas anslaget öka med 40 miljoner kronor
            per år 2023–2024. Anslaget föreslås minska med 100 miljoner kronor
            år 2022 då förslaget om LOVA avvisas till förmån för Centerpartiets
            egen satsning mot övergödning. Av samma anledning beräknas anslaget
            minska med 150 miljoner kronor år 2023–2024. Anslaget föreslås
            öka med 125 miljoner kronor år 2022 för att finansiera ett nytt
            stöd för utredning, analys och implementering av tekniker ämnade
            att omhänderta och återcirkulera bland annat fosfor, kväve och
            kalium i reningsverk. Av samma anledning beräknas anslaget öka
            med 150 miljoner kronor år 2023 och med 200 miljoner kronor år
            2024. Anslaget föreslås minska med 15 miljoner kronor år 2022
            till följd av att förslaget om strandstädning avvisas. Av samma
            anledning beräknas anslaget minska med 15 miljoner kronor per
            år 2023–2024. Anslaget föreslås minska med 6 miljoner kronor år
            2022 till följd av att förslaget kring ålfiske avvisas. Av samma
            anledning beräknas anslaget minska med 6 miljoner kronor per år
            2023–2024. Anslaget föreslås öka med 157 miljoner kronor år 2022
            till följd av Centerpartiets satsning mot övergödning. Pengarna
            bör gå till åtgärder inom LOVA, med särskilt fokus på sådana åtgärder
            som identifierats som viktiga inom LEVA. Av samma anledning beräknas
            anslaget öka med 157 miljoner kronor per år 2023–2024.
          </p>
          <p xml:id="i-RfgGdB81qhzPPxPNiLvr2X">
            Anslag 1:14 föreslås minska med 1 705 miljoner kronor år 2022
            till följd av att Centerpartiet föreslår en lägre satsning på
            skydd av värdefull natur. Centerpartiet anser att skydd av skog
            ska bygga på frivillighet och att initiativ till formellt skydd
            primärt ska tas av markägaren. Vi vill se en ökad andel biotopskyddsområden
            och naturvårdsavtal. I grunden anser Centerpartiet att skogsägare
            är goda förvaltare av sin skog och att en stor andel av skogen
            bör brukas, bland annat för att kunna öka inslaget av biobaserade
            produkter och energi inom ramen för klimatomställningen.
          </p>
          <p xml:id="i-KPGPUJv8B8gmsZRup51XAM">
            Anslag 1:15 föreslås öka med 3 miljoner kronor år 2022 till följd
            av att Centerpartiet föreslår att ett centralt stöd för LEVA inrättas
            på myndigheten. Av samma anledning beräknas anslaget öka med 3
            miljoner kronor per år 2023–2024. Anslaget föreslås minska med
            8 miljoner kronor år 2022 till följd av att förslaget om kamerabevakning
            med mera avvisas. Av samma anledning beräknas anslaget minska
            med 8 miljoner kronor per år 2023–2024. Anslaget föreslås öka
            med 10 miljoner kronor år 2022 för att finansiera en satsning
            på ökad kommunal samverkan kring VA. Satsningen syftar till att
            undersöka olika lösningar och incitamentsstrukturer som kan göra
            det mer lönsamt, kostnadseffektivt och eftersträvansvärt att samverka
            kring VA över kommungränser. Centerpartiet har därtill föreslagit
            en rad förändringar, inte minst av vattentjänstlagen, för att
            komma tillrätta med den underhållsskuld som finns i dagsläget.
            Anslaget föreslås minska med 12 miljoner kronor år 2022 till följd
            av att förslaget om fiskerikontroll avvisas. Av samma anledning
            beräknas anslaget minska med 14 miljoner kronor år 2023 och med
            16 miljoner kronor år 2024.
          </p>
          <p xml:id="i-SvGLY7NbFNwTpkduWLZd9U">
            Anslag 1:17 föreslås öka med 5 miljoner kronor till följd av
            att Centerpartiet anser att stödet till omställningen av arbetsmaskiner
            bör förstärkas ytterligare. Av samma anledning beräknas anslaget
            öka med 5 miljoner kronor per år 2023–2024. Anslaget föreslås
            öka med 200 miljoner kronor år 2022 till följd av att Centerpartiet
            anser att förstärkningen av incitament för inköp av elbussar och
            -lastbilar bör förstärkas ytterligare. Av samma anledning beräknas
            anslaget öka med 100 miljoner kronor per år 2023–2024. Anslaget
            föreslås minska med 5 miljoner kronor år 2022 till följd av att
            Centerpartiet föreslår att konvertering av bilar bör ingå i det
            så kallade gröna avdraget. Konverteringspremien kan därför minska.
            Av samma anledning beräknas anslaget minska med 10 miljoner kronor
            per år 2023–2024.
          </p>
          <p xml:id="i-QGSokt76qecyKRxV4FZCqU">
            Anslag 1:19 föreslås öka med 250 miljoner kronor år 2022 till
            följd av att Centerpartiet anser att industriklivet bör vidgas
            till att också omfatta så kallad CCU-teknik, vätgassatsningar
            och avancerad återvinningsteknik för till exempel plast och textil.
            Av samma anledning beräknas anslaget öka med 250 miljoner kronor
            per år 2023–2024.
          </p>
          <p xml:id="i-EbqGFcqisyCiBcnugpaupS">
            Anslag 1:22 föreslås minska med 100 miljoner kronor år 2022 till
            följd av att förslaget om kompetenslyft avvisas. Av samma anledning
            beräknas anslaget minska med 100 miljoner kronor per år 2023–2024.
            Detta innebär att anslaget utgår.
          </p>
          <p xml:id="i-TVRAxco9vTUgdFV9ZST2k1">
            Centerpartiet föreslår att ett nytt anslag, 99:1 Viltmyndigheten,
            skapas. Anslaget ska finansiera förvaltningsutgifterna för en
            ny viltmyndighet, som tar över ansvaret för viltvårds- och jaktfrågor
            från Naturvårdsverket. Anslaget föreslås uppgå till 15 miljoner
            kronor år 2022, för att inleda skapandet av myndigheten. Anslaget
            beräknas uppgå till 30 miljoner kronor år 2023 och 50 miljoner
            kronor år 2024. Därtill beräknas anslaget öka med 5 miljoner kronor
            per år 2023–2024 när myndigheten övertar ansvaret för den särskilda
            satsning på sälförvaltning som föreslogs under anslag 1:1. Anslaget
            beräknas öka med ytterligare 5 miljoner kronor per år 2023–2024
            då myndigheten övertar den satsning på att bland annat uppdatera
            riktlinjer för skyddsjakt som föreslogs under anslag 1:1.
          </p>
          <p xml:id="i-EoWs61keSkaiqY4BtskV43">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-ABCyikYuA4Wb2RRCk4Jfku" type="h3">
            Utgiftsområde 21 Energi
          </head>
          <p xml:id="i-EVjQzDV3HtKQfNxFwv3hBJ">
            Energi är en förutsättning för all mänsklig aktivitet och tillgång
            till ren energi är en förutsättning för en hållbar utveckling.
            Den globala energisektorn står inför stora utmaningar kopplade
            till behovet att minska sin klimatpåverkan, även om svensk elenergi
            har låga utsläpp av växthusgaser. Med den pågående omställningen
            väntas behovet av elenergi öka kraftigt. Centerpartiet anser att
            det är viktigt att planera för en ökad efterfrågan samtidigt som
            vi ökar hållbarheten i hela energisystemet.
          </p>
          <p xml:id="i-Cj2vhMxqxWA9CT3uKFQ9Zr">
            Vi vill därför se en rad myndighetsuppdrag som gör att vårt energisystem
            står rustat för omställningen, med utgångspunkt i de energipolitiska
            målen. Det behöver gå snabbare att ställa om. Idag är det den
            statliga byråkratin som sätter käppar i hjulet för företag som
            vill investera hållbart. Vi vill också se riktade satsningar till
            den teknik som stärker det förnybara energisystemet såsom batterier,
            vätgas, överföringskapacitet och digitalisering - som bidrar till
            ökad effektivitet och som möjliggör flexibel användning, smarta
            elnät, energilagring och balansering. Vi vill också se ett förnyat
            fokus på energieffektivisering som snabbt kan göra stor skillnad
            i de områden som idag har kapacitetsproblem.
          </p>
          <p xml:id="i-E7f4F9rRcUVtdo4uayS5nZ">
            För att möta en ökad elenergiefterfrågan räcker det inte med
            att bygga ny storskalig elproduktion eftersom flaskhalsar i näten
            sätter gränserna för distributionen. Men flaskhalsar i näten får
            inte bli en flaskhals för omställningen. Centerpartiet vill därför
            öka den lokala kraftproduktionen, stärka överföringskapaciteten
            och korta tillståndsprocesserna för nya ledningar och för nya
            produktionsanläggningar. Med god till tillgång till stora mängder
            vind-, vatten-, sol- och biokraft som förser oss med el, energi
            och bränslen med låg klimatpåverkan finns det fantastiska förutsättningar
            för ett robust och förnybart elsystem. Det ökar också Sveriges
            självförsörjningsgrad och motståndskraft och gör oss oberoende
            av oroliga förändringar på världsmarknaden. Med de förnybara kraftslagen
            och dess låga omkostnader skapas fantastiska möjligheter, till
            ett konkurrenskraftigt pris, att tillhandahålla stora mängder
            energi som kan elektrifiera samhället och minskar fossilberoendet.
            Det skapar också fler jobb och företag i Sverige istället för
            att gynna problematiska regimer utomlands.
          </p>
          <p xml:id="i-VHoouPy2RABbxLavgDnvY4">
            Centerpartiet vill med dessa satsningar också skapa exportmöjligheter
            för teknik och kunskap, i kombination med en utbyggd överföringskapacitet
            som ger större möjlighet att exportera ren el till våra grannländer.
            Export av förnybar el gör stor klimatnytta när den ersätter fossil
            produktion i andra länder. Med ökad överföringskapacitet har Sverige
            och hela Norden stor potential att bli Europas gröna batteri.
          </p>
          <head xml:id="i-GA36SBKuiapjpftfHTg9Ke" type="h1">
            Centerpartiets överväganden
          </head>
          <p xml:id="i-WBt28UKufN6hVa3SfwWH23">
            Anslag 1:1 föreslås öka med 25 miljoner kronor år 2022 till följd
            av att Centerpartiet föreslår ett myndighetsuppdrag i syfte att
            formulera planeringsmål, garantera långsiktig leveranssäkerhet
            samt snabbare utbyggnad av kapaciteten i det svenska elnätet.
            I detta arbete bör fokus vara på de krav som ställs i och med
            en omställning till en högre andel förnybar energi. Arbetet bör
            därför också bland annat syfta till att underlätta byggandet av
            havsbaserad vindkraft. Av samma anledning beräknas anslaget öka
            med 25 miljoner kronor per år 2023–2024.
          </p>
          <p xml:id="i-XoL27FkXyYkD2mQS5e2nJa">
            Anslag 1:2 föreslås minska med 100 miljoner kronor till följd
            av att förslaget om energisteget avvisas. Av samma anledning beräknas
            anslaget minska med 100 miljoner kronor per år 2023–2024.
          </p>
          <p xml:id="i-MBmyzENL2goH8kyCfhke33">
            Anslag 1:4 föreslås öka med 70 miljoner kronor år 2022 till följd
            av att Centerpartiet föreslår en särskild satsning på energiforskning
            med fokus på energilager, batterier och vätgas, samt på forskning,
            utveckling och kommersialisering av elektrobränslen. Av samma
            anledning beräknas anslaget öka med 140 miljoner kronor år 2023
            och med180 miljoner kronor år 2024.
          </p>
          <p xml:id="i-QaqsNwbauMKm7qsZVMWJHi">
            Utbyggnaden av havsbaserad vind har varit förknippad med stora
            förseningar och regeringen har inte tillräckligt prioriterat frågan,
            trots en hög investeringsvilja. De incitament som beslutades om
            i energiöverenskommelsen är över två år försenade, men ser ut
            att snart komma på plats. Centerpartiet välkomnar detta. Utöver
            de konkreta förslag till anslagsnivåer som beskrivits ovan anser
            Centerpartiet att regeringen bör ge Svenska kraftnät i uppdrag
            att prioritera elområde 4 i sina satsningar. SE4 har i nuläget
            ett produktionsunderskott av el, vilket kan hindra regionens tillväxt.
            Dessutom finns det en stor investeringsvilja just i detta elområde.
            Centerpartiet vill mot bakgrund av detta att Svenska kraftnät
            ges i uppdrag att prioritera SE4 för ett pilotprojekt för havsbaserad
            vindkraft som bidrar till ökad elenergiproduktion samt kunskapsinhämtning
            och inlärning.
          </p>
          <p xml:id="i-8wXQcJq64qrZ7eNEWZfTDH">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-U7Tr49QvKvrHFSZRPjuj9n" type="h3">
            Utgiftsområde 22 Kommunikationer
          </head>
          <p xml:id="i-SMVTzt91jkFQBeGs3r4HXq">
            En väl fungerande transport och IT-infrastruktur är en förutsättning
            för att det ska gå att bo, leva och arbeta i hela landet. Att
            näringslivets godstransporter fungerar är likaledes viktigt för
            att möjliggöra företagsamhet och arbete i hela landet. Teknikutveckling,
            effektivisering, digitalisering, regelförenklingar och en omställning
            till elektrifierade transporter och en ökad andel förnybara drivmedel
            bidrar till att fortsatt goda kommunikationer i hela landet kan
            ske utan att miljö och klimatpåverkan ökar.
          </p>
          <p xml:id="i-MUA8TPCVs4zmqdG9LSwAVA">
            Centerpartiet driver på för att Sverige ska nå målet om en fossilberoende
            fordonsflotta och utsläppsminskningar på 70 procent till 2030
            från våra inrikes transporter. I det arbetet har de statliga infrastrukturinvesteringarna
            en viktig roll att spela. Centerpartiet prioriterar att öka underhållet
            och utbyggnaden av järnvägen. Vi vill satsa på alternativa finansieringslösningar,
            göra satsningar på elektrifiering, förnybar energi och mer kollektivtrafik
            samt ytterligare investeringar i it- och bredbandsutbyggnad. Det
            är de fem transportslagen tillsammans som skapar förutsättningar
            för transporteffektivitet och en smart omställning till klimatnytta.
          </p>
          <p xml:id="i-W17cekTj7v331tLZVQGFaW">
            Eftersom Centerpartiet värnar hela landets utveckling är det
            också av största vikt att de resurser som satsas på infrastruktur
            fördelas över hela landet.
          </p>
          <p xml:id="i-4nGwvDPASNcpc9nnJTBgGj">
            Vi behöver förstärka möjligheterna att driva företag och bo utanför
            storstäderna. För det behövs en fossilberoende fordonsflotta och
            investeringar i bättre vägar och järnvägar, bättre kollektivtrafik
            i form av exempelvis buss, tåg och taxi i hela landet, utan att
            straffbeskatta de som har långa avstånd. Även bredbandsfunktionaliteten
            är central.
          </p>
          <head xml:id="i-GKrGU1BPU6qhLgbg2wV2Fq" type="h1">
            Ökad mobilitet med minskad klimatpåverkan
          </head>
          <p xml:id="i-SB4gwR61KZfRd9Vony1YGu">
            Sveriges mål är att utsläppen från transportsektorn till år 2030
            ska minska med 70 procent. Det är ett ambitiöst mål som innebär
            en enorm möjlighet att ta ledningen i den globala omställningen
            när smarta lösningar skapas av innovatörer med teknikskiften till
            det förnybara och ökad energi- och resurseffektivitet. Centerpartiet
            vill skärpa såväl den nationella politiken som EU-lagstiftningen
            på området.
          </p>
          <head xml:id="i-4pHimibQgxv6sVbccMVVyG" type="h1">
            Förbättrad framkomlighet för cyklister
          </head>
          <p xml:id="i-Mur5UqYnNRDE1bubuBVJcG">
            Cykeln tar mindre plats än bilen och genererar inga utsläpp,
            samtidigt som cykling är bra för folkhälsan. Därför vill Centerpartiet
            öka framkomligheten med cykel genom att bygga fler lokala och
            regionala cykelbanor och så kallade cykelmotorvägar samt minska
            barriäreffekter från korsande spår och vägar Det ska vara enkelt
            och tryggt att cykla såväl i stad som på landsbygden.
          </p>
          <head xml:id="i-4iodmdMrx3YSPtZPLhVxLk" type="h1">
            Ett jämställt transportsystem
          </head>
          <p xml:id="i-WmT2CnF1hgYFxLH4sf86HL">
            Centerpartiet anser att vårt transportsystem ska vara likvärdigt
            i förhållande till kvinnors respektive mäns olika behov. Transporter
            är grundläggande för vår vardag och jämställda transporter handlar
            om att ge kvinnor och män lika förutsättningar till exempelvis
            arbetspendling, utbildningspendling och förskolehämtning. Centerpartiet
            vill även se en bättre jämlikhet inom transportpolitiken avseende
            funktionsnedsättningar.
          </p>
          <head xml:id="i-G4Nw5xFBgi7s3gR1rzu7Tp" type="h1">
            Flyget är viktigt för tillgängligheten i vårt land
          </head>
          <p xml:id="i-JiSKhR8qmqyLzEp342LxcD">
            Sveriges stora avstånd – samt att vi ligger långt norrut – gör
            att vi är helt beroende av ett fungerande flyg och möjlighet för
            människor, näringslivet och myndigheter att lätt kunna ta sig
            till andra destinationer inom landet, och vidare ut i världen.
            Till följd av spridningen av sjukdomen covid-19, och den efterföljande
            ekonomiska lågkonjunkturen, har den reguljära flygverksamheten
            minskat kraftigt. På vissa platser har den helt upphört eller
            bedrivits med enskilda linjer, några med temporär allmän trafikplikt.
            Det finns idag inga stabila prognoser för när flyget väntas återhämta
            sig.
          </p>
          <p xml:id="i-39np673mCNZpxyWDcyG9ui">
            För Centerpartiet är det viktigt att också flyget blir en del
            av klimatomställningen. Det kräver insatser inom forskning och
            utveckling för att öka andelen förnybart bränsle. Centerpartiet
            vill också underlätta introduktionen av elflyg i Sverige. Miljö-
            och klimatpåverkan från flyget måste minska för att bidra till
            Sveriges nationella klimatmål och internationella åtaganden utan
            att riskera tillgänglighetsmålet. En snabb teknikutveckling sker
            just nu inom luftfarten, bland annat med fokus på el- och hybridflyg.
            Denna utveckling måste värnas och stödjas.
          </p>
          <head xml:id="i-YSrxyZmbNik5SejgFQLepd" type="h1">
            Effektivare planering av vägar och järnvägar är nödvändigt
          </head>
          <p xml:id="i-M4SUg6MY7PBpyaHCVKnhCt">
            Regelverket för strategisk och ekonomisk planering av vägar och
            järnvägar är komplext och svåröverskådligt, delvis på grund av
            att det tillkommit vid olika tider och tillämpats med olika syften.
            Detta gör det svårt att göra en realistisk planering som tar hänsyn
            till flera olika mål, som exempelvis fastslagna miljö- och klimatmål
            och krav på kostnadseffektivitet. Planeringen av vägar och järnvägar
            behöver bli effektivare och med bättre insyn för avnämare.
          </p>
          <head xml:id="i-Bn7ZMWMsEoXpoNYnnzMaH9" type="h1">
            Effektivare regelsystem för vägföreningar
          </head>
          <p xml:id="i-UUrycio75etAdTMgJrgt9X">
            En väl fungerande infrastruktur är en grundläggande förutsättning
            för en levande landsbygd. De samfällt enskilda vägarna är en viktig
            del i detta, och inte minst den förvaltning som sker genom samfällighetsföreningar
            och vägföreningar. Denna förvaltningsform är den till vägsträckan
            största i landet näst det rena skogsvägnätet. Mer än en miljon
            människor startar sin dag med en resa på en vägsamfällighet. Riksförbundet
            Enskilda Vägar (REV) har därför föreslagit regeringen att utreda
            förenklade och rättssäkra regler för ändring av inaktuella andelstal
            efter förebild från Finland. Centerpartiet driver också på för
            ökade underhållsresurser till denna typ av vägar.
          </p>
          <head xml:id="i-V8c8XpAKEKShSfmL6qXxu7" type="h1">
            Utveckla svensk sjöfart
          </head>
          <p xml:id="i-D4FdXYoMt7xpeP8iPnaDJn">
            Sverige har lång kust, stor hamnkapacitet med mer än 52 hamnar
            och utmärkta inre vattenvägar. Det gör att vi har goda möjligheter
            att utveckla sjöfarten ännu mer. Skandinavien och Sverige kan
            till viss del betraktas som en ö. Det gör sjöfartsnäringen av
            central betydelse för vårt välstånd och vår handel. Den är en
            relativt miljövänlig transportform, med en stor potential att
            ytterligare minska sin miljöpåverkan. Svensk sjöfartstradition
            är förknippad med hög sjösäkerhet. Genom en stark svenskflaggad
            handelsflotta kan Sverige påverka utformningen av de internationella
            reglerna för sjöfarten.
          </p>
          <head xml:id="i-5P6GArVgLi2dczRCZ7JsWD" type="h1">
            Internationellt klimatarbete för flyg och sjöfart
          </head>
          <p xml:id="i-eNjyoakdxedFt8Zp77Eb9">
            Vi behöver finna system för att göra flyg, sjöfart och tåg mer
            miljövänligt. Flyget knyter ihop orter och länder och är en förutsättning
            för företagande och boende i hela landet. Flyget står för en mindre
            del av Sveriges utsläpp av växthusgaser och flygplanen blir allt
            mer energieffektiva. En liknande utveckling ser vi inom sjöfarten,
            med allt mer bränslesnåla fartyg och bättre bränslen. Vi anser
            att både flyget och sjöfarten ska bära sina miljökostnader och
            på så sätt stimuleras till energieffektivisering och framställning
            av förnybara bränslen. Det är av största vikt att nationella och
            internationella regelverk samverkar i denna omställning.
          </p>
          <head xml:id="i-JUckbmBQLyoAzWr56kDcx7" type="h1">
            Nya stambanor i Sverige
          </head>
          <p xml:id="i-NUA293gMqZgXPqQaZTNw9s">
            Idag råder kapacitetsbrist på det svenska stambanesystemet och
            därför finns behov av nya stamlinjer som väl integrerar med befintlig
            infrastruktur. Trängseln omöjliggör att i någon större utsträckning
            lyfta över långväga godstransporter på järnväg. En väl utbyggd
            infrastruktur knyter ihop Sverige och skapar förutsättningar för
            fler jobb och företag i hela landet. Det leder också till att
            möjligheten att ta en anställning längre från bostaden ökar, vilket
            möjliggör för fler hållbara transporter, minskad klimatpåverkan
            och att nya jobb och bostäder kan växa fram. Snabbare tåg skapar
            dessutom möjlighet till enklare och effektivare pendling. Det
            handlar om modern och grön infrastruktur som knyter samman Sverige
            och som Centerpartiet därför har en positiv inställning till.
          </p>
          <head xml:id="i-EWBSBckE9e1cdixvgcfm1w" type="h1">
            Ett samlat grepp för posten inom ramen för Postfinansieringsutredningen
          </head>
          <p xml:id="i-VTWkoArCigfrU92q5KqZjs">
            Sedan hösten år 2020 har det skett en rad förändringar i det
            svenska postväsendet. Ett exempel är att Postnord inledde varannandagsutdelning
            i Skåne hösten år 2020 och kommer att rulla ut denna distributionsmodell
            över hela landet de kommande åren. Centerpartiet vill se en samlad
            hantering av hur posten och PostNord ska utvecklas framöver. Nu
            har regeringen tillsatt en utredning, Postfinansieringsutredningen
            (Dir. 2020:101), som ska jobba fram till våren 2023. Centerpartiet
            anser denna utredning bör få arbeta i lugn och ro, i syfte att
            undvika att privatpersoner och företagare oroas över om deras
            brev och paket kommer fram i tid när verksamheten reformeras på
            flera fronter.
          </p>
          <head xml:id="i-JZB9sfpbYdm67XeZm7bAb6" type="h1">
            Se över regler och lagar för A-traktorer
          </head>
          <p xml:id="i-Moqtd1Jb5QegnwZ1SpXUu9">
            Den 15 juli år 2020 förenklades de tekniska kraven vid ombyggnation
            av en bil till A-traktor. Förändringen genomfördes för att det
            skulle vara möjligt att också bygga om automatväxlade bilar till
            A-traktorer. Efter förändringen har antalet A-traktorer ökat kraftigt.
            Enligt vägtrafikregistret har cirka 7 800 A-traktorer registreringsbesiktats
            efter den 15 juli 2020 och totalt finns i dag mer än 36 000 A-traktorer
            i landet. Tyvärr är regelefterlevnaden på sina håll bristfällig.
            Detta kommer sig sannolikt av att regelverken är krångliga och
            att hastighetsgränsen på 30 km/h upplevs som obegriplig, när en
            EU Mopedbil får gå i 45 km/h. Att se över, förenkla och anpassa
            regelverket för fordon för ungdomar och göra regelverken för A-traktor
            och EU Moped mer enhetliga är angeläget.
          </p>
          <head xml:id="i-JQFP19Nx45eb6JvMpN9r1i" type="h1">
            Inför en enklare förvaltning för enskilda vägar
          </head>
          <p xml:id="i-ARTqe138LSXNUH8FwbphHz">
            Av det svenska vägnätet består 43 000 mil av enskilda vägar,
            medan endast ca 10 000 mil är statliga och 4 100 mil kommunala.
            Ansvariga för de enskilda vägarna är väghållarna, exempelvis enskilda
            markägare, vägföreningar eller samfällighetsföreningar. Av dessa
            får 7 700 mil statsbidrag som ska bidra till att vägarna är allmänt
            tillgängliga, tillgodoser behoven och håller hög transportkvalitet.
            Riksdagen beslutade den 7 maj 2019 att tillkännage regeringen
            att snarast utreda frågan om en enklare förvaltning för landets
            samfälligheter. Beslutet – följt av en regelförenkling – kan innebära
            att landets tusentals samfälligheter, vägsamfälligheter med flera,
            själva ges mandat att besluta om förändrade andelstal med mera.
          </p>
          <head xml:id="i-GMFyehowB7MCBui6Jty6g4" type="h1">
            Bredband skapar förutsättningar för tillväxt och trygghet
          </head>
          <p xml:id="i-EZ3C1uCJUEeUHaVN733FCJ">
            Globalisering och digitalisering för människor närmare varandra
            och den digitala infrastrukturen är nödvändig för att det ska
            gå att arbeta och bo i hela landet. För Centerpartiet är IT ”det
            femte transportslaget”, som vid sidan av väg, järnväg, sjöfart
            och flyg möjliggör liv, arbete och boende i hela landet. Tack
            vare teknikutvecklingen ökar användningsområden för telefoner
            och surfplattor. Ökad täckning och allt högre överföringshastighet
            efterfrågas för att möjliggöra att de internetbaserade tjänsterna
            ska kunna användas överallt. Framförallt i glesbefolkade områden
            kan trådlös infrastruktur bli ett mer ekonomiskt sätt att nå ut
            till alla bostäder och verksamhetsställen i avvaktan på att fast
            fiber byggs ut. En väl utbyggd infrastruktur för mobiltelefoni-
            och bredbandstjänster är en förutsättning för fortsatta möjligheter
            för människor att bo kvar, driva företag, delta i undervisning,
            utöva kultur och sociala kontakter också på landsbygden.
          </p>
          <head xml:id="i-RvhoQDtTbqY4w5pbU8sF5W" type="h1">
            Öppen data
          </head>
          <p xml:id="i-RkmbJjqnRbVbAZBUVCTnGN">
            Det offentligas data ska som utgångspunkt vara öppen. Samtliga
            myndigheter ska arbeta konsekvent med publicering av öppna data.
            Så skapar vi fler jobb och en samhällsvinst i miljardklassen enligt
            flera rapporter och erfarenheter från andra länder. Myndigheten
            för digital förvaltnings (DIGG) bör ges i uppdrag att förbereda
            statliga myndigheter för publicering av öppen data inför genomförandet
            av öppna data-lagen.
          </p>
          <p xml:id="i-C8jiwK64xfZtrtZrxVKzEb">
            Liksom offentliga data bör ha öppenhet som grund, bör även den
            kod som betalas av det offentliga bli öppen källkod. Så kan vi
            minska risken för beroende av andra länder och minska kostnaden
            för utveckling när myndigheter kan använda samma kod. DIGG och
            Arbetsförmedlingens rekommendationer på området bör följas av
            fler myndigheter.
          </p>
          <head xml:id="i-95cNaUzddgpRfhYsBLueUX" type="h1">
            Inkludera laddningsstolpar längs kusten för elbåtar i trafikverkets
            uppdrag
          </head>
          <p xml:id="i-APkGLf1y7NCwAXwquJ4tAw">
            För att nå fossilfrihet år 2045 behöver vi ställa om samtliga
            våra aktiviteter till hållbara alternativ. Detta inkluderar omställningen
            av våra fritidsbåtar, vars utsläpp nyligen kartlagts av transportstyrelsen.
            Under 2020 beslutade regeringen om en förordning som ger Trafikverket
            i uppdrag att utdela statligt stöd för utbyggnad av publika laddstationer
            för snabbladdning av elfordon i anslutning till större vägar.
            Centerpartiet vill nu bredda detta uppdrag för att inkludera utbetalning
            av statligt stöd för laddningsstolpar längs kuststräckor, för
            att påskynda omställningen från motorbåtar till elbåtar. De miljökvalitetsmål
            som skulle påverkas positivt med denna satsning är Hav i balans
            samt levande kust och skärgård, Levande sjöar och vattendrag,
            Giftfri miljö, Ingen övergödning, Bara naturlig försurning, Frisk
            luft och Begränsad klimatpåverkan.
          </p>
          <head xml:id="i-BMcJCQ5Y6eDhfSP5298nEx" type="h1">
            Centerpartiets överväganden
          </head>
          <p xml:id="i-J4tsi2SKLs8DWHVYssY6Dq">
            Anslag 1:2 föreslås öka med 250 miljoner kronor år 2022 till
            följd av att Centerpartiet anser att underhållet av det finmaskiga
            vägnätet på landsbygden bör förstärkas. Av samma anledning beräknas
            anslaget öka med 150 miljoner kronor per år 2023–2024. Anslaget
            föreslås öka med 50 miljoner kronor år 2022 till följd av en särskild
            satsning riktad mot enskilda vägar. Av samma anledning beräknas
            anslaget öka med 150 miljoner kronor per år 2023–2024. Ett viktigt
            fokus i denna satsning bör vara plogning, men också tjälsäkring
            och insatser för att stärka bärigheten.
          </p>
          <p xml:id="i-VCEhrFnxQ8UEc2b9aSuv7X">
            Anslag 1:9 föreslås öka med 10 miljoner kronor år 2022 till följd
            av att Centerpartiet föreslår att Statens väg- och transportforskningsinstitut
            ges i uppdrag att premiera jämställdhetsaspekter inom trafiksäkerhet.
            Detta kan exempelvis handla om de testdockor som används, men
            också andra aspekter av myndighetens verksamhet. Av samma anledning
            beräknas anslaget öka med 10 miljoner kronor per år 2023–2024.
          </p>
          <p xml:id="i-3xw8BSnatXzYtMUHsqUoHT">
            Anslag 2:5 föreslås öka med 500 miljoner kronor år 2022 till
            följd av att Centerpartiet vill se en kraftigt ökad och långsiktig
            finansiering av stödsystemet för utbyggnad av bredband. Av samma
            anledning beräknas anslaget öka med 900 miljoner kronor år 2023
            och med 1 500 miljoner kronor år 2024.
          </p>
          <p xml:id="i-7aMgsRbon414jLgbhcYhkm">
            Centerpartiet föreslår att ett nytt anslag, 99:1 Upprustning
            av kommunal vägbelysning, skapas. På många mindre orter i Sverige
            släcks allt fler gatlyktor ner. Det är ett reellt problem för
            de boende, bland annat vad gäller trafiksäkerhet. Men det är också
            en symbol för hur stora delar av landet lämnas efter och inte
            prioriteras. På sikt ämnar Trafikverket ta över driften av en
            del av de kommunala ljuspunkterna som står längs statliga vägar.
            För att möjliggöra ett ökat underhåll av såväl dessa ljuspunkter
            som de som kommer att kvarstå i kommunal ägo krävs stora resurser.
            I syfte att stimulera kommunernas arbete med att underhålla, byta
            och behålla vägbelysning även på mindre orter föreslår Centerpartiet
            att ett statligt investeringsstöd för detta ändamål införs. Av
            den anledningen föreslås anslaget tillföras 200 miljoner kronor
            år 2022. Av samma anledning beräknas anslaget anslås 200 miljoner
            kronor per år 2023–2024.
          </p>
          <p xml:id="i-UwhfMqaKRzVFJDUKJShg3h">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna. Anslag 1:1
            och 1:2 undantas dock från denna förändring.
          </p>
          <head xml:id="i-7LDtY3XA2u1ScSgv7TPCQs" type="h3">
            Utgiftsområde 23 Areella näringar, landsbygd och livsmedel
          </head>
          <p xml:id="i-XhRp3HMEr6ceFj4CVsnoUR">
            De gröna och blå näringarna är viktiga för att hela Sverige ska
            kunna växa. De producerar klimatsmart energi, högklassiga livsmedel
            och råvaror, öppna landskap samt jobb och tillväxt i såväl den
            egna som kringliggande branscher. Därför är det viktigt att värna
            om de gröna och blå näringarnas konkurrenskraft och förutsättningar.
          </p>
          <head xml:id="i-Ge7d9wSZ26oM1TknUnyWbK" type="h1">
            Ett konkurrenskraftigt svenskt jordbruk
          </head>
          <p xml:id="i-E3mZHDGwvRU8kfr2jFHG4V">
            Svenskt jordbruk står för god djuromsorg, säker mat öppna landskap,
            miljöhänsyn och arbetstillfällen. Det tillhör de bästa i världen
            när det gäller låg och ansvarsfull antibiotikaanvändning, liten
            förekomst av salmonella, god omsorg om djuren samt klimatpåverkan.
          </p>
          <p xml:id="i-BSjz3oJ3cpNWyvitVH3AeM">
            Förra mandatperioden ställde sig en enig riksdag bakom den nationella
            livsmedelsstrategins mål om en ökad livsmedelsproduktion. För
            att nå de högt uppsatt målen behöver konkurrenskraften stärkas
            inom hela livsmedelskedjan. Kostnaderna behöver sänkas för företagen
            och det behöver undanröjas krångliga regler och långa handläggningstider.
            Även kompetensförsörjningen behöver stärkas. Som exempel kan nämnas
            att vartannat trädgårdsföretag avstått från att rekrytera på grund
            av att de inte hittar rätt typ av kompetens och att det råder
            stor brist på individer med praktisk erfarenhet inom djurhållning.
          </p>
          <p xml:id="i-7aEvrhmmFiSbVfwSfNEzEa">
            Svenskt jordbruk styrs i hög utsträckning av EU:s gemensamma
            jordbrukspolitik. Det gör det angeläget att Sverige är en aktiv
            röst i de samtal och förhandlingar som förs på europeisk nivå.
            På nationell nivå behöver det finnas tillräckliga resurser för
            bland annat jordbrukarstöd och för att investera i jordbrukets
            konkurrenskraft. Det blir extra angeläget från och med 2023, när
            en ny jordbruksreform tar vid och en betydande andel, 25 procent,
            av jordbrukarnas inkomststöd ska öronmärkas till miljöersättningar.
          </p>
          <head xml:id="i-QC4tgfVnzh8AimZftKQDCU" type="h1">
            Jordbrukets miljö och klimatanpassning
          </head>
          <p xml:id="i-PYGZZPx5JGDuucDK5FxC1p">
            Det svenska odlingslandskapet är inte bara oumbärligt för att
            trygga vår livsmedelsförsörjning och producera djurfoder, det
            är också hemvist för en rik biologisk mångfald och ett stort antal
            arter, varav många på senare år återfunnits på rödlistan över
            hotade arter. I hög utsträckning är det människan som över århundraden
            har format de landskapselement som nu utgör den kritiskt viktiga
            hemvisten och det innebär att den biologiska mångfalden där är
            beroende av att vi förvaltar och vårdar landskapet på ett gynnsamt
            sätt. Det ska vara möjligt att bedriva en lönsam och hållbar livsmedelsproduktion
            samtidigt som vi bevarar och stärker den artrikedom som finns
            i och kring odlingslandskapet.
          </p>
          <p xml:id="i-Y4E8Cwc4sxK3s2ggUaziXH">
            Klimatförändringarna innebär stora risker för Sverige. Torka
            och översvämningar betyder stora produktionsbortfall för jordbruket.
            Det visade sig inte minst vid torkan 2018. Därför vill Centerpartiet
            se mer av klimatinvesteringar i jordbruket och kraftfulla och
            långsiktiga åtgärder för en säkrare och jämnare vattentillgång
            under växtsäsongen.
          </p>
          <p xml:id="i-VcrPZEbTFS5N6cny8oAW41">
            En grön omställning av svenskt jordbruk förutsätter långsiktigt
            hållbara och stabila villkor för biodrivmedel, som både kan bidra
            till att nå klimatmålen och målen i livsmedelsstrategin. En stor
            anledning till att många klimatsatsningar uteblir är att de hållbara
            alternativen kostar för mycket i förhållande till sin fossila
            motsvarighet. Med rätt politik kan vi stimulera den inhemska produktionen
            av biodrivmedel. Det kan skapa många arbetstillfällen på landsbygden
            och i de gröna näringarna. Ett minskat beroende av importerade
            fossila drivmedel kan också öka robustheten i livsmedelsförsörjningen
            och stärker Sveriges samlade motståndskraft.
          </p>
          <head xml:id="i-5U31kaw9zmxPPPA2HSycnb" type="h1">
            Viltskador
          </head>
          <p xml:id="i-QGeA71pYy8gxFZUiG8wfNh">
            Sverige behöver utveckla sin klövviltsförvaltning. Totalt förstördes
            165 000 ton spannmål av vilt under 2020, vilket utgör nästan tre
            procent av den totala spannmålsskörden. Vildsvinen är det djurslag
            som orsakar störst skada i alla lantbruksgrödor. Deras skador
            har fördubblats sedan 2014 och visar att det behöver tas fler
            steg för att minska klövviltets och i synnerhet vildsvinens skador
            inom jordbruket. En hållbar jakt- och viltvårdspolitik är grunden
            för det arbetet.
          </p>
          <p xml:id="i-RCsKyFtRSwPxNFsx7HB3MD">
            Även inom skogsbruket skapar de höga klövviltspopulationerna
            varje år betydande och omfattande problem. Framför allt är det
            den stora älgstammen som har störst negativ påverkan. Enligt Älgbetesinventeringen
            har hela landet, med några undantag, allvarliga eller svåra viltskador
            och i genomsnitt har varannan svensk ung tall skadats genom bete.
            I delar av landet kan siffran uppgå till uppemot 70 procent. Det
            leder inte bara till att stora ekonomiska värden går förlorade
            varje år utan det är även negativt för miljön eftersom det finns
            risk för ekologiska konsekvenser när marker ämnade för tallplantor
            byts ut mot granplantor. Dessutom hämmas en ökad trädslagsvariation
            och den biologiska mångfalden när rönn, asp, sälg och ek inte
            klarar betestrycket.
          </p>
          <head xml:id="i-B8e2qEf94MUffzHpc6ThHg" type="h1">
            Fiskerinäringen
          </head>
          <p xml:id="i-CWD19hVwqnHy4mzkwGxLnm">
            Fiskeripolitiken styrs till stor del genom den gemensamma havs-
            och fiskeripolitiken i EU. Många vatten gränsar till många stater
            och gränsöverskridande samarbete är därför en förutsättning för
            att kunna ha en bra fiskeförvaltning. Viktiga reformer har på
            senare år gjorts på EU-nivå men Sverige måste fortsätta att driva
            på för att de fiskekvoter som bestäms av EU ska vara långsiktigt
            hållbara och att EU varken i sina egna vatten eller i andra vatten
            i världen bidrar till utfiskning och urholkande av ekosystemen.
          </p>
          <p xml:id="i-NZKFPdhoTTsMw77Pu4jr42">
            Sverige har med sin långa kust och stora tillgång på vatten goda
            förutsättningar för att utveckla det hållbara vattenbruket, insjöfisket
            och det kustnära och regionala fisket. Fisk är ett livsmedel som
            innehåller många näringsämnen som vi människor behöver för att
            må bra och från ett sysselsättningsperspektiv har fisket en stor
            potential för fler arbetstillfällen på den svenska landsbygden,
            såväl vad gäller odling och produktion som i förädlingsleden.
          </p>
          <p xml:id="i-9tKBuJasJVEBrP88BsgTYX">
            Det småskaliga svenska kustnära fisket är idag hotat, en del
            av problematiken ligger i svårigheter med regler kring arbetsredskap,
            lönsamhet och krånglig byråkrati. Även sälarnas konsumtion av
            fisk konkurrerar med fisket. Dessutom sprider sälen parasiten
            sälmask till torsken och förstör fiskarnas redskap. Ytterligare
            insatser behöver därför vidtas för att begränsa den stora sälpopulationen.
            Det behövs även insatser för att minska skadorna från skarv.
          </p>
          <head xml:id="i-UGKcwwS7QMKciccxth4tkv" type="h1">
            Ökad skoglig tillväxt för ekonomi och klimat
          </head>
          <p xml:id="i-D2iQv8TLfmwj7h4idVZNS8">
            Skogen är en nyckel för att klara jobb, tillväxt, biologisk mångfald
            och klimatomställningen. Centerpartiet vill att Sverige ska ha
            en växande skogsnäring och ökad hållbar skoglig tillväxt med god
            och säkerställd tillgång till biomassa från den svenska skogen.
          </p>
          <p xml:id="i-FwsLPTNLFgMKXZhHdBEbuM">
            Nästan hälften av den svenska skogen ägs av enskilda privata
            ägare. För många är skogen som inkomst och säkerhet avgörande
            för möjligheten att bo och verka i glesbygd och för att hela Sverige
            ska leva. För svensk ekonomi och möjligheten till export av produkter
            som har sitt ursprung i skogen och för den biologiska mångfalden
            är skogsbrukarnas insatser viktiga. Skogsnäringen står i dag för
            ca 10 procent av Sveriges totala varuexport. Värdet av skogens
            nyttor som resurs för att ersätta fossila råvaror och stärka den
            resurseffektiva cirkulära ekonomin, som långsiktig kolsänka samt
            för ekosystemtjänster kommer att öka eftersom de på olika sätt
            utgör förutsättningar för att vi ska klara våra klimatmål, inte
            minst genom substitutionseffekter när fossila råvaror ska ersättas
            med förnybara.
          </p>
          <head xml:id="i-FqHCoxepGFVkBZGsX3zJe2" type="h1">
            Naturvård med respekt för äganderätt och de som berörs
          </head>
          <p xml:id="i-84MD3dR5SJEQbx9TZx6QJW">
            Äganderätten med egendomsskyddet är inskriven i Sveriges grundlag
            och FN:s deklaration om mänskliga rättigheter, men dess genomslag
            i myndigheternas hantering och prövning av enskilda ärenden behöver
            stärkas så att enskildas rättigheter värnas och enskilda inte
            drabbas av orimliga konsekvenser.
          </p>
          <p xml:id="i-2T954k4ZnGtDdi9cU2Zcrc">
            Centerpartiet vill främst skydda skogar med höga naturvärden
            från avverkning genom att utveckla de frivilliga certifieringar
            av skogsbruk och produktkedjor som redan finns, i syfte att stärka
            trovärdigheten för svenska biobaserade produkter. En mycket stor
            del av miljöskyddet bygger idag på frivilliga åtgärder och avsättningar.
            Vi ser det även som prioriterat att de naturskyddsområden vi redan
            har, på såväl land som till havs, återfår livskraftiga ekosystem
            och en större artrikedom innan vi bildar nya naturskyddsområden
            som med tiden även de degraderas – kvalitet ska gå före kvantitet
            vad gäller naturskydd.
          </p>
          <head xml:id="i-TZ7QAKNjvEmFaEn3XxMZ2H" type="h1">
            Centerpartiets överväganden
          </head>
          <p xml:id="i-tckgEuDVLD6CNnFRy9j8T">
            Anslag 1:2 föreslås öka med 50 miljoner kronor år 2022 till följd
            av att Centerpartiet vill se en extra satsning på skötsel av biotopskyddade
            områden. Av samma anledning beräknas anslaget öka med 50 miljoner
            kronor per år 2023–2024.
          </p>
          <p xml:id="i-FKpWazKPCB9eHJ3cawtMZy">
            Anslag 1:17 föreslås öka med 1 000 miljoner kronor år 2022 till
            följd av att Centerpartiet vill skjuta till ökad svensk finansiering
            av landsbygdsprogrammet under pågående övergångsperiod. Det är
            rimligt, inte minst mot bakgrund av de extra EU-medel som beslutats
            om tidigare men som inte använts additionellt. Anslaget beräknas
            därutöver öka med 1 000 miljoner kronor per år 2023–2024. Centerpartiet
            anser att finansieringen av den strategiska planen, över hela
            perioden, bör vara 1 000 miljoner kronor högre per år än det regeringen
            föreslår. Medlen bör användas för angelägna insatser som stärker
            jordbrukets konkurrenskraft, klimatanpassning samt miljö- och
            klimatarbete. Detta inkluderar bland annat ersättningar för betesmarker,
            kompensationsstöd och stöd för välbehövliga investeringar 2023–2027.
            Anslaget föreslås minska med 70 miljoner kronor till följd av
            att förslaget om företagsklimat i gles- och landsbygdskommuner
            avvisas. Av samma anledning beräknas anslaget minska med 70 miljoner
            kronor per år 2023–2024.
          </p>
          <p xml:id="i-NcumsQGyghqFigtXCcmuQZ">
            Anslag 1:26 föreslås öka med 34 miljoner kronor år 2022 till
            följd av att Centerpartiet avvisar regeringens föreslagna neddragning
            på detta anslag, med koppling till nedsättning av slakteriavgifter.
            Av samma anledning beräknas anslaget öka med 34 miljoner kronor
            per år 2023–2024.
          </p>
          <p xml:id="i-SmqqdmxLQ44mduTJ3tQkUM">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-UJqTiEJPQzXTHeGMY8HDKR" type="h3">
            Utgiftsområde 24 Näringsliv
          </head>
          <p xml:id="i-HMu2n5tgrRd5yZtosnQEP8">
            Investeringarna i basindustrin i norra Sverige som aviserats
            från näringslivet är mycket glädjande. Dessa projekt sätter fokus
            på behovet av en rad reformer inom en rad områden, reformer som
            Centerpartiet velat se länge men som nu blivit än mer aktuella
            Exempelvis behövs investeringar i utbildningsväsendet, en översyn
            av inkomstbeskattningen, bättre vägar, järnvägar och flygplatser
            och en översyn av miljöbalken och en förenkling och effektiva
            tillståndsprövning för miljöpåverkande verksamheter. Från statligt
            håll borde man säkerställa att det blir mer attraktivt för utrikesbaserad
            spetskompetens att söka sig till Sverige. I denna internationella
            kontext spelar inte minst inkomstbeskattning en relativt stor
            roll och risken är betydande att Sveriges relativt höga skatter
            på arbete, inklusive de höga marginalskatterna, gör Sverige mindre
            konkurrenskraftigt. Sveriges bostadsmarknad, där det är svårt
            och dyrt att bygga nytt samtidigt som hyressystemet inte fungerar
            tillfredsställande, utgör på samma sätt ett problem för Sveriges
            konkurrenskraft.
          </p>
          <head xml:id="i-HYMcVgJiB81ipWURWzKc7V" type="h1">
            Bygg Sverige stark och hållbart
          </head>
          <p xml:id="i-UbswyvB4B7ii5KeEkvndpW">
            Sveriges välståndsutveckling har i mångt och mycket sin grund
            i växande basindustrier. Tillväxten i basindustrin bidrog till
            att den genomsnittliga svenska invånarens välståndsnivå tiofaldigades
            under de hundra år som följde efter 1870. Sedan dess har industrier
            som förädlar naturtillgångar varit en central del av landets näringsliv.
            Basindustrier (gruv- och mineralnäring, träindustri, pappersindustri,
            metallindustri, framställning av fabricerade metallprodukter samt
            framställning av glas, keramik och andra icke-metalliska mineralprodukter)
            skapar exportintäkter och arbetstillfällen runtom i landet, inte
            minst i de mindre tätbefolkade delarna av landet där behovet av
            arbetstillfällen är stort.
          </p>
          <head xml:id="i-Hgym4kXW8ekipK2Jr6EMiq" type="h1">
            Skogen och gruvorna
          </head>
          <p xml:id="i-LjFDQrYvCpj1vunpydnm59">
            När det gäller svensk basindustri kan särskilt nämnas gruv- och
            skogsnäringen. Av svensk industris totala sysselsättning, export,
            omsättning och förädlingsvärde svarar skogsindustrin för cirka
            10 procent. 70 000 människor är direkt anställda i skogsnäringen.
            När man räknar in alla underleverantörer är 120 000 människor
            sysselsatta i branschen. År 2019 investerade skogsindustrin för
            13,4 miljarder kronor och stod därmed för 20 procent av svensk
            industris totala investeringar. Det totala exportvärdet för branschen
            låg på 150 miljarder kronor, varav hälften är hänförligt till
            export av papper. Gruvnäringen är en bärande del av svensk export
            och står för cirka 20 000 direkta jobb i Sverige. Till detta kommer
            underleverantörer och andra indirekta effekter som enligt branschen
            uppgår till sammanlagt ytterligare 20 000 jobb.
          </p>
          <p xml:id="i-7tnzJY9wdTVBSQ6n5DU8mK">
            Samtidigt har det under de senaste tio åren inte skett en enda
            ny gruvetablering utanför befintliga områden. I fall som Laver,
            Kallak och Pajala, liksom i det principiellt viktiga fallet Norra
            Kärr, ser vi hur statliga myndigheter försvårar etablering av
            ny gruvverksamhet. Därtill kommer redan krångliga tillståndsprocesser
            som skapar oförutsägbarhet och stora risker för den som vill etablera
            en gruvverksamhet. Detta är inte acceptabelt, utan något som regeringen
            och dess myndigheter måste bejaka och främja om vi ska ha en fortsatt
            stark gruvindustri i Sverige.
          </p>
          <head xml:id="i-3i6EbKizbSaA17KHiDhHUh" type="h1">
            Sverige måste trygga försörjningen av innovationskritiska metaller
          </head>
          <p xml:id="i-C1GkrADY9P8d9bEzc4NGFw">
            För att lyckas med klimatomställningen är det av stor vikt att
            trygga försörjningen av de innovationskritiska metaller och mineraler
            som behövs i modern miljöteknik. I dag är Sverige och EU i hög
            grad beroende av importer från ett fåtal länder vilket gör tillgången
            sårbar och säkerhetspolitisk riskabel. Samtidigt har Sverige avsevärda
            fyndigheter av dessa metaller och goda förutsättningar att bedriva
            en hållbar utvinning av dessa, vilket också skapar betydande exportmöjligheter.
            Storskalig återvinning är viktigt men kommer inte kunna tillgodose
            framtidens behov. För att utvinning ska bli möjligt behövs en
            ökad acceptans hos markägaren och hos lokalbefolkningen. Centerpartiet
            vill att Sverige blir ett land som bidrar till den gröna omställningen
            genom att öka brytning av innovationskritiska metaller.
          </p>
          <head xml:id="i-Hj24y7puy5h2eBuTHfTdAL" type="h1">
            Hantering av miljötillstånd måste förtydligas för att stärka
            rättssäkerheten, förutsebarheten och effektiviteten
          </head>
          <p xml:id="i-EhzGJqMCKBLwXXs52nxXHg">
            Trots att samsynen kring svenska miljökrav är stor, tar handläggningstiderna
            av miljöprövningsärenden allt längre tid. Företag och organisationer
            i branschen slår larm om omöjliga investeringsbeslut på grund
            av handläggningstiderna och bristen på effektivitet hos myndigheterna.
            Oklarheten kring myndigheternas hantering av ärenden är också
            ett stort problem som kostar det svenska näringslivet pengar.
            Det är en helt orimlig situation för de företag som väntar på
            att få investera hundratals miljoner kronor. För att bryta den
            negativa trenden med skenande handläggningstider krävs såväl åtgärder
            här och nu, för att förtydliga och effektivisera relevanta processer,
            som en mer långsiktig översyn av potentiella åtgärder för att
            förkorta handläggningstiderna. Det kan till exempel omfatta införandet
            av en handläggningsgaranti.
          </p>
          <p xml:id="i-WxerFhKWfWrRR74fJQxN5d">
            I denna budgetmotion föreslår Centerpartiet ett omfattande paket
            av åtgärder för en mer effektiv tillståndsprövning och tillsynsvägledning.
            Satsningarna omfattar totalt 140 miljoner kronor per år och inkluderar
            förstärkningar av domstolsväsendet, Energimarknadsinspektionen,
            länsstyrelserna, Boverket och Naturvårdsverket. Insatserna beskrivs
            i tabellen nedan.
          </p>
          <p xml:id="i-KwzX72kCz8zkjkH964oiPU">
            Satsningarna på Energimarknadsinspektionens arbete med koncessionsprövning
            samt Boverkets arbete med klimatdeklarationer överlappar förslag
            som återfinns i budgetpropositionen för 2022.
          </p>
          <head xml:id="i-XZVkXicKTPN8Wat5S8guN2" type="h1">
            Se över delar av miljöbalken
          </head>
          <p xml:id="i-C5pcwk8nNV72fd9DyV4cVb">
            Oklarheten kring myndigheternas hantering av ärenden är också
            ett stort problem och ytterst kan detta påverka rättssäkerheten.
            Att dagens system med ineffektiva processer och brist på helhetssyn
            påverkar en hel näring står klart. Dessutom gör processen med
            miljötillstånd och byggtillstånd att det är dyrt och tidskrävande
            att starta nya produktionsanläggningar. Industrin har själv lyft
            fram ett antal förslag som är värda att beakta. Det kan handla
            om att se över delar av miljöbalken så att en tillståndsprocess
            – vid till exempel en nyetablering av en industri – väger in klimatnytta
            lika mycket som den eventuella miljöbelastningen. Miljöbalken
            behöver också ses över för att säkerställa att den är samtidsanpassad
            och återspeglar dagens tekniska möjligheter och utrymme för mer
            cirkulära materialflöden och samhällsstrukturer. Ett belysande
            exempel är avfallshierarkin, som till stor del har spelat ut sin
            roll och till vilken långsiktiga alternativ bör utredas.
          </p>
          <head xml:id="i-RQkpZvFS1dodpxpFhBNab8" type="h1">
            Investera i elnäten och i ny teknik
          </head>
          <p xml:id="i-PGSp8Mc5cAc8AQU6EG76xe">
            I enlighet med Energiöverenskommelsen ska Sverige producera 100
            procent förnybar elproduktion till år 2040. Härtill finns goda
            möjligheter; vi har god tillgång till stora mängder vind-, vatten-
            och biokraft som förser oss med el, energi och bränslen med låg
            klimatpåverkan. Bioenergin är redan idag den största energikällan
            och potentialen att utöka den är hög – både i stor och liten skala.
            Omställningen till ett förnybart elsystem går snabbt och de förnybara
            källorna konkurrerar ut de fossila. Det finns goda förutsättningar
            för ett helt förnybart elsystem, vilket också gör oss oberoende
            av oroliga förändringar på världsmarknaden eller i omvärlden som
            blir påtagliga, inte minst under kris.
          </p>
          <head xml:id="i-J1YZg2pcFiBTsY97jqpeTX" type="h1">
            Sverige är ett exportland
          </head>
          <p xml:id="i-RutXfMdPmsh74JvwrDyBoB">
            Sverige är en exportnation men fortfarande är det stora företag
            som står för den största andelen av exporten. Av små- och medelstora
            företag är det bara runt 10–15 procent som bedriver exportverksamhet.
            Många av företagen i denna kategori är underleverantörer. Enligt
            en undersökning från Kommerskollegium ser 74 procent av industriföretagen
            Sverige som sin huvudsakliga hemmamarknad, medan bara 12 procent
            anser att EU är hemmamarknaden. Med cirka nio miljoner potentiella
            konsumenter är Sverige en begränsad testmarknad för små- och medelstora
            företag att utveckla egna innovativa produkter. För att stimulera
            till fler innovationer bör steget till export och underlättas.
          </p>
          <head xml:id="i-SHWLRzoBsHNbZ1uysKuQvF" type="h1">
            Besöksnäringen är viktig för Sverige
          </head>
          <p xml:id="i-5haBJqMQ9WZcTAXE5JUMGB">
            Besöksnäringen omsätter 100-tals miljarder kronor. Den skapar
            tillväxt och arbetstillfällen både på landsbygden och i staden.
            Den erbjuder också många unga och nyanlända ett första jobb. Trots
            att besöksnäringen växer finns det ett antal flaskhalsar som gör
            att näringen inte når sin fulla potential. En flaskhals är regelkrånglet.
            Regelförenkling och ökad besöksnäring hör ihop. Att driva företag
            inom besöksnäringen medför återkommande kontakter med många olika
            myndigheter och ett omfattande uppgiftslämnande. Att behöva lämna
            samma uppgifter flera gånger är betungande för företagen. Det
            tar tid och kostar pengar som i stället skulle kunna läggas på
            verksamheten. Lagar, regler och myndigheternas verksamheter måste
            utformas och tillämpas på ett sätt som minimerar företagens administrativa
            börda och gör det enkelt. Företag ska inte behöva lämna samma
            uppgifter till myndigheter flera gånger och till flera olika ställen.
          </p>
          <head xml:id="i-Qap7MXQ8EFEwiVnUQkBMGY" type="h1">
            Visit Sweden får en ännu viktigare roll efter coronapandemin
          </head>
          <p xml:id="i-BQihZzd6u5S1tkkRLeVsnb">
            Coronapandemin har påverkat resandet över hela världen och mycket
            utländsk turism har ersatts av hemmasemestrande. Det är bra ur
            många perspektiv men på sikt kommer människor att vilja resa över
            landsgränserna igen och upptäcka nya kulturer och miljöer. Sverige
            måste behålla och stärka sin attraktionskraft utomlands. Därför
            är det viktigt att staten via sina egna bolag nu kraftsamlar för
            att främja bilden av Sverige som besöksland. Centerpartiet anser
            att detta måste bli en prioriterad uppgift bland annat för Visit
            Sweden.
          </p>
          <head xml:id="i-VTArYs3WMM67Mk8zgwLzjv" type="h1">
            Regelförenklingsarbetet måste stärkas
          </head>
          <p xml:id="i-CU4Kqace8bw5uPLMgfozRR">
            Att minska regelbördan för det svenska näringslivet är prioriterat
            för Centerpartiet. Servicekulturen hos svenska myndigheter är
            på många ställen god, men måste utvecklas och förbättras. Det
            finns förebilder bland våra myndigheter; bland annat har Skatteverket
            med stor framgång arbetat med detta sedan många år tillbaka och
            åtnjuter därför ett stort förtroende hos allmänheten. Inställning,
            bemötande och kundfokus är lika viktigt som regelverk, processer
            och handläggningsrutiner. Regelförenkling handlar mycket om ledarskap,
            styrning och tillämpning. Det handlar om att tillämpa lagar och
            föreskrifter på ett sätt som minskar väntetider och att se möjligheter
            istället för problem i varje ärende.
          </p>
          <p xml:id="i-QZixdz5tDD3fD2vbCD4q6U">
            I denna budgetmotion föreslås ett regelförenklingspaket på 49,6
            miljoner kronor år 2022. I detta paket ingår en förstärkning av
            regelrådet, resurser för att departementsövergripande regelförenklingsarbete,
            utbildningssatsningar riktade mot relevanta myndigheter samt en
            systematisk översyn av det svenska regelförenklingsarbetet. Satsningen
            fördelar sig som följer:
          </p>
          <head xml:id="i-N7YvzNqDPprbSDd16k7F93" type="h1">
            Centerpartiets överväganden
          </head>
          <p xml:id="i-6uSjW8Z5V6XrYQM7WGceyy">
            Anslag 1:2 föreslås öka med 10 miljoner kronor till följd av
            att Centerpartiet vill förstärka den forskning kring grönt flyg
            som bedrivs inom Innovair. Av samma anledning beräknas anslaget
            öka med 10 miljoner kronor per år 2023–2024.
          </p>
          <p xml:id="i-D2ZKtTH7AjW8ycSnxcSyHy">
            Anslag 1:3 föreslås öka med 20 miljoner kronor år 2022 till följd
            av att Centerpartiet vill se en förstärkt satsning på testbäddar
            och bioraffinaderier. Av samma anledning beräknas anslaget öka
            med 100 miljoner kronor per år 2023–2024. Anslaget föreslås öka
            med 25 miljoner kronor år 2022 till följd av att Centerpartiet
            föreslår att det inrättas ett kunskapscentrum i RISE regi, för
            återvinning av kritiska material. Av samma anledning beräknas
            anslaget öka med 60 miljoner kronor år 2023 och med 75 miljoner
            kronor år 2024.
          </p>
          <p xml:id="i-4dMTSPupFfA4bXNCyEVzet">
            Anslag 1:4 föreslås öka med 5 miljoner kronor år 2022 till följd
            av Centerpartiets förslag om ett regelförenklingspaket. Pengarna
            bör användas för att ta fram index som möjliggör jämförelser mellan
            myndigheter och över tid kring hur väl de arbetar med regelförenklingsfrågor.
            Av samma anledning beräknas anslaget öka med 3 miljoner kronor
            per år 2023–2024. Anslaget beräknas, som en del av samma regelförenklingspaket,
            öka med 10 miljoner kronor år 2022 till följd av att Centerpartiet
            föreslår att myndighetens arbete med rådgivning och uppföljning
            kring regelförenklingsfrågor bör förstärkas. Av samma anledning
            beräknas anslaget öka med 10 miljoner kronor per år 2023–2024.
            Inom ramen för regelförenklingspaketet föreslås anslaget öka med
            7 miljoner kronor år 2022 till följd av att Centerpartiet föreslår
            att en utbildning kring regelförenkling, riktad till myndigheter,
            tas fram och genomförs. Av samma anledning beräknas anslaget öka
            med 1 miljon kronor per år 2023–2024. Anslaget föreslås, som en
            del av regelförenklingspaketet, öka med 10 miljoner kronor år
            2022 till följd av att Centerpartiet föreslår att regelrådet förstärks.
            Av samma anledning beräknas anslaget öka med 10 miljoner kronor
            per år 2023–2024. Anslaget föreslås öka med 20 miljoner kronor
            år 2022 till följd av att Centerpartiet föreslår att myndigheten,
            inom ramen för sitt främjandearbete, genomför särskilda satsningar
            riktade mot kvinnor som driver eller kan tänka sig att starta
            företag. Av samma anledning beräknas anslaget öka med 20 miljoner
            kronor per år 2023–2024. Anslaget beräknas öka med 5 miljoner
            kronor per år 2023–2024 till följd av att Centerpartiet bedömer
            att den föreslagna satsningen på stärkt besöksnäring bör förlängas.
          </p>
          <p xml:id="i-LdE1bjjzNUmWjF28yX254b">
            Anslag 1:5 föreslås minska med 100 miljoner kronor år 2022 till
            följd av den föreslagna satsningen på motsvarande belopp avvisas.
            Anslaget beräknas minska med 100 miljoner kronor per år 2023–2024
            av samma anledning. Anslaget beräknas öka med 60 miljoner kronor
            år 2023 och 35 miljoner kronor år 2024 till följd av att Centerpartiet
            bedömer att den föreslagna satsningen på besöksnäringen bör förlängas.
          </p>
          <p xml:id="i-SaAYzTRX45SVrfTLiGYe5v">
            Anslag 1:7 beräknas öka med 10 miljoner kronor per år 2023–2024
            till följd av att den föreslagna satsningen på besöksnäringen
            bedöms behöva förlängas.
          </p>
          <p xml:id="i-3Gj8VFqqAYmX7u9xsqkFCY">
            Anslag 1:8 föreslås öka med 50 miljoner kronor till följd av
            att Centerpartiet föreslår att Sveriges geologiska undersökning
            ges i uppdrag att kartlägga förutsättningarna för geologisk lagring
            av koldioxid i svensk berggrund. Anslaget beräknas öka med 50
            miljoner kronor per år 2023–2024 av samma anledning.
          </p>
          <p xml:id="i-9oxm5gCRPuYzFAK7QJNtFF">
            Därutöver föreslår Centerpartiet en sänkning av pris- och löneomräkningen,
            vilket påverkar de anslag som räknas upp med denna.
          </p>
          <head xml:id="i-DRPTZNE2bYy6ncKjzyv9v6" type="h3">
            Utgiftsområde 25 Allmänna bidrag till kommuner
          </head>
          <p xml:id="i-BhJayasar9CnENmMtN3Ut3">
            Kommuner och regioner ansvarar för några av den offentliga sektorns
            viktigaste åtaganden. Skolan, sjukvården, omsorgen och kollektivtrafiken
            formas och utvecklas i kommuner och regioner.
          </p>
          <p xml:id="i-873FfXu52CwnQ32cPg1drs">
            Att den kommunala sektorn ges goda och långsiktiga förutsättningar
            att finansiera sin verksamhet, och att anpassa den efter lokalt
            skiftande behov, är således av största vikt. Centerpartiet vill
            att makt ska finnas så nära människor som möjligt. Här utgör kommuner
            och regioner naturliga arenor för att lokalt organisera verksamheter
            som betyder mycket för människor.
          </p>
          <head xml:id="i-XTu7HY1fVk6yPnsiQmgRGb" type="h1">
            Centerpartiets överväganden
          </head>
          <p xml:id="i-ScLTU51hMtmeC7mhWLLZwZ">
            Anslag 1:1 föreslås öka med 200 miljoner kronor i syfte att kompensera
            för effekterna av Centerpartiets förslag om att ta bort undantagen
            från krav på bosättningstid inom garantipensionen och sjuk- och
            aktivitetsersättning. Anslaget beräknas öka med 200 miljoner kronor
            per år 2023–2024 av samma anledning. Anslaget föreslås minska
            med 25 miljoner kronor år 2022 till följd av att den föreslagna
            satsningen på bibliotek avvisas. Av samma anledning beräknas anslaget
            minska med 25 miljoner kronor år 2023. Anslaget föreslås minska
            med 190 miljoner kronor år 2022 för att kompensera för effekterna
            av förstärkta nystartsjobb. Anslaget föreslås förstärkas med 323,5
            miljoner kronor år 2022 till följd av att förslaget att omfördela
            pengar från detta anslag till det så kallade likvärdighetsbidraget
            avvisas. Av samma anledning beräknas anslaget öka med 298 miljoner
            kronor år 2023 och med 283 miljoner kronor år 2024. Anslaget föreslås
            minska med 15 miljoner kronor till följd av att förslaget om minskad
            avgift för prövning av gymnasiekurser avvisas. Anslaget föreslås
            minska med 15 miljoner kronor år 2022 till följd av att förslaget
            om allsidig social sammansättning avvisas. Av samma anledning
            beräknas anslaget minska med 30 miljoner kronor per år 2023–2024.
            Anslaget beräknas öka med 86 miljoner kronor år 2024 till följd
            av att förslaget om gemensamt skolval avvisas. Anslaget beräknas
            öka med 100 miljoner kronor per år 2023–2024 för att kompensera
            kommunsektorn för effekterna av förslaget om enklare skatteregler
            för enskilda näringsidkare. Anslaget föreslås öka med 1 700 miljoner
            kronor år 2022 för att kompensera kommunsektorn av effekterna
            av förslaget om att delvis sänka de tillfälligt förstärkta ersättningsnivåerna
            inom arbetslöshetsförsäkringen. Anslaget beräknas minska med 59
            miljoner kronor år 2024 till följd av att förslaget om grundläggande
            behörighet avvisas. Anslaget beräknas öka med 55 miljoner kronor
            år 2024 för att kompensera för effekterna av införandet av så
            kallade ingångsföretag. Anslaget föreslås minska med 1 200 miljoner
            kronor år 2022 för att kompensera för förslaget om att sänka arbetsgivaravgiften
            för unga. Av samma anledning beräknas anslaget minska med 1 300
            miljoner kronor år 2023 och med 1 800 miljoner kronor år 2024.
          </p>
          <head xml:id="i-BDHVvqhDE6BJQU8p196q8m" type="h3">
            Utgiftsområde 26 Statsskuldsräntor m.m.
          </head>
          <p xml:id="i-3TUTiqSMVx7zj8ybSJoHrA">
            En välfungerande statsskuldsförvaltning är en förutsättning för
            att den ekonomiska politiken ska kunna bedrivas på ett effektivt
            sätt. Det övergripande målet för statsskuldsförvaltningen är att
            minimera kostnaden med beaktande av risk. För detta krävs ett
            antal saker. För det första måste ett kontinuerligt arbete med
            investerarvård bedrivas. För det andra måste skuldens storlek
            och sammansättning gynna likviditeten i de aktuella marknadssegmenten.
            Och för det tredje måste förvaltningen ske på ett sätt som garanterar
            ansvarsfull riskhantering.
          </p>
          <p xml:id="i-GjQ1rgPezGT861GX1YeJmG">
            Förutsättningarna för en effektiv statsskuldsförvaltning avgörs
            av såväl den ekonomiska politiken som Riksgäldens arbete. Det
            är den ekonomiska politiken som i huvudsak avgör skuldstockens
            storlek, vilket i sin tur påverkar möjligheten att emittera statspapper
            i en omfattning som möjliggör hög likviditet. Samtidigt är det
            den ekonomiska politiken som påverkar de offentliga finansernas
            långsiktiga hållbarhet och marknadsaktörernas förtroende för denna
            hållbarhet. Därtill är det regeringen som ger Riksgälden riktlinjer
            för förvaltningen.
          </p>
          <p xml:id="i-WX6T6xUdG9wPaDjGH9Q6QJ">
            Riksgälden ansvarar å sin sida för marknads- och skuldvårdande
            insatser, bland annat i form av marknadsvårdande repor samt byten.
            Därtill ansvarar Riksgälden för att förvaltningen sker på ett
            transparent och förutsägbart sätt, vilket gynnar investeringar
            i svenska statspapper.
          </p>
          <p xml:id="i-7Soxf1WN3n9xMZeBros6Wd">
            Centerpartiet har i grunden inget att invända mot nu förd statsskuldspolitik.
          </p>
          <head xml:id="i-P447BNWTXZcYGiKHnKx6X7" type="h1">
            Centerpartiets överväganden
          </head>
          <p xml:id="i-CzbY6GTYAnLPF1bfAbjcz1">
            Centerpartiet har inga förslag till förändringar i förhållande
            till vad som föreslås i budgetpropositionen för 2022.
          </p>
          <head xml:id="i-KVQgW6Zh8oo8THcgw2oMKy" type="h3">
            Utgiftsområde 27 Avgiften till Europeiska unionen
          </head>
          <p xml:id="i-2am3C31zjRKZPLxSQWGPub">
            EU står inför ett antal stora och allvarliga utmaningar. Inte
            minst gäller detta förutsättningarna att återhämta sig från den
            lågkonjunktur som drabbat många medlemsländer i efterdyningarna
            av spridningen av sjukdomen covid-19. Återhämtningen måste samtidigt
            ske med beaktande av medlemsländernas långsiktiga ekonomisk hållbarhet.
            Strukturellt riktiga reformer är avgörande för unionens långsiktiga
            konkurrenskraft.
          </p>
          <p xml:id="i-9gBfBtEw4WXydvM33BpuXs">
            EU bör i första hand vara ett samarbete ämnat att bidra till
            ömsesidiga vinster, snarare än omfördelning. Vad gäller Sveriges
            avgift till EU har Centerpartiet inget att erinra mot det förslag
            som regeringen föreslagit i budgetpropositionen.
          </p>
          <head xml:id="i-UrMxTVMLXedm5xjDjskFJG" type="h1">
            Centerpartiets överväganden
          </head>
          <p xml:id="i-VaEZMzkHXgt77MJHyphtaj">
            Centerpartiet har inga förslag till förändringar i förhållande
            till vad som presenteras i budgetpropositionen för 2022.
          </p>
          <head xml:id="i-JPsFbW4PCtSSmjwUJ6UJpE" type="h2">
            6. Offentliga finanser
          </head>
          <p xml:id="i-BQAPiXtdXfeKhP4GaQx7s6">
            I detta kapitel redovisas den samlade effekten på den offentliga
            sektorns finanser av de reformer Centerpartiet föreslår i denna
            motion. Effekterna redovisas även per sektor. Därtill redovisas
            Centerpartiets förslag till utgiftstak för staten.
          </p>
          <head xml:id="i-4PxpPAnQxKey81aqNtMZbq" type="h3">
            Utgiftstak
          </head>
          <p xml:id="i-6xYUA9e2JNEiGF1EsgDwqd">
            I tabellen nedan presenteras Centerpartiets förslag till utgiftstak.
            De föreslagna utgiftstaken följer de rekommendationer kring budgeteringsmarginal
            som beskrivs i skrivelsen 2017/18:207 om det finanspolitiska ramverket.
          </p>
          <head xml:id="i-T2fpD4YyfZpSb7XBxMQcoY" type="h3">
            Kommunsektorn
          </head>
          <p xml:id="i-AxszoFNspQHYoWaEECP9mc">
            I nedanstående tabell presenteras effekterna av förslagen i denna
            budgetmotion på kommunsektorns finanser. Förslagen i denna motion
            har, som regel, behandlats på följande sätt. Förslag som påverkar
            kommunsektorns skatteintäkter eller egna skattebetalningar har
            reglerats via UO25 anslag 1:1. De förändringar av statsbidrag
            från andra utgiftsområden än UO25 som föreslås har antagits motverkas
            av förändrade utgifter inom kommunsektorn, då sektorn har ett
            balansmål.
          </p>
          <head xml:id="i-NZPGNzyR6K5qufY9fzacdw" type="h3">
            Staten
          </head>
          <p xml:id="i-YYV13UuU38GjyyPnbtZMdW">
            I nedanstående tabell redovisas effekterna av förslagen i denna
            budgetmotion på statens budgetsaldo och statsskulden.
          </p>
          <p xml:id="i-32aFSNpQHVW7ySw4WYpjdz">
            I tabellen nedan redovisas effekterna av förslagen i denna budgetmotion
            på statens inkomster.
          </p>
          <head xml:id="i-7xQbJLKkM5nEU6iUzx9mKD" type="h3">
            Den offentliga sektorns finanser
          </head>
          <p xml:id="i-GeAzPXBVB9UtqnkA6Gkg68">
            I tabellen nedan redovisas effekterna av förslagen i denna budgetmotion
            på den offentliga sektorns finanser.
          </p>
        </div>
        <div type="motSignatures">
          <list>
            <item xml:id="i-8drijWusfBeRBruyVnesy2">
              Annie Lööf (C)
            </item>
            <item xml:id="i-B3GnzaYDDAk5vmjQziPVyW">
              Anders W Jonsson (C)
            </item>
            <item xml:id="i-SWwDbSUypw1EwYJLT3Nck2">
              Martin Ådahl (C)
            </item>
            <item xml:id="i-WprL4RuoeTpYGKH9d8zzFU">
              Alireza Akhondi (C)
            </item>
            <item xml:id="i-7HFYB4RcXYKu6eGYhc1qgM">
              Malin Björk (C)
            </item>
            <item xml:id="i-YDcYy1SUeopiyS1LwskNkY">
              Daniel Bäckström (C)
            </item>
            <item xml:id="i-6XVMqm2efCYftaUGzZcFcJ">
              Jonny Cato (C)
            </item>
            <item xml:id="i-ULhEEZcgiMS6qUDgbNZdKo">
              Fredrik Christensson (C)
            </item>
            <item xml:id="i-3b5Hx5R34tJhPcVokaCeik">
              Catarina Deremar (C)
            </item>
            <item xml:id="i-L8wvNbUyaiqGMDvgGyMSem">
              Magnus Ek (C)
            </item>
            <item xml:id="i-C6W3pkpEwF9FcDsP8LNgHo">
              Johan Hedin (C)
            </item>
            <item xml:id="i-R3xzYfsZDcCkewb2CAPUN8">
              Ulrika Heie (C)
            </item>
            <item xml:id="i-27drwTjE4PJmxKtvTXjsHf">
              Peter Helander (C)
            </item>
            <item xml:id="i-Sp4QQpXQNbuzTXVw7iWdks">
              Martina Johansson (C)
            </item>
            <item xml:id="i-NgkaJvLxNtaJR25Q3xGWuc">
              Ola Johansson (C)
            </item>
            <item xml:id="i-8cd5S7DusZHky2JnYtrV5u">
              Mikael Larsson (C)
            </item>
            <item xml:id="i-Vi5x1BadHtNbLH9Sqrs9bn">
              Helena Lindahl (C)
            </item>
            <item xml:id="i-MDvfYk35syDZznnBAf49J7">
              Kerstin Lundgren (C)
            </item>
            <item xml:id="i-EvnCvxz9Z4RaKy9g9Ld7T1">
              Aphram Melki (C)
            </item>
            <item xml:id="i-QxuKfXD4urVq2x4dMBuSuR">
              Linda Modig (C)
            </item>
            <item xml:id="i-NLXstf4313iqi1BeET9oMq">
              Sofia Nilsson (C)
            </item>
            <item xml:id="i-AHPHtqx1gwpRdrxk2KMWHZ">
              Rickard Nordin (C)
            </item>
            <item xml:id="i-M2Waft6QDwJYT5DeXj4k5U">
              Niels Paarup-Petersen (C)
            </item>
            <item xml:id="i-NZzJit6p3wMAPUvmkWrmYy">
              Annika Qarlsson (C)
            </item>
            <item xml:id="i-DAD3DijGJTSF2gFMdZCpWe">
              Per Schöldberg (C)
            </item>
            <item xml:id="i-2KTSpSWa9ki9Mu6amxNupN">
              Anne-Li Sjölund (C)
            </item>
            <item xml:id="i-BjmnpfZfLdRpNk3AuhR3Sb">
              Lars Thomsson (C)
            </item>
            <item xml:id="i-GoZGB9iVzQSQ7hfBnFVzau">
              Helena Vilhelmsson (C)
            </item>
            <item xml:id="i-GuNSgDh9ZEu3X11Dwaq9Xx">
              Kristina Yngwe (C)
            </item>
            <item xml:id="i-9rSbDmD2aYL2jREm1p6CDX">
              Anders Åkesson (C)
            </item>
            <item xml:id="i-48Dt8XbXmr4oxHNc5z8XZ3">
              Per Åsling (C)
            </item>
          </list>
        </div>
        <div type="motNotes">
          <noteGrp>
            <note xml:id="i-BEzGmyFcXa49PPaGJr1AAy">
              [1] RUT 2021:1129 och egna beräkningar.
            </note>
            <note xml:id="i-D2SRLPzwEc7NfFNEhBdSC5">
              [2] Bartels, Katarina, Krassén, Patrick, Rydin, Urban &amp; Werkell,
              Ulla (2020), ”Särskilt yttrande”, Skattenytt, Nr. 10, År 2020
            </note>
            <note xml:id="i-5X8NJxkX1npdPPZvU29iFb">
              [3] Skatteverket (2021), ”Förenklad beskattning av bilförmån
              och drivmedelsförmån”, Promemoria, 2021-03-15, Bilaga till Dnr
              8-789874
            </note>
            <note xml:id="i-H8gahAZ6tacM1JMycBeqRr">
              [4] Se t.ex. Finanspolitiska rådet (2021), ”Svensk finanspolitik.
              Finanspolitiska rådets rapport 2021”
            </note>
          </noteGrp>
        </div>
      </div>
    </body>
  </text>
</TEI>
