<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-UU-00529">
  <teiHeader>
    <fileDesc>
      <titleStmt>
        <title>Nordafrika och Mellanöstern</title>
        <author corresp="i-CgLZxiLTqtr669ULBLHcuK">av Yasmine Posio Nilsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:529 av Yasmine Posio Nilsson m.fl. (V)</title>
          <idno type="rdwebb">H502529</idno>
          <rs type="number">529</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H502529/text</ref>
          <ref type="dokument_url_html">http://data.riksdagen.se/dokument/H502529</ref>
          <ref type="dokumentstatus_url_xml">http://data.riksdagen.se/dokumentstatus/H502529</ref>
          <ref type="docx">http://data.riksdagen.se/fil/C21501E2-5596-4EA1-B4FE-A70E822AA004</ref>
          <ref type="pdf">http://data.riksdagen.se/fil/A3AA3920-E630-41E9-A844-970778D12F02</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-DyTmp7YURsib9gzvRDZtm9</idno>
            <name>Stig Henriksson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-LfejaxmUP1kR5ztLJaJTkY</idno>
            <name>Emma Wallrup</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-2373sav8kKt6pJQVe5rEBh" type="signed"/>
        <correspContext corresp="i-2373sav8kKt6pJQVe5rEBh">
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-DyTmp7YURsib9gzvRDZtm9"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-LfejaxmUP1kR5ztLJaJTkY"/>
        </correspContext>
        <correspAction xml:id="i-77ugqKrhKuqEFoyNMynWjF" type="submitted">
          <date when="2017-09-29"/>
          <time when="10:49:32"/>
        </correspAction>
        <correspAction xml:id="i-D8UZAmhJdNLaSAGN6pQNrA" type="reviewed">
          <date when="2017-09-29"/>
          <time when="13:11:11"/>
        </correspAction>
        <correspAction xml:id="i-4DxnbZzbHGLKn8MXSHoC7v" type="referred">
          <date when="2017-10-13"/>
        </correspAction>
        <correspAction xml:id="i-A6CjUmjBp1ohwzBKHHqSTm" type="assigned">
          <date when="2018-10-11"/>
          <time when="10:44:51"/>
        </correspAction>
        <correspContext corresp="i-A6CjUmjBp1ohwzBKHHqSTm">
          <ref type="assignedTo">Utrikesutskottet</ref>
        </correspContext>
        <correspAction xml:id="i-CVsKiPn7AqMQnJvjKD1adF" type="behandlas_i"/>
        <correspContext corresp="i-CVsKiPn7AqMQnJvjKD1adF">
          <ref type="uppgift">2017/18:NU1</ref>
          <ref type="ref_dok_id">H501NU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU1</ref>
          <ref type="ref_dok_titel">Utgiftsområde 24 Näringsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-48EPmGdmZdfpnvULcTKR6P" type="behandlas_i"/>
        <correspContext corresp="i-48EPmGdmZdfpnvULcTKR6P">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">MR</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-S6MzbNzMHbGpkoBRyLDgUq" type="behandlas_i"/>
        <correspContext corresp="i-S6MzbNzMHbGpkoBRyLDgUq">
          <ref type="uppgift">2017/18:SfU15</ref>
          <ref type="ref_dok_id">H501SfU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU15</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W9FXw83ojcYWGEV1jiFS6y" type="behandlas_i"/>
        <correspContext corresp="i-W9FXw83ojcYWGEV1jiFS6y">
          <ref type="uppgift">2017/18:UU11</ref>
          <ref type="ref_dok_id">H501UU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU11</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Xb3e12oqqek82Wh2f8ptxm" type="behandlas_i"/>
        <correspContext corresp="i-Xb3e12oqqek82Wh2f8ptxm">
          <ref type="uppgift">2017/18:UU14</ref>
          <ref type="ref_dok_id">H501UU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU14</ref>
          <ref type="ref_dok_titel">Mellanöstern och Nordafrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6cms47D9pkk8T7LmnAbaDE" type="behandlas_i"/>
        <correspContext corresp="i-6cms47D9pkk8T7LmnAbaDE">
          <ref type="uppgift">2017/18:UU20</ref>
          <ref type="ref_dok_id">H501UU20</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU20</ref>
          <ref type="ref_dok_titel">Strategisk exportkontroll 2017 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-B5Pgog3uwtsKoFkjp2t4L9" type="behandlas_i"/>
        <correspContext corresp="i-B5Pgog3uwtsKoFkjp2t4L9">
          <ref type="uppgift">2017/18:UU10</ref>
          <ref type="ref_dok_id">H501UU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2017</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-H6aNTJ96BcbL2b6W5KEzNp" type="behandlas_i"/>
        <correspContext corresp="i-H6aNTJ96BcbL2b6W5KEzNp">
          <ref type="uppgift">2017/18:NU11</ref>
          <ref type="ref_dok_id">H501NU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU11</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6VRWCtrSh5tzpK4SpWm2KT" type="motHeader">
        <div xml:id="i-Y972dqx8jodUpW4Nuy53NS" type="motTitle">
          Motion till riksdagen 2017/18:529 av Yasmine Posio Nilsson m.fl.
          (V) Nordafrika och Mellanöstern
        </div>
      </div>
      <div xml:id="i-92SPCmTAY8Q3z1ZY7UogfW" type="motBody">
        <div xml:id="i-CcCQgM39NuNX2YwvLTzUBt" type="TOC">
          <head xml:id="i-VVszujEV2Zzq1zkXZDmAMX">
            1 Innehållsförteckning
          </head>
          <list xml:id="i-MbLsosKEgrqymsGdSYehuZ">
            <item xml:id="i-3wL7N93QYk988etuv1jMkq" style="indent-level: 1">
              2 Förslag till riksdagsbeslut
            </item>
            <item xml:id="i-TkVmM3agCPQy9w31W9xiAj" style="indent-level: 1">
              3 Inledning
            </item>
            <item xml:id="i-Mb5VS2ayYc6KVDYf6mmNVP" style="indent-level: 1">
              4 Mänskliga rättigheter
            </item>
            <item xml:id="i-KayQtzegMXNiYAnbc7gwET" style="indent-level: 2">
              4.1 Kvinnors och hbtq-personers rättigheter
            </item>
            <item xml:id="i-2XhGfMjcWrydVUMmuedrYM" style="indent-level: 2">
              4.2 Fackliga rättigheter
            </item>
            <item xml:id="i-9zeTenGjLiRykzRgDFugQw" style="indent-level: 2">
              4.3 Etniska och religiösa minoriteter
            </item>
            <item xml:id="i-KY8gFeexWFMpR3caAiuhm5" style="indent-level: 1">
              5 EU:s relationer till regionen
            </item>
            <item xml:id="i-SdXddStTcZojSjdey3GH42" style="indent-level: 2">
              5.1 Medelhavsunionen
            </item>
            <item xml:id="i-AvHW8frG6UzaCfjctYS3MW" style="indent-level: 2">
              5.2 Handel och ekonomiskt samarbete
            </item>
            <item xml:id="i-WeRpDyzVaPw5Hsjuid83AY" style="indent-level: 2">
              5.3 Migrationssamarbete
            </item>
            <item xml:id="i-9WhvLhZv48ddn3RT7Xr6bx" style="indent-level: 1">
              6 Sveriges relationer till regionen
            </item>
            <item xml:id="i-8LwqaRRViz3xQKReCKEqaW" style="indent-level: 2">
              6.1 Vapenexport
            </item>
            <item xml:id="i-CibaFiUb1J18uTMgA4hWDZ" style="indent-level: 2">
              6.2 Handel och ekonomiskt samarbete
            </item>
            <item xml:id="i-16yPLzhTu5aMgTnCQY3yjK" style="indent-level: 2">
              6.3 Nedrustning
            </item>
            <item xml:id="i-WeMde6hF2XxjvFcS5xKx7Z" style="indent-level: 1">
              7 Nordafrika
            </item>
            <item xml:id="i-CM3LpoMTyqoXXcN5sErGTm" style="indent-level: 2">
              7.1 Marocko och Västsahara
            </item>
            <item xml:id="i-N5QTcKJTqNLRAK6MkzvuUE" style="indent-level: 2">
              7.2 Algeriet
            </item>
            <item xml:id="i-WL6JNxWgLXSr2ogQ8LGUSE" style="indent-level: 2">
              7.3 Tunisien
            </item>
            <item xml:id="i-NeBsQKHFHYnCJK7bDSfatJ" style="indent-level: 2">
              7.4 Libyen
            </item>
            <item xml:id="i-HzJpeGXEdYJ1gm7LFHthUt" style="indent-level: 2">
              7.5 Egypten
            </item>
            <item xml:id="i-3rrrZLkU9DB7JRcXLNzq7p" style="indent-level: 1">
              8 Mellanöstern
            </item>
            <item xml:id="i-8q14HcVv2Zy7HkwcFmJana" style="indent-level: 2">
              8.1 Israel och Palestina
            </item>
            <item xml:id="i-9uSbRtLQgxvKG8mDEiHrNZ" style="indent-level: 2">
              8.2 Kurdistan
            </item>
            <item xml:id="i-9PZHYkM9H339U65LKqcWXe" style="indent-level: 2">
              8.3 Syrien
            </item>
            <item xml:id="i-GrdoZ2K8htoSRNzfCcoMoS" style="indent-level: 2">
              8.4 Turkiet
            </item>
            <item xml:id="i-8knXposmfCuXaCmzGVF5xt" style="indent-level: 2">
              8.5 Irak
            </item>
            <item xml:id="i-MNgbDP6u8eeZ58SdzMtnrw" style="indent-level: 2">
              8.6 Iran
            </item>
            <item xml:id="i-7kAzzVCmJvikrLFrfGwYGA" style="indent-level: 2">
              8.7 Bahrain
            </item>
            <item xml:id="i-UqzwB8B6eTvVVYwPQU8u7U" style="indent-level: 2">
              8.8 Jemen
            </item>
            <item xml:id="i-WGjUS15rXQhZCBeVJ8eYiV" style="indent-level: 2">
              8.9 Saudiarabien
            </item>
          </list>
        </div>
        <div xml:id="i-Y3GH3QdeFVELTajFLv7bYT" type="motProposal" subtype="förslag">
          <head xml:id="i-5fWYun1P8oiJ8qyDNNSv6Z">
            2 Förslag till riksdagsbeslut
          </head>
          <list xml:id="i-4ho34m6Tjhp3R34W1doVGP" style="ol">
            <item xml:id="i-TGB2DcZUn4gza3dYvRJEHS">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska öka
              sitt stöd till kvinnorörelsen i Nordafrika och Mellanöstern, och
              detta tillkännager riksdagen för regeringen.
            </item>
            <item xml:id="i-KLyBDQFdVZ9MuVASX9SDTX">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur stödet
              till hbtq-organisationer i Nordafrika och Mellanöstern kan förstärkas
              och göras mer flexibelt och tillkännager detta för regeringen.
            </item>
            <item xml:id="i-XQfX8XYbaMSbsR3hgvnNh6">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att stärka de fackliga rättigheterna och stödet till fackliga
              organisationer i Nordafrika och Mellanöstern och tillkännager
              detta för regeringen.
            </item>
            <item xml:id="i-FwfmajanSHe5F8pyFZK5j8">
              Riksdagen ställer sig bakom det som anförs i motionen om att
              Sverige bör verka för att reformera EU:s grannskapspolitik med
              Nordafrika och Mellanöstern för att öka fokus på folkrätt, demokrati
              och mänskliga rättigheter samt om att ett sådant reformarbete
              också måste omfatta Medelhavsunionen, och detta tillkännager riksdagen
              för regeringen.
            </item>
            <item xml:id="i-RzDKqjvfMxsfstEETWa41R">
              Riksdagen ställer sig bakom det som anförs i motionen om att
              Sverige som medlem i EU bör verka för att kommande associerings-
              och handelsavtal ska villkoras med respekt för de mänskliga rättigheterna
              och folkrätten och tillkännager detta för regeringen.
            </item>
            <item xml:id="i-4BfFg5pMGfmHeb3gCaKyUa">
              Riksdagen ställer sig bakom det som anförs i motionen om att
              Sverige bör agera i EU för att unionens migrationssamarbete med
              länderna i Nordafrika och Mellanöstern ska ske med Genèvekonventionen
              och de mänskliga rättigheterna som grund och tillkännager detta
              för regeringen.
            </item>
            <item xml:id="i-62dDgPXxwiVTVM8dxMsomm">
              Riksdagen ställer sig bakom det som anförs i motionen om att
              regeringen bör få i uppdrag att skärpa kriterierna när det gäller
              mänskliga rättigheter för svenskt exportfrämjande och tillkännager
              detta för regeringen.
            </item>
            <item xml:id="i-UWF5Un39bWytUv1pUtv1GC">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör agera
              för att få till stånd en zon fri från massförstörelsevapen i Mellanöstern
              och tillkännager detta för regeringen.
            </item>
            <item xml:id="i-4ffqyd59VxYkTiLSGsBYvt">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör stödja
              demokratiprocessen i Tunisien, med fokus på mänskliga rättigheter
              och särskilt kvinnors rättigheter, och tillkännager detta för
              regeringen.
            </item>
            <item xml:id="i-BHP1m61S1kGendowYGnLbF">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur Sverige
              som enskilt land såväl som medlem i EU och FN aktivt kan bidra
              till demokratisering och stabilitet i Libyen och tillkännager
              detta för regeringen.
            </item>
            <item xml:id="i-4Dz1oLoAekEynAUyRpNtbX">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för en demokratisk utveckling i Egypten, att alla politiska fångar
              släpps och att det civila samhället respekteras, och detta tillkännager
              riksdagen för regeringen.
            </item>
            <item xml:id="i-CvXwZX3De8ZH8dhc3QPazc">
              Riksdagen ställer sig bakom det som anförs i motionen om att
              Sverige bör stödja Palestina i det fortsatta arbetet mot att erkännas
              som fullvärdig medlem av FN och tillkännager detta för regeringen.
            </item>
            <item xml:id="i-MmV37ZhWZ4RDfCcN88ZqfZ">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att få till stånd en vapenvila i Syrien och understödja FN:s
              arbete för att få till stånd en fredsprocess och tillkännager
              detta för regeringen.
            </item>
            <item xml:id="i-SEU11vYNzownZoqSMy2ErX">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att de stridande parterna ska respektera folkrätten, upphöra
              med attacker på civila aktörer och tillåta införsel av humanitär
              hjälp till civilbefolkningen och tillkännager detta för regeringen.
            </item>
            <item xml:id="i-LoFP5oJeywbqs9YypkFzYe">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska agera
              för att grannländerna öppnar sina gränser för människor på flykt
              undan kriget i Syrien, och detta tillkännager riksdagen för regeringen.
            </item>
            <item xml:id="i-9aLdBLNDoVTc3c2LFUj8ds">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör agera
              för att våldet och repressionen mot oppositionella upphör i Turkiet
              och att alla som fängslats på politisk grund friges, och detta
              tillkännager riksdagen för regeringen.
            </item>
            <item xml:id="i-YEozdx44u7Fq5YW23KkDqC">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att Iraks regering genomför nödvändiga reformer och säkerställer
              säkerheten för oppositionen, och detta tillkännager riksdagen
              för regeringen.
            </item>
            <item xml:id="i-CEQ649fwqPvtiwFA21pUTc">
              Riksdagen ställer sig bakom det som anförs i motionen om att
              den svenska regeringen bör inleda en dialog med de svenska företag
              som är verksamma i Iran avseende de mänskliga rättigheterna och
              tillkännager detta för regeringen.
            </item>
            <item xml:id="i-AyAfmfTWUz4RikTnD1esA7">
              Riksdagen ställer sig bakom det som anförs i motionen om att
              Sverige i såväl EU som FN bör verka för ett vapenembargo mot Bahrain
              och tillkännager detta för regeringen.
            </item>
            <item xml:id="i-BM271HUzkgs2HuEZfa5SFs">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för ett slut på kriget i Jemen och tillkännager detta för regeringen.
            </item>
            <item xml:id="i-Leeic4D2pBMVrMmo6MPTY1">
              Riksdagen ställer sig bakom det som anförs i motionen om att
              Sverige ska verka för att FN ska kunna utreda begångna krigsbrott
              i Jemen och tillkännager detta för regeringen.
            </item>
            <item xml:id="i-7mpodxrAFuQmv3YvDgX1JC">
              Riksdagen ställer sig bakom det som anförs i motionen om att
              Sverige ska verka för att EU ska införa ett vapenembargo mot Saudiarabien
              och tillkännager detta för regeringen.
            </item>
            <item xml:id="i-Q13LCUzvo7ynxjMtdrucPU">
              Riksdagen ställer sig bakom det som anförs i motionen om att
              Sverige ska införa ett nationellt vapenembargo mot Saudiarabien
              och tillkännager detta för regeringen.
            </item>
          </list>
        </div>
        <div xml:id="i-GT7j4S8vLya5VE8bhNcfa6" type="motContent">
          <head xml:id="i-4uucnB8i6c3Q2F2zQSmxGu" type="h1">
            3 Inledning
          </head>
          <p xml:id="i-2FUd8ABieNpnVnYzea3sw9">
            Det går inte att beskriva den senaste tidens utveckling i Nordafrika
            och Mellanöstern utan att börja i de folkliga protester grundade
            i ilska och längtan efter demokrati, mänskliga rättigheter och
            social rättvisa som inleddes 2011 och som kommit att kallas ”den
            arabiska våren”. Sedan dess har vi sett en våg av folkliga protester
            välla fram över Nordafrika och Mellanöstern, protester drivna
            av drömmar om frihet och social rättvisa. Sex år senare kan vi
            konstatera att den längtan och det hopp som bars av så många i
            regionen inte infriats, utan snarare slagits tillbaka. De enstaka
            exemplen på framgång överskuggas av de brutala och kraftiga motgångarna.
            I flera länder har repressionen och fängslandet av oppositionella
            och journalister ökat sedan 2011. Samtidigt understryker den mångfasetterade
            utvecklingen i regionen att demokratisering sällan sker över en
            natt.
          </p>
          <p xml:id="i-5VbNLXMhv516dmpmDWPSGM">
            Regimens blodiga svar på protesterna i Syrien och den Saudiledda
            koalitionens bombanfall i Jemen har skapat två av världens största
            humanitära kriser. Störtandet av Gaddafi innebar att en av världens
            värsta diktatorer byttes ut mot kaos och laglöshet. I Egypten
            har militärkuppen inneburit att landet förts allt längre från
            en verklig demokratisering. I exempelvis Iran, Saudiarabien och
            Förenade Arabemiraten ser vi få tecken på förändringar. Få är
            också exemplen på att protesterna omsatts i verkliga förbättringar
            när det kommer till situationen för kvinnor, hbtq-personer samt
            etniska och religiösa minoriteter. Det är svårt att i närtid se
            ett slut på ockupationerna av Västsahara och Palestina.
          </p>
          <p xml:id="i-Fs1wudueXurDPfSwwNF8iK">
            En viktig förklaring till att de demokratiska landvinningarna
            inte blivit större är hur omvärlden förhållit sig till de folkliga
            revolterna. In i det längsta backade USA och flera EU-länder upp
            diktaturerna i Tunisien och Egypten. Man har blundat när protester
            slagits ner i länder som Bahrain, Saudiarabien och Förenade Arabemiraten.
            I Syrien har möjligheterna till en politisk lösning kraftigt försvårats
            genom att ett flertal länder gett militärt stöd till de olika
            parterna och satt sina egna intressen framför det syriska folkets.
          </p>
          <p xml:id="i-GeaAoy7Ru8CZBYzvfoqXdS">
            Utvecklingen i Nordafrika och Mellanöstern är komplex och mångfasetterad.
            I denna motion beskriver vi Vänsterpartiets övergripande syn på
            utvecklingen och presenterar några förslag på hur Sverige kan
            bli en verklig röst för fred, demokrati och jämställdhet i regionen.
            I flera andra motioner och parlamentariska initiativ har vi fördjupat
            oss i enskilda länder och frågor som berörs i denna motion.
          </p>
          <head xml:id="i-27Y6NaZcuMSowhNhVrv6ys" type="h1">
            4 Mänskliga rättigheter
          </head>
          <p xml:id="i-RSdz9VyjTVwav1HR6ssxQs">
            När de folkliga revolterna i Nordafrika och Mellanöstern bröt
            ut under våren 2011 dominerade krav på ökad respekt för de mänskliga
            rättigheterna. Kraven var en naturlig följd av att regionens auktoritära
            regimer i decennier i olika utsträckning kränkt och inskränkt
            befolkningens medborgerliga och politiska rättigheter, såväl som
            ekonomiska, sociala och kulturella rättigheter. I dag kan vi konstatera
            att få av demonstranternas krav har infriats. Det finns exempel
            på regimer som tillmötesgått vissa krav eller där regimskiften
            ökat friheten. Men exemplen är tyvärr fler på hur de folkliga
            revolterna bemötts av ökad repression eller inledande framgångar
            följts av bakslag.
          </p>
          <head xml:id="i-QRxtzrcYybDWdGYKbAceL" type="h2">
            4.1 Kvinnors och hbtq-personers rättigheter
          </head>
          <p xml:id="i-LNqkPoogjeRACfFpZSjtVE">
            Få grupper i regionen har mött så massiva kränkningar av sina
            mänskliga rättigheter som kvinnor och hbtq-personer. I flera länder
            spelade kvinnor en central roll i de folkliga protesterna under
            våren 2011. I Egypten, Tunisien och Syrien var det många gånger
            kvinnor som gick främst i demonstrationstågen. I Jemen blev Nobelpristagaren
            Tawakkul Karman en självklar symbol för landets demokratirörelse.
            Men kraven på respekt för kvinnors mänskliga rättigheter har inte
            hörsammats. I Syrien har kvinnliga aktivister tvingats fly landet
            eller ”försvunnit”. I Egypten har det sexualiserade våldet mot
            kvinnor ökat kraftigt under den politiska turbulensen. När kvinnor
            i Saudiarabien i juni 2011 kritiserade förbudet för kvinnor att
            köra bil i landet bemöttes de med arresteringar och åtminstone
            en kvinna dömdes till piskning.
          </p>
          <p xml:id="i-BULLfsngNUw3sHkboUiGrd">
            Patriarkala och reaktionära regeringar samt konservativa trossamfund
            motarbetar en positiv utveckling när det gäller flickors och kvinnors
            rättigheter i regionen. Genomgående förvägras flickor och kvinnor
            samma status som män, både i lagstiftningen och i praktiken. I
            många länder är familjelagstiftningen diskriminerande mot flickor
            och kvinnor när det gäller äktenskap, skilsmässa, vårdnadsrätt
            och i arvsfrågor. Skyddet mot sexuellt våld är genomgående otillräckligt.
            I vissa länder främjar lagstiftningen det sexuella våldet genom
            att inte göra det olagligt med barnäktenskap, tvångsäktenskap
            och våldtäkt inom äktenskapet. Det finns t.o.m. exempel på att
            våldtäktsmän kan slippa åtal genom att gifta sig med sina offer.
            I Bahrain och Jordanien har sådana bestämmelser avlägsnats eller
            begränsats under 2016. En annan positiv utveckling var lagförslag
            i Marocko och Tunisien med syfte att bekämpa våld riktat mot flickor
            och kvinnor. I andra länder föreskriver dock lagarna fortfarande
            lägre straff för våld mot flickor och kvinnor, inkluderat mordfall,
            om gärningsmannen begått dem med hänvisning till ”familjens heder”.
            Det finns också lagar som gör att en kvinna riskerar att åtalas
            om hon rapporterar en våldtäkt.
          </p>
          <p xml:id="i-LDSBzAGjodPcDHgvR522VQ">
            I Iran grips, fängslas och trakasseras kvinnorättsaktivister
            av företrädare för underrättelseministeriet och revolutionsgardet.
            Myndigheterna använder även moralpoliser för att upprätthålla
            obligatoriska slöjlagar, och kvinnor utsätts regelbundet för trakasserier,
            våld och godtyckligt frihetsberövande p.g.a. sättet de klär sig.
          </p>
          <p xml:id="i-SKaxmBCQpks6oB3rquA4sn">
            De flesta länderna i regionen har mycket restriktiv abortlagstiftning.
            I Nordafrika är Tunisien, där abort är lagligt, det tydliga undantaget.
            2015 presenterade Marockos kung Mohammed VI ett lagförslag för
            att reformera landets abortlagstiftning, efter en lång tids protester.
            Enligt tidigare lag var abort endast tillåtet om kvinnans hälsa
            var i fara och förutsatt att hennes make gett sitt medgivande.
            I juni 2016 antogs den nya abortlagen som även tillåter abort
            efter våldtäkt eller incest, samt i de fall då fostret är allvarligt
            skadat. I exempelvis Syrien, Iran, Irak och Oman tillåts abort
            endast i fall där det finns svåra fosterskador eller en stor risk
            för kvinnans liv.
          </p>
          <p xml:id="i-LaJ7yBBvQa7i91L6FsvTvk">
            Demokratisering förutsätter att kvinnors rättigheter respekteras.
            Det är viktigt att Sverige som enskilt land, såväl som medlem
            i EU och FN, arbetar för att frågor om kvinnors rättigheter alltid
            står på dagordningen i dialogen med regionens regeringar. I de
            länder som lider under ockupation och/eller väpnade konflikter
            är det viktigt att omvärlden ser att konflikter drabbar män och
            kvinnor på olika sätt och i olika utsträckning. FN:s resolutioner
            om kvinnor, fred och säkerhet är här centrala verktyg. Men det
            kanske viktigaste Sverige kan göra är att stödja de kvinnor i
            regionen som går samman för förändring. Sverige ska som enskilt
            land såväl som medlem i EU och FN öka sitt stöd till kvinnorörelsen
            i Nordafrika och Mellanöstern. Detta bör riksdagen ställa sig
            bakom och ge regeringen till känna.
          </p>
          <p xml:id="i-Bqhq13d9mAMAVNhCnzox3R">
            I Saudiarabien, Irak, Iran och Jemen kan samkönade relationer
            bestraffas med döden. I Marocko, Algeriet, Tunisien, Oman, Förenade
            Arabemiraten och en rad andra länder riskerar hbtq-personer långa
            fängelsestraff. I väpnade konflikter är hbtq-personer en särskilt
            utsatt grupp. Daesh har under de senaste åren systematiskt förföljt
            och mördat hbtq-personer i Irak och Syrien. Israel är det enda
            land i regionen som uttryckligen förbjuder diskriminering p.g.a.
            sexuell läggning och könsidentitet.
          </p>
          <p xml:id="i-B62cShVqDujHATrTk1K8Xv">
            Men i regionen börjar också modiga hbtq-aktivister att organisera
            sig, bl.a. i Algeriet, Egypten, Libanon och Palestina. I Turkiet
            och Israel finns redan en välorganiserad hbtq-rörelse. Dessa aktivister
            behöver Sveriges stöd. I länder där samkönade relationer är förbjudna
            finns det dock stora svårigheter för hbtq-organisationer att ens
            registrera sig och många små hbtq-organisationer i regionen har
            haft svårt att leva upp till de allt högre krav på revision och
            uppföljning som Sverige ställer. Ska Sverige kunna stödja hbtq-organisationer
            även i länder där situationen för hbtq-personer är som svårast
            krävs en ökad flexibilitet. Norge har i sitt utvecklingssamarbete
            visat hur det är möjligt. Där har den norska motsvarigheten till
            RFSL fått relativt stor frihet att fördela pengar till hbtq-organisationer
            inom utvecklingssamarbetet. Regeringen bör återkomma till riksdagen
            med förslag på hur stödet till hbtq-organisationer i Nordafrika
            och Mellanöstern kan förstärkas och göras mer flexibelt. Detta
            bör riksdagen ställa sig bakom och ge regeringen till känna.
          </p>
          <head xml:id="i-PmjqenZtoWfoxixVp9Hznx" type="h2">
            4.2 Fackliga rättigheter
          </head>
          <p xml:id="i-X7BSu6uSXWoBfU95HSDjJD">
            När människor runt om i Nordafrika och Mellanöstern demonstrerat
            med krav på ökad frihet har den fackliga rörelsen ofta spelat
            en central roll. Runt om i regionen har facket inte bara varit
            en kraft som fört löntagarnas talan på arbetsmarknaden utan också
            en viktig samhällskraft för demokratisering. Många auktoritära
            regimer har därför med varierande framgång försökt begränsa eller
            helt förbjuda möjligheten att organisera sig fackligt. I exempelvis
            Bahrain avskedades tusentals löntagare efter att de deltagit i
            protesterna 2011 och ett flertal fackliga ledare fängslades för
            sitt stöd till demokratirörelsen. Regimen i landet har dessutom
            försökt sjösätta en ny regimvänlig fackförening för att konkurrera
            ut den nu dominerande General Federation of Bahrain Trade Unions.
          </p>
          <p xml:id="i-WuWNJgZffLVtc3kRaD31qt">
            Nordafrika och Mellanöstern är fortsatt den sämsta regionen i
            världen när det gäller löntagares rättigheter och utvecklingen
            har försämrats sedan förra året, enligt Världsfacket ITUC:s årliga
            rapport om fackliga rättigheter från 2017. Fyra av de tio länder
            i världen som har sämst fackliga rättigheter ligger i regionen.
            Konflikter och sammanbrott för rättsstatens principer har omöjliggjort
            efterlevnaden av grundläggande fackliga rättigheter i länder som
            Syrien, Palestina, Irak och Libyen. I gulfstaterna fortsätter
            migrantarbetare, som utgör majoriteten av ländernas arbetskraft,
            att nekas rätt till facklig anslutning och kollektivavtal och
            andra grundläggande rättigheter. På den arabiska halvön arbetar
            miljoner gästarbetare som bl.a. hembiträden och byggnadsarbetare
            under svåra förhållanden och ofta helt utan rättsligt skydd eller
            möjlighet att organisera sig.
          </p>
          <p xml:id="i-PfdW7LgTwkhoCPMdx2yBd8">
            Extra allvarlig är situationen i Qatar där behandlingen av migrantarbetare
            som bygger arenorna inför herrarnas fotbolls-VM 2022 har fått
            stor uppmärksamhet. Arbetsplatsskadorna och dödsfallen har fortsatt
            trots kritik från omvärlden och enligt en rapport tvingas migranterna
            arbeta i 5 månader i sträck utan en dags ledighet. Om uppmärksamheten
            kring byggarbetarna som förbereder inför VM är stor, hamnar hembiträdenas
            situation ofta i skymundan. Att arbeta i andra människors hem
            utan grundläggande rättigheter innebär mycket stor utsatthet.
          </p>
          <p xml:id="i-Fi36WJbQgDz1zSi1ym4rzc">
            Migrantarbetarna i gulfstaterna är i regel exkluderade från de
            rättigheter och den välfärd som gäller för medborgarna. Lagen
            förbjuder migrantarbetarna att organisera sig fackligt eller strejka.
            Enligt det kritiserade Kafalasystemet som finns i flera länder
            får migrantarbetare dessutom varken byta jobb eller lämna landet
            utan tillåtelse från sin kafeel, som är ett slags sponsor för
            migrantarbetarens uppehållstillstånd. Oftast är det arbetsgivaren
            själv. Om en migrantarbetare vill byta jobb måste hen resa tillbaka
            till hemlandet eller bli papperslös. Kafalasystemet kritiseras
            för att öppna upp för tvångsarbete och slaveri.
          </p>
          <p xml:id="i-J7y99NJ4Lh6SaGBbtxc8Wp">
            I Turkiet var fackliga företrädare utsatta även före det misslyckade
            kuppförsöket sommaren 2016. Efter kuppförsöket har utsattheten
            ökat och över 100 000 anställda i offentlig sektor har blivit
            avskedade. I Egypten är fackligt engagemang, precis som annan
            politisk aktivitet som motsätter sig president Abd al-Fattah al-Sisi,
            förenat med stor fara. Oberoende fackföreningar och deras anhängare
            skrämdes till tystnad av regimen i Algeriet under protester i
            slutet av 2016.
          </p>
          <p xml:id="i-5XMvT4zL37Z7ZhV3HLELh1">
            Sverige kan genom handelsförbindelser och andra relationer med
            länderna i regionen påverka utvecklingen när det gäller fackliga
            rättigheter, men alltför ofta prioriteras ekonomiska intressen
            framför mänskliga rättigheter. Sverige bör som enskilt land såväl
            som inom EU och FN verka för att stärka de fackliga rättigheterna
            och stödet till fackliga organisationer i Nordafrika och Mellanöstern.
            Detta bör riksdagen ställa sig bakom och ge regeringen till känna.
          </p>
          <head xml:id="i-He8Q3uhur2DvYiLXYcS7Qe" type="h2">
            4.3 Etniska och religiösa minoriteter
          </head>
          <p xml:id="i-5qB7e2TPFujcqJCU95AaTN">
            Nordafrika och Mellanöstern är en etniskt och religiöst heterogen
            region. Dagens statsbildningar är i stor utsträckning ett resultat
            av stormakternas agerande efter första och andra världskrigen
            och har i liten utsträckning tagit hänsyn till befolkningens sammansättning
            eller historiska kontaktvägar. Grupper som kurder och berber är
            i dag uppdelade i flera statsbildningar, och många etniska och
            religiösa grupper har mycket begränsade möjligheter att få tala
            sitt språk och uttrycka sin kultur och religion. I motionen Kurdistan
            (2016/17:1738) utvecklar vi vår syn på kurdernas situation.
          </p>
          <p xml:id="i-ETsz5P4KgdnRMCHBAJRvJy">
            I många fall är diskriminering och förtryck av olika etniska
            och religiösa grupper institutionaliserat av de styrande regimerna
            sedan decennier. Men i efterdyningarna av den arabiska våren har
            vi sett hur regimer och politiska rörelser försökt politisera
            etnicitet och religion för att stärka sina egna positioner och
            splittra sina motståndare. Detta har resulterat i ökat våld mot
            en rad grupper, bl.a. kristna minoriteter i Irak, kurder i Syrien
            och kopter i Egypten. Demokratisering i regionen kommer att förutsätta
            grundliga reformer i de flesta länder för att garantera de grundläggande
            mänskliga rättigheterna för etniska och religiösa minoriteter.
          </p>
          <head xml:id="i-XfcSLAEbfP4xEBke3raK3H" type="h1">
            5 EU:s relationer till regionen
          </head>
          <p xml:id="i-4UY2RAUkHx8HYWFBmn6jeH">
            Den arabiska våren har synliggjort dubbelmoralen i EU:s relationer
            till regionen. Man har i högtidstalen i Europa talat om mänskliga
            rättigheter, men i relationerna med Nordafrika och Mellanöstern
            har det varit de ekonomiska och politiska egenintressena som gång
            på gång vägt tyngst. Ska EU på allvar bli en kraft för fred, demokrati
            och mänskliga rättigheter måste den s.k. grannskapspolitiken i
            grunden förändras.
          </p>
          <head xml:id="i-Chsyhj7WCBVcmpL9Ccbk2M" type="h2">
            5.1 Medelhavsunionen
          </head>
          <p xml:id="i-3FFfQEKJNcMWKov95GbZg2">
            Relationerna till länderna i Nordafrika och Mellanöstern har
            formaliserats genom Medelhavsunionen. Unionen bildades 2008 på
            franskt initiativ med syfte att EU och länder runt Medelhavet
            skulle fördjupa samarbetet om ekonomi och politik. De auktoritära
            regimerna i Syrien och Marocko välkomnades till detta samarbete
            utan att tydliga krav på demokratiska reformer ställdes. Libyen
            erbjöds observatörsstatus och diktaturen i Egypten fick inneha
            ordförandeposten.
          </p>
          <p xml:id="i-BWTqXX11XPAi5rT4NGWTap">
            Vänsterpartiet anser att det är viktigt att det finns mötesplatser
            och arenor för dialog som också inkluderar företrädare för diktaturer
            och auktoritära stater. Men det förutsätter att dessa mötesplatser
            fylls med ett politiskt innehåll. I ljuset av den arabiska våren
            finns det stora behov av att i grunden reformera EU:s grannskapspolitik
            med Nordafrika och Mellanöstern. Sverige bör verka för att reformera
            EU:s grannskapspolitik med Nordafrika och Mellanöstern för att
            öka fokus på folkrätt, demokrati och mänskliga rättigheter samt
            att ett sådant reformarbete också måste omfatta Medelhavsunionen.
            Detta bör riksdagen ställa sig bakom och ge regeringen till känna.
          </p>
          <head xml:id="i-CoKT4WTzr3TXvP8Es9RC39" type="h2">
            5.2 Handel och ekonomiskt samarbete
          </head>
          <p xml:id="i-UYa4c7zfRdu1rHFGewSAxV">
            EU har tecknat omfattande associeringsavtal om politiskt och
            ekonomiskt samarbete med flera auktoritära regimer, bl.a. Marocko
            och Egypten. Under det svenska ordförandeskapet godkände EU ett
            avtal med diktaturen i Syrien och 2008 inleddes förhandlingar
            med Libyen. Men inget land har man haft så omfattande och djupa
            samarbetsavtal med som Israel, trots att landet fortsätter att
            kränka folkrätten och ignorera FN:s resolutioner.
          </p>
          <p xml:id="i-5jv21fpXqnk36ByDnH4gtS">
            EU har redan avslutat fyra rundor med Marocko om handelsavtalet
            Deep and Comprehensive Free Trade Agreement (DCFTA). När avtalet
            är på plats kommer det att bli det mest omfattande handelsavtal
            som EU har med något land runt Medelhavet.
          </p>
          <p xml:id="i-hHzDF9ZYdvV1TsTd92rwM">
            Vänsterpartiet anser att frågor om handel och ekonomiskt samarbete
            inte kan frikopplas från frågor om folkrätt och mänskliga rättigheter.
            Sverige bör som medlem av EU verka för att kommande associerings-
            och handelsavtal ska villkoras med respekt för de mänskliga rättigheterna
            och folkrätten. Detta bör riksdagen ställa sig bakom och ge regeringen
            till känna.
          </p>
          <head xml:id="i-XQsmhrTcnFTytqVLkPxJPq" type="h2">
            5.3 Migrationssamarbete
          </head>
          <p xml:id="i-Q43LRZDS8pD5Lph2qZQV4Z">
            Inom migrationspolitiken har EU:s samarbete med länderna i Nordafrika
            varit omfattande sedan en tid tillbaka. Den fria rörligheten i
            EU utvecklas på bekostnad av den fria rörligheten i EU:s grannstater.
            Länder i Nordafrika pressas att införa en hårdare politik för
            att bekämpa migration, baserad på den europeiska modellen med
            gränskontroller, kriminalisering, frihetsberövande och utvisning.
            EU:s gränskontroll förläggs på detta sätt på tredjeländers sjöterritorium.
          </p>
          <p xml:id="i-3PrDT5sfTgHjfhaByYKY93">
            Kriget i Syrien har gjort landet till det som allra flest människor
            i världen flyr ifrån. De flesta syriska flyktingar finns i dag
            i grannländerna Turkiet, Libanon och Jordanien. Efter att EU stängt
            gränsen mellan Turkiet och Grekland, genom det avtal som ingicks
            i mars 2016, har dessa länder fått ta ett allt större ansvar.
            Nu har även de stängt sina gränser eller försvårat för flyktingar
            att ta sig in i länderna.
          </p>
          <p xml:id="i-CRGQEv7nDrkbrtqac4ZSbu">
            Samtidigt förhandlar EU fram ytterligare avtal med andra stater
            i regionen, med Turkietavtalet som förebild. Mot löften om bistånd
            och handelsavtal ska staterna stoppa människor på flykt, ofta
            utan hänsyn till grundläggande rättigheter. Användandet av bistånd
            på detta sätt går dessutom emot grundläggande principer för hur
            bistånd får användas. Vänsterpartiet är mycket kritiskt till den
            migrationspolitik EU driver. Vi menar att EU bör ta ett mycket
            större ansvar för människor på flykt, och den politik som leder
            till kränkningar av migranters rättigheter måste upphöra. Sverige
            bör agera i EU för att unionens migrationssamarbete med länderna
            i Nordafrika och Mellanöstern ska ske med Genèvekonventionen och
            de mänskliga rättigheterna som grund. Detta bör riksdagen ställa
            sig bakom och ge regeringen till känna.
          </p>
          <head xml:id="i-K2tqkRLWpVBVRc77a3DwJ7" type="h1">
            6 Sveriges relationer till regionen
          </head>
          <p xml:id="i-S4YV9PGQYjwy9nhxzvtfAK">
            Under den s.k. arabiska våren uttryckte svenska politiker stort
            stöd för kraven på demokratisering och respekt för de mänskliga
            rättigheterna. Genom biståndspolitiken har Sverige stött nätaktivister,
            oberoende journalister och civilsamhället. Till Syrien och flera
            av grannländerna ger Sverige ett omfattande humanitärt stöd. Men
            Sveriges röst i Mellanöstern och Nordafrika är allt annat än konsekvent.
            Exemplen är många där svenska egenintressen gått före engagemanget
            för mänskliga rättigheter. Vänsterpartiet vill att Sverige ska
            vara en konsekvent röst för frihet och mänskliga rättigheter i
            Nordafrika och Mellanöstern oavsett var, av vem eller med vilka
            motiv de mänskliga rättigheterna kränks. Agenda 2030 bör vara
            vägledande i våra relationer med länderna i regionen. Vänsterpartiets
            syn på Agenda 2030 och den svenska utvecklingspolitiken i stort
            utvecklas i motionen En svensk utvecklingspolitik för rättvisa,
            jämställdhet och hållbar utveckling (2017/18:555).
          </p>
          <head xml:id="i-PzvUGjrmcPA2ajE6RmJpeu" type="h2">
            6.1 Vapenexport
          </head>
          <p xml:id="i-XcQNBP4KqngzGFFGf15Rac">
            Det kanske tydligaste exemplet på dubbelmoralen i Sveriges relationer
            till Nordafrika och Mellanöstern är den omfattande svenska vapenexporten
            till regionen. I Jemen pågår den just nu största humanitära krisen
            i världen, till följd av den Saudiledda koalitionens bombningar.
            Upp emot 10 000 människor har dödats och miljontals har drivits
            på flykt. Sverige har bidragit med över 300 miljoner kronor i
            humanitärt bistånd till det krigshärjade landet. Samtidigt exporterar
            Sverige vapen till sex av de nio stater som deltar i den Saudiledda
            koalition som bombar landet, begår krigsbrott och dödar civila.
          </p>
          <p xml:id="i-BVKo41QvSkJS3CTjN1eaKX">
            Under 2016 har tillstånd för vapenexport beviljats till bl.a.
            Saudiarabien, Qatar och Förenade Arabemiraten. Flera av regionens
            mest auktoritära regimer har varit några av de absolut största
            köparna av svensk krigsmateriel. Vänsterpartiet har motsatt sig
            denna export. Vi vill att den svenska vapenexporten till diktaturer,
            krigförande stater och länder som begår grova och omfattande brott
            mot de mänskliga rättigheterna ska upphöra. Vänsterpartiet kommer
            att återkomma med konkreta förslag på hur vi vill reformera svensk
            krigsmaterielexport i samband med att regeringens förslag om nytt
            regelverk för exporten av krigsmateriel presenteras hösten 2017.
          </p>
          <head xml:id="i-TVXoxXkbFFZS9uugFs35Ci" type="h2">
            6.2 Handel och ekonomiskt samarbete
          </head>
          <p xml:id="i-HwhMsDy4nbT5RHqnnrpuzr">
            Samtidigt som de auktoritära regimerna i Syrien, Egypten och
            Jemen med våld försökte slå ned folkliga revolter understödde
            svenska myndigheter med resurser från den svenska statskassan
            handel med, och omfattande investeringar i, dessa regimer. Under
            2011 gick den statliga myndigheten Exportkreditnämnden (EKN) in
            och garanterade affärer med stater i Mellanöstern för 8,6 miljarder
            kronor genom s.k. exportkrediter. Den oroliga tid som följde de
            demokratiska resningarna i regionen gjorde att affärerna minskade
            kraftigt under följande år. Sedan 2016 går det att se en återgång
            mot tidigare nivåer, dock utan någon förbättring när det gäller
            mänskliga rättigheter och demokrati i regionen. Även andra statliga
            institutioner har agerat för att främja det ekonomiska utbytet
            med regionen. Swedfund, ett svenskt statligt riskkapitalbolag
            för investeringar i fattiga länder, har investerat i Irak och
            Egypten. Exportrådet har bedrivit verksamhet i Irak, Egypten och
            Tunisien.
          </p>
          <p xml:id="i-Lda3WTNYL9jmYF2T6HtKmc">
            Vänsterpartiet är inte emot att handel bedrivs med diktaturer,
            tvärtom finns det exempel på hur handelsblockader slagit hårt
            mot civilbefolkningen. Men vi anser att det är centralt att det
            finns tydliga kriterier för den exportfrämjande verksamheten så
            att handel och investeringar inte bidrar till kränkningar av mänskliga
            rättigheter eller stärker auktoritära regimer. Regeringen bör
            få i uppdrag att skärpa kriterierna när det gäller mänskliga rättigheter
            för svenskt exportfrämjande. Detta bör riksdagen ställa sig bakom
            och ge regeringen till känna.
          </p>
          <head xml:id="i-AAYyNmdLZVNwJT9KhaSJt" type="h2">
            6.3 Nedrustning
          </head>
          <p xml:id="i-RDVWxSvJZry5Exqtak7G3q">
            Militär nedrustning har under en mycket lång tid varit en svensk
            profilfråga internationellt. Under den borgerliga regeringen svalnade
            engagemanget på detta område. Den rödgröna regeringen har väckt
            nytt liv i frågan, inte minst genom aktivt deltagande i FN-förhandlingarna
            för ett förbud mot kärnvapen. I ett läge då det sker en militär
            upprustning i Nordafrika och Mellanöstern och spänningarna ökar
            mellan och inom länder finns det ett stort behov av länder som
            kan driva på för nedrustning och avspänning. Nedmonteringen av
            det iranska kärnenergiprogrammet är ett välkommet steg mot nedrustning.
            Ytterligare ett viktigt initiativ skulle vara att agera för att
            få till stånd en zon fri från massförstörelsevapen i Mellanöstern.
            Latinamerika, Centralasien, Sydostasien, Oceanien och Afrika är
            redan kärnvapenfria zoner. I dag vet vi att Israel har kärnvapen
            och att Nato placerat kärnvapenstridsspetsar i Turkiet. Sverige
            bör som enskilt land såväl som medlem i EU och FN agera för att
            få till stånd en zon fri från massförstörelsevapen i Mellanöstern.
            Detta bör riksdagen ställa sig bakom och ge regeringen till känna.
          </p>
          <head xml:id="i-WgEyPxzmUQp7fiYMHoTKvG" type="h1">
            7 Nordafrika
          </head>
          <head xml:id="i-HHSjkeUDC4rZPsU5ZZH7z6" type="h2">
            7.1 Marocko och Västsahara
          </head>
          <p xml:id="i-VMSsK1iTjdo7tSLY51nx4u">
            Sedan 1975 är stora delar av den tidigare spanska kolonin Västsahara
            ockuperade av Marocko. Ockupationen har av den internationella
            domstolen i Haag bedömts vara rättsvidrig. FN vill att det västsahariska
            folket självt ska få avgöra sin framtid i en folkomröstning. En
            folkomröstning har dock systematiskt förhalats av ockupationsmakten
            Marocko. En stor del av befolkningen lever sedan årtionden i flyktingläger
            i Algeriet under mycket knappa förhållanden.
          </p>
          <p xml:id="i-C57jJFC6evj5eXgFfVVnuL">
            Den 5 december 2012 beslutade riksdagen att Sverige snarast bör
            erkänna den sahariska arabiska demokratiska republiken (Västsahara)
            som en fri och självständig stat. Riksdagen beslutade också att
            Sverige bör verka för detta inom EU. Trots riksdagens beslut väntar
            vi fortfarande på att regeringen ska verkställa beslutet. Både
            den borgerliga regeringen som styrde då beslutet togs av riksdagen
            och den rödgröna regeringen som tillträdde 2014 har vägrat att
            erkänna Västsahara, vilket Vänsterpartiet är starkt kritiskt till.
          </p>
          <p xml:id="i-3oZnHeVHBYs4GD4dkuB1Mv">
            I samband med riksdagens beslut om erkännande gjordes också en
            rad andra viktiga ställningstaganden rörande Västsahara. Riksdagen
            slog fast att Sveriges hållning ska utgå ”från folkrätten och
            rätten till självbestämmande för det västsahariska folket”, att
            FN-styrkan Minursos mandat bör utvidgas till att också innefatta
            övervakning av situationen gällande de mänskliga rättigheterna
            och att ett eventuellt förnyat fiskeavtal med Marocko måste vara
            förenligt med folkrätten. Vänsterpartiets syn på Sveriges politik
            för Västsahara utvecklas i motionen Västsahara (2017/18:534).
          </p>
          <head xml:id="i-AFZE2JyvA38ja88DKdfk9v" type="h2">
            7.2 Algeriet
          </head>
          <p xml:id="i-6VK3D4cxvwZC4v7pk27fE8">
            Algeriet var ett av de första länder i vilket protester bröt
            ut under den arabiska våren. Redan i slutet av december 2010 startade
            de första protesterna. Men till skillnad från många andra länder
            i regionen blev aldrig protesterna lika omfattande. Det finns
            flera förklaringar till det. Landets regering bemötte protesterna
            med både reformer – bl.a. genom att häva landets 19 år långa undantagstillstånd
            och reformera landets vallag – och med viss repression. Ytterligare
            en central förklaring till att protesterna aldrig fick samma omfattning
            i Algeriet är landets moderna historia. 1991 vann islamistiska
            räddningsfronten FIS första omgången i landets parlamentsval.
            Regimen svarade med att ställa in den andra omgången av valet
            och att förbjuda FIS, med ett tydligt stöd från bl.a. EU och USA.
            Regimens agerande ledde till ett blodigt inbördeskrig som under
            1990-talet krävde mer än 150 000 liv. Detta inbördeskrig är fortfarande
            ett öppet sår i Algeriet, och rädslan för ett nytt inbördeskrig
            dämpade sannolikt protesterna.
          </p>
          <p xml:id="i-4W4JFwhCcViPPxC21RLTfU">
            Genom sitt stöd till att parlamentsvalen aldrig genomfördes i
            Algeriet 1991 har omvärlden ett ansvar för det blodiga inbördeskriget.
            Detta borde vara en lärdom när EU nu förhåller sig till val i
            andra delar av regionen. Ska EU vara en kraft för demokrati och
            fred behöver man stödja civilt styre och demokratiska val oavsett
            vem som vinner valen.
          </p>
          <p xml:id="i-ErFukxFxB8DjEWguwfPMQd">
            Algeriet har sedan millennieskiftet utvecklats till en av de
            viktigaste politiska och ekonomiska aktörerna i regionen och i
            Afrikanska unionen. Samtidigt finns stora brister i landets demokratiska
            utveckling och när det gäller respekten för mänskliga rättigheter,
            i synnerhet kvinnors och hbtq-personers rättigheter. Banden mellan
            Algeriet och Sverige är starka. Redan 1729 undertecknades ett
            handelsavtal mellan Algeriet och Sverige. Sverige var också det
            enda landet i västvärlden som röstade för Algeriets självständighet
            i FN:s generalförsamling 1959. Vänsterpartiet ser att det finns
            goda möjligheter att fördjupa och bredda både de politiska och
            ekonomiska kontakterna med Algeriet för att värna en positiv utveckling
            i landet.
          </p>
          <head xml:id="i-2EfrhRikLf8nHhF8CvASjB" type="h2">
            7.3 Tunisien
          </head>
          <p xml:id="i-RpStSPzzM3Jh5kb9deBoCw">
            I januari 2011 spreds folkliga protester snabbt över Tunisien,
            drivna av ett djupt missnöje med president Ben Alis auktoritära
            styre. Som i flera andra länder spelade landets arbetarrörelse,
            fackföreningar och studenter en avgörande roll i protesterna.
            Den 14 januari avgick Ben Ali och flydde landet.
          </p>
          <p xml:id="i-AwpZYYdbXfbMa1qPBaC8rF">
            I oktober 2011 genomfördes demokratiska parlamentsval som vanns
            av det moderata islamistspartiet Ennahda. Tunisien är det land
            som kommit längst i sin demokratiska övergång bland de länder
            som omfattades av den arabiska våren. Det innebär inte att man
            saknar utmaningar. Frågor om religionens roll i politiken, pressfrihet
            och frågor om kvinnors rättigheter skapar konflikter. Flera företrädare
            för landets vänster, som starkt kritiserat Ennahdas styre, har
            också mördats, däribland Chokri Belaïd som ledde vänsteralliansen
            Mouvement des patriotes démocrates.
          </p>
          <p xml:id="i-CAeAxtTgQQHzr7wbB2Vq36">
            När demokratiseringsprocessen i landet vacklade till följd av
            flera politiska mord och oroligheter bildades den nationella dialogkvartetten.
            Kvartetten bestod av fackföreningen Union Générale Tunisienne
            du Travail, arbetsgivarorganisationen Union Tunisienne de l’Industrie,
            du Commerce et de l’Artisanat, människorättsorganisationen La
            Ligue Tunisienne pour la Défense des Droits de l’Homme och den
            nationella advokatföreningen Ordre National des Avocats de Tunisie.
            Kvartettens framgångar ledde till att den tilldelades Nobels fredspris
            2015 med motiveringen ”för dess avgörande bidrag till uppbyggandet
            av en pluralistisk demokrati i Tunisien i kölvattnet av jasminrevolutionen
            2011”.
          </p>
          <p xml:id="i-5w5WYxVN9pRhnK4FA7GTxd">
            I valet 2014 vann det sekulära partiet Nida Tounes, och deras
            ledare Béji Caïd Essebsi är numera Tunisiens president. Essebsi
            har starka band till den avsatte diktatorn Ben Ali och kritiker
            menar att valet av honom innebär en återgång till tiden före revolutionen.
          </p>
          <p xml:id="i-8fMEdJr5cqgSstywprJGgW">
            I kölvattnet av flera terrordåd som skakat Tunisien under de
            senaste åren har terrorlagar skärpts och perioder av långa undantagstillstånd
            införts vilket anses ha givit alltför mycket makt till säkerhetspolisen.
          </p>
          <p xml:id="i-9dtwefKfEXwBkxvAKpEqh5">
            I juli 2017 antog parlamentet en lag med syftet att sätta stopp
            för våldet mot kvinnor. Lagen väntas träda i kraft 2018 och innebär
            att ”fysiskt, moraliskt och sexuellt våld” mot kvinnor blir straffbart.
            Lagen innebär att kvinnor som utsätts för våld i hemmet får rätt
            till rättsligt och psykologiskt stöd och att män inte längre ska
            kunna undvika straff för våldtäkt genom att gifta sig med den
            de våldtagit. Utvecklingen i Tunisien, där demokratiseringsprocessen
            fortfarande pågår, är tvetydig och omvärldens agerande kommer
            att spela roll för vilken väg landet tar. Vänsterpartiet menar
            att Sverige har en viktig roll att spela för utvecklingen i Tunisien.
            Sverige bör som enskilt land såväl som medlem i EU och FN stödja
            demokratiprocessen i Tunisien, med fokus på mänskliga rättigheter
            och särskilt kvinnors rättigheter. Detta bör riksdagen ställa
            sig bakom och ge regeringen till känna.
          </p>
          <head xml:id="i-FL3QeKhhCqpRzLcpfguTUc" type="h2">
            7.4 Libyen
          </head>
          <p xml:id="i-TPHdcMAJc9zouH4PGjiYhf">
            Den 15 februari 2011 bröt protester ut i den libyska staden Benghazi
            efter att människorättsaktivisten Fathi Terbil hade fängslats.
            Protesterna var mest omfattande i landets östra delar, men spred
            sig även till huvudstaden Tripoli. Protesterna riktades mot Muammar
            Gaddafis regim, en regim som måste betraktas som en av regionens
            mest auktoritära.
          </p>
          <p xml:id="i-LcnY1XNWsseBEMCGU8WBpq">
            Sedan Gaddafi tagit makten 1969 infördes en diktatur där all
            makt i realiteten samlades hos Gaddafi själv och där politiska
            partier, fria media, fackföreningar och andra fristående organisationer
            förbjöds. Trots det hade många västländer, inklusive Sverige,
            goda relationer till Libyen under det senaste decenniet. 2010
            försökte exempelvis handelsminister Ewa Björling sälja ett övervakningssystem
            till regimen vid sitt besök i landet. Det svenska oljebolaget
            Lundin Oil tecknade 2000 ett projektlåneavtal med två regimkontrollerade
            libyska banker för att kunna investera i libyska oljekällor.
          </p>
          <p xml:id="i-5kZtfTNUjXSXtgwWzHLPZL">
            När upproret bröt ut besvarade regimen demonstrationerna och
            kraven på reformer med ett urskillningslöst våld, vilket kastade
            landet in i ett inbördeskrig. Efter att regimen satt in stridsflyg
            och pansarförband mot oppositionen godkände FN:s säkerhetsråd
            resolution 1973, som sanktionerade införandet av en flygförbudszon
            över Libyen.
          </p>
          <p xml:id="i-CoJ7k5qscArNSKVdqBmhju">
            När riksdagen den 1 april 2011 beslutade att svenska JAS Gripenplan
            skulle delta i upprätthållandet av flygförbudszonen över Libyen
            stödde Vänsterpartiet detta förslag. Men den Natoledda insatsen
            kom snart att frångå sitt FN-mandat om att skydda civila och i
            stället kom den att inriktas på att försöka understödja oppositionens
            väpnade kamp för att avsätta regimen. När riksdagen skulle förlänga
            den svenska insatsen i juni 2011 röstade därför Vänsterpartiet
            emot en förlängning.
          </p>
          <p xml:id="i-3dQjxuZxdR54nLjHZ2kTVv">
            I oktober 2011 tillfångatogs och dödades Gaddafi. Därefter förklarades
            inbördeskriget som formellt avslutat. Drygt 30 000 libyer hade
            då dödats. Hur många av dessa libyer som dödades i de Natoledda
            bombanfallen är fortfarande oklart.
          </p>
          <p xml:id="i-8FAaSNVu6q78uB3xDKu8Ly">
            Att Gaddafis regim föll innebar varken ett slut på våldet eller
            fullvärdig demokratisering. När den libyska regimen kollapsade
            spreds mycket av landets enorma vapendepåer. Libyska vapen används
            i dag i Syrien och spelade en avgörande roll i det väpnade upproret
            i Mali 2012. Striderna och oroligheterna har fortsatt och Libyen
            är idag präglat av laglöshet och kaos. Tre konkurrerande regeringar,
            med varierande grad av kontroll över olika delar av landet, kämpar
            om makten. En av dem, den s.k. nationella enhetsregeringen som
            är baserad i Tripoli, har stöd av FN och EU. Samtidigt strider
            Daesh och andra beväpnade grupper i landet. Flera medlingsförsök
            pågår, dock utan någon större framgång.
          </p>
          <p xml:id="i-WMLR9iM5beKNj3a9NhmgaZ">
            Libyen har också blivit det främsta avreselandet för människor
            på flykt från Afrika och delar av Mellanöstern till Europa, mycket
            p.g.a. det rådande kaoset och bristen på kontroll över landets
            gränser samt att flyktvägen mellan Turkiet och Grekland är stängd.
            EU har fokuserat sitt engagemang i Libyen på att stoppa flyktingar
            från att ta sig in i Europa, trots att det innebär att de fastnar
            i det krigshärjade landet. Situationen för de flyktingar som befinner
            sig i Libyen är fruktansvärd. Flera rapporter, bl.a. från FN och
            Human Rights Watch vittnar om flyktingar som säljs som slavar,
            trafficking, sexuella övergrepp och tortyr. Samtidigt betalar
            EU den libyska kustbevakningen för att stoppa båtar med flyktingar
            trots att FN-rapporter beskriver hur den libyska kustbevakningen
            vid upprepade tillfällen har skjutit mot, skjutit sönder och sänkt
            flyktingbåtar. Flyktingar som omhändertas av den libyska kustbevakningen
            förs tillbaka till Libyens migrationshäkten där de intagna utsätts
            för tortyr, svält och våldtäkter. Trots situationen i Libyen och
            vetskapen om de övergrepp som begås utökade EU stödet till landets
            kustbevakning under sommaren 2017. 46 miljoner euro ska förmedlas
            till kustbevakningarna från en av EU:s biståndsfonder. Detta går
            rakt emot de principer som ska styra bistånd och utvecklingssamarbete.
            Sverige står bakom EU:s politik i Libyen. Det är uppenbart att
            mänskliga rättigheter väger lätt mot ambitionerna att stoppa flyktingar
            från att komma till Europa. Det är dessutom uppenbart att den
            förda politiken leder till att landet destabiliseras ytterligare.
          </p>
          <p xml:id="i-47w2od8qMTfVg1WjHWN4mi">
            Vänsterpartiet anser att Sverige har ett stort ansvar för utvecklingen
            i Libyen, dels genom vårt aktiva deltagande i störtandet av den
            tidigare regimen och dels genom stödet till den politik som EU
            för. Sverige har i dag ett ansvar för att aktivt stödja försöken
            att lägga grunden för en verklig demokratisering av Libyen. Regeringen
            bör återkomma till riksdagen med förslag på hur Sverige som enskilt
            land såväl som medlem i EU och FN aktivt kan bidra till demokratisering
            och stabilitet i Libyen. Detta bör riksdagen ställa sig bakom
            och ge regeringen till känna.
          </p>
          <head xml:id="i-Pz7XE4EbCZWjdBTdUdrdyH" type="h2">
            7.5 Egypten
          </head>
          <p xml:id="i-C27372pbSv39LfAtaLquoH">
            Den 25 januari 2011 bröt omfattande folkliga protester ut mot
            Hosni Mubaraks regim i Egypten. Protesterna spred sig snabbt över
            landet och resulterade i att Mubarak tvingades avgå den 11 februari
            samma år. Protesterna var ett uttryck för ett brett folkligt missnöje
            med regimens auktoritära styre, den stagnerade ekonomin, arbetslösheten
            och de allt svårare levnadsförhållandena för många egyptier. Egyptens
            arbetarrörelse, studenter och liberala krafter spelade en central
            roll i upproret. Även den egyptiska kvinnorörelsen hade en framträdande
            roll.
          </p>
          <p xml:id="i-CsUaLPuPaytLV4MQHBfqD">
            Efter Mubaraks fall tog militären de facto makten och genomförde
            redan i mars 2011 en folkomröstning om en ny konstitution med
            stöd av bl.a. Muslimska brödraskapet. De krafter som lett revolten
            tidigare under året motsatte sig den nya konstitutionen.
          </p>
          <p xml:id="i-H93hh2QUSum2jvkHhiTMHB">
            I november 2011 genomfördes parlamentsval och i juni 2012 vann
            Muslimska brödraskapets Mohammed Mursi presidentvalet. Under våren
            2013 växte protesterna mot Mursis styre och i juni hade protesterna
            nått samma nivåer som de mot Mubarak. Den 3 juli 2013 genomförde
            militären en kupp under ledning av Mursis arméchef Abd al-Fattah
            al-Sisi. Militären, under ledning av Sisi, tog över makten i landet.
            De protester som följde avsättandet av Mursi slogs ned med våld
            och resten av 2013 blev blodigt. Under årets sista halva beräknas
            över 3 000 egyptier ha dödats och upp till 19 000 ha gripits.
            Människorättsorganisationer rapporterade om svåra förhållanden
            i överfulla fängelser och omfattande övergrepp av polis och militär
            mot fångar.
          </p>
          <p xml:id="i-8xzT9EoKYYDbZRJ6FuSuzZ">
            Sisis styre har karaktäriserats av förtryck av oliktänkande och
            stora inskränkningar i grundläggande fri- och rättigheter. Yttrandefriheten
            och civilsamhällets utrymme är starkt begränsat. Kvinnors och
            hbtq-personers rättigheter är kraftigt inskränkta. Kvinnor diskrimineras
            både genom lagen och i vardagen. Skyddet mot sexuellt och könsrelaterat
            våld är svagt. Hbtq-personer riskerar fängelse p.g.a. sin läggning
            eller könsidentitet. Religiösa minoriteter som kristna kopter,
            shiamuslimer och baha’ier diskrimineras och får inte tillräckligt
            skydd mot de våldsamma attacker som är vanligt förekommande. Fackliga
            rättigheter är begränsade och fackföreningar som inte är anslutna
            till den statliga fackföreningen erkänns inte. Enligt kritiker
            är Egypten i dag lika auktoritärt som under Mubaraks tid. Brödraskapet
            har klassats som terrororganisation och drivits under jorden.
            En stor del av de sekulära krafter som låg bakom revolutionen
            2011 har tystats. Flera anhängare av Muslimska brödraskapet har
            dömts till långa fängelsestraff, några av dem, däribland Mursi,
            dömdes till döden. Mursis dödsstraff har nu omvandlats till fängelsestraff.
            I takt med att brödraskapet har krossats har väpnade islamistgrupper
            växt sig starkare och trappat upp sina attacker, främst på Sinaihalvön.
          </p>
          <p xml:id="i-Mcj6Z9rgzQLHfTqbojQDup">
            Det hopp som fanns efter revolutionen 2011 har slagits i spillror.
            Omvärlden har ett stort ansvar. Egypten har blivit en bricka i
            ett betydligt större spel där grannländer och stormakter satt
            sina intressen före det egyptiska folkets bästa. Av andra länder
            i regionen kan vi lära att inskränkningar i det politiska livet,
            exempelvis genom begränsad religionsfrihet, inte kan leda rätt.
            Behovet av en demokratiseringsprocess och en ökande respekt för
            mänskliga rättigheter är omfattande. I en sådan process är det
            viktigt att landets arbetar- och kvinnorörelser får framträdande
            roller. Sverige ska som enskilt land såväl som medlem i EU och
            FN verka för en demokratisk utveckling i Egypten, att alla politiska
            fångar släpps och att det civila samhället respekteras. Detta
            bör riksdagen ställa sig bakom och ge regeringen till känna.
          </p>
          <head xml:id="i-TzNe4kUZUPBPgvJxWYbTLe" type="h1">
            8 Mellanöstern
          </head>
          <head xml:id="i-MJJ7vzfQi9Nqr3xvPzhggJ" type="h2">
            8.1 Israel och Palestina
          </head>
          <p xml:id="i-VSHNebFHdJTw1zqmR7LDmg">
            I juni 2017 hade Israels ockupation av Palestina pågått i 50
            år och skapat en av världens mest segdragna konflikter. Redan
            genom processen som ledde till att staten Israel utropades 1948
            skapades grogrunden för dagens konflikt genom att hundratusentals
            palestinier fördrevs från sina hem. Sedan sexdagarskriget 1967
            har Israel ockuperat delar av Gazaremsan, Västbanken och östra
            Jerusalem i strid med folkrätten.
          </p>
          <p xml:id="i-QXpFPHyBLnRisoAvpMnjpM">
            Konflikten mellan Israel och Palestina är inte en konflikt mellan
            jämlika parter. Israel, en av världens största krigsmakter vars
            militärapparat understöds av USA, har ett större ansvar enligt
            folkrätten i egenskap av ockupationsmakt. Samtidigt är det viktigt
            att understryka att folkrättens regelverk, bl.a. förbudet mot
            attacker mot civila, omfattar samtliga parter.
          </p>
          <p xml:id="i-3x4cJKVgeXPAvyY4ekx1cc">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider och den mur som sedan
            länge har fördömts av FN fortsätter att byggas. Antalet illegala
            bosättningar på ockuperad mark fortsätter att öka trots löften
            om motsatsen och fördrivningen av palestinier från östra Jerusalem
            ökar. Omkring 600 000 israeliska bosättare lever i dag i bosättningar
            på ockuperad palestinsk mark. Israel fortsätter att arrestera,
            fängsla, tortera och i vissa fall döda dem som står upp mot ockupationen.
            Ingen fred tycks vara i sikte, och så länge Israel vägrar att
            respektera palestiniernas mest grundläggande mänskliga rättigheter
            kommer inte fred att vara möjlig att uppnå.
          </p>
          <p xml:id="i-DKASfn1R54ybyBQkqyHgMR">
            Genom sina konsekventa brott mot folkrätten framstår Israel som
            genuint ointresserat av att upphäva den ockupation av palestinsk
            mark som pågått i årtionden. Ett hävande av ockupationen är nyckeln
            till en varaktig fred i Mellanöstern. Vänsterpartiet anser att
            Israel måste dra sig tillbaka från ockuperat område, att bosättningarna
            måste utrymmas och att en fri och demokratisk palestinsk stat
            bör upprättas inom 1967 års gränser.
          </p>
          <p xml:id="i-YJtzGpERvqAKuzRHsBb5yr">
            Vänsterpartiets utgångspunkt är folkrätten och respekten för
            de mänskliga rättigheterna. Därför har vi både i och utanför riksdagen
            uppmärksammat och fördömt Israels grova och omfattande brott mot
            de mänskliga rättigheterna. Vi har samtidigt inte tvekat att ta
            avstånd från de brott mot folkrätten och de mänskliga rättigheterna
            som begåtts av palestinska grupper. I motionen Israels ockupation
            av Palestina (2015/16:128) utvecklas Vänsterpartiets politik för
            hur Sverige kan agera för ett fritt Palestina.
          </p>
          <p xml:id="i-P7Vv8Ze2EGph9R1uKi3vhN">
            Det är också viktigt att Sverige i både ord och handling ger
            sitt stöd till en tvåstatslösning. Sveriges politik gentemot Palestina
            har förbättrats avsevärt sedan den rödgröna regeringen tillträdde.
            Under regeringen Reinfeldt tillhörde Sverige ett fåtal länder
            som i oktober 2011 röstade mot att Palestina skulle få bli medlem
            i FN-organet Unesco. Efter att den rödgröna regeringen tillträtt
            blev Sverige den 135:e staten att erkänna Palestina. Vänsterpartiet
            välkomnade beskedet, men ansträngningarna för Palestina kan inte
            stanna där. Sverige bör stödja Palestina i det fortsatta arbetet
            mot att erkännas som fullvärdig medlem av FN. Detta bör riksdagen
            ställa sig bakom och ge regeringen till känna.
          </p>
          <head xml:id="i-4rvze395aMZbSZs5zSnEtw" type="h2">
            8.2 Kurdistan
          </head>
          <p xml:id="i-PiV6RZeQHDhKncgGmSm2ps">
            Kurdernas situation har engagerat många vänsterpartister de senaste
            40 åren. Vårt engagemang för rättvisa och mänskliga fri- och rättigheter
            samt kontakten med många kurder har gjort det nödvändigt att kämpa
            för kurdernas sak. Redan 1977 skrev Vänsterpartiets riksdagsledamot
            Oswald Söderqvist den första motionen i riksdagen om kurdernas
            situation. Det var det första av en lång rad initiativ. Vänsterpartiet
            följer utvecklingen i Kurdistans olika delar på nära håll, dels
            genom besök på plats, dels genom kontakter med partier, organisationer
            och frivilliga krafter.
          </p>
          <p xml:id="i-R4xjSJkRbWvFV51fNnNAWw">
            Fortfarande är behovet stort av länder, organisationer och enskilda
            individer som ger kurderna sitt stöd i deras kamp för sina grundläggande
            mänskliga rättigheter – rättigheter som alltjämt kränks och inskränks.
            Vänsterpartiet ser att Sverige kan spela en viktig roll i arbetet
            med att stärka kurdernas rättigheter. Banden är starka mellan
            Sverige och Kurdistan, inte minst genom alla kurder som i dag
            är en del av vårt svenska samhälle. Vänsterpartiets syn på Sveriges
            politik för Kurdistan utvecklas i motionen Kurdistan (2016/17:1738).
          </p>
          <head xml:id="i-Ti82U46aMhiX2X8QyWEUmH" type="h2">
            8.3 Syrien
          </head>
          <p xml:id="i-13nD8MEuRmhrCrGmjM2366">
            Protesterna mot regimen i landet inleddes i januari 2011. I mitten
            av mars hade protesterna spridit sig över stora delar av landet,
            och i landets större städer samlades hundratusentals människor
            med krav på president Bashar al-Assads avgång, demokratiska reformer
            och social rättvisa. Protesterna var breda, folkliga och fredliga
            men bemöttes med våld och grova övergrepp från regimens sida.
          </p>
          <p xml:id="i-9npYeRpNqhKxrk3SLzpZmx">
            I slutet av 2011 utbröt väpnade strider mellan regimen och beväpnade
            grupper inom oppositionen. Striderna har därefter eskalerat och
            spridit sig till stora delar av landet. Motståndet mot regimen
            i Damaskus är brett och brokigt. Övergrepp har begåtts av flera
            av de stridande parterna. Men huvudansvaret för det upptrappade
            våldet vilar på regimen genom dess förtryck och brutala svar på
            oppositionens inledande demonstrationer. De krigsförbrytelser
            som har begåtts bör utredas av Internationella brottmålsdomstolen
            (ICC) oavsett vilken gruppering som misstänks ha begått övergreppen.
          </p>
          <p xml:id="i-QNxBJdS4EXTAspgDucWBU8">
            Kriget i Syrien har pågått i 6 år och tros ha kostat omkring
            500 000 mänskoliv. Runt 6 miljoner människor befinner sig på flykt
            utanför landets gränser och 7 miljoner inne i Syrien. Vänsterpartiet
            har varit tydliga med att vi inte ser någon militär lösning på
            krisen i Syrien. Det är bara genom en politisk process som kriget
            och våldet långsiktigt kan upphöra. FN:s medlemsstater behöver
            enas om ett gemensamt svar med krav på att de ansvariga för krigsförbrytelser
            ställs inför rätta och att parterna tvingas till förhandlingsbordet.
            En politisk lösning behöver inkludera en demokratisk övergång,
            att Assad lämnar över makten och att Syriens olika etniska och
            religiösa grupper får sina rättigheter garanterade. Men en förutsättning
            för fred är också att länder som USA, Ryssland, Iran, Saudiarabien
            och Turkiet slutar underblåsa konflikten genom att pumpa in stöd
            till sina respektive allierade i Syrien.
          </p>
          <p xml:id="i-JaNUCWBHmPagiwgfAseqc4">
            FN:s strävan mot en fredlig lösning på konflikten, under ledning
            av världsorganisationens sändebud Staffan de Mistura, har haft
            få och små framgångar men är alltjämt den enda trovärdiga vägen
            mot fred i Syrien. Det är därför viktigt att Sverige fortsatt
            står bakom de Mistura och stödjer FN-processen. Den svenska regeringens
            tydliga ställningstagande för att öka kvinnors deltagande i alla
            förhandlingar är också mycket välkommet, och extra viktigt när
            Sverige nu tagit plats i FN:s säkerhetsråd. Sverige ska som enskilt
            land, såväl som medlem i EU och FN, verka för att få till stånd
            en vapenvila i Syrien och understödja FN:s arbete för att få till
            stånd en fredsprocess. Detta bör riksdagen ställa sig bakom och
            ge regeringen till känna.
          </p>
          <p xml:id="i-9h5vRpSL64forFzrJ9Hnw6">
            De humanitära behoven i världen är i dag större än någonsin tidigare,
            och över 80 procent av dem finns i konfliktområden, enligt FN:s
            organ för humanitär samordning (Ocha). Samtidigt kommer allt fler
            rapporter om hur hjälparbetare, sjukhus och konvojer med förnödenheter
            till civila bombas eller beskjuts. Den 3 maj 2016 antog FN:s säkerhetsråd
            resolution 2286 om vikten av att skydda hälso- och sjukvård i
            konflikter, som även explicit nämner vikten av oberoende och opartiska
            utredningar av eventuella attacker. Regeringen måste under Sveriges
            två år i säkerhetsrådet aktivt verka för att resolutionen efterlevs.
            Sverige bör som enskilt land, såväl som medlem i EU och FN, verka
            för att de stridande parterna ska respektera folkrätten, upphöra
            med attacker på civila aktörer och tillåta införsel av humanitär
            hjälp till civilbefolkningen. Detta bör riksdagen ställa sig bakom
            och ge regeringen till känna.
          </p>
          <p xml:id="i-VWwCR1VEQBXmNNadY8FddV">
            Samtidigt som kriget i Syrien fortsätter med oförminskad kraft
            och grymhet har grannländerna börjat stänga sina gränser för syriska
            flyktingar. UNHCR varnar för att många flyktingar fastnar i en
            mycket farlig situation när de ansträngda grannländerna inte längre
            är lika öppna som tidigare. Libanon, med en befolkning på omkring
            4,5 miljoner invånare, har tagit emot över 1 miljon flyktingar.
            Nu har landet infört visumkrav för syrier. Även Jordanien har
            infört visumkrav, och i juni 2016 förklarade den jordanske arméchefen
            i ett uttalande att landets norra och nordöstra gräns mot Syrien
            är stängda militärzoner. Den turkiska regeringen fortsätter att
            bygga muren längs den 900 kilometer långa gränsen mot Syrien och
            planerar även en mur längs gränsen mot Irak.
          </p>
          <p xml:id="i-NX4jrZg9oWGT64cxe5DJda">
            Vänsterpartiet har välkomnat och berömt den svenska regeringens
            Syrienstrategi. Den innehåller flera komponenter som vi ställer
            oss bakom, t.ex. satsningar på humanitärt stöd, mänskliga rättigheter
            och jämställdhet samt insatser mot könsbaserat våld. Strategin
            lyfter också fram mänsklig säkerhet men ignorerar den verkliga
            frågan när det gäller säkerheten för de människor som nu flyr
            krigets Syrien och fastnar vid grannländernas gränser. Sverige
            tog emot ett stort antal människor under hösten 2015. Vi tog vårt
            ansvar då. Det kan aldrig vara en ursäkt för att inte ta det i
            dag. När regeringen införde gräns- och id-kontroller, samt försämrade
            möjligheterna att söka skydd i Sverige, var ett av de framträdande
            argumenten att det skulle få andra stater inom EU att ta ett större
            ansvar. Det är alldeles uppenbart att den strategin inte fungerat.
            I stället har stat efter stat i Europa stängt sina gränser, EU
            har stängt gränsen mot Turkiet, och nu har även Turkiet, Libanon
            och Jordanien stängt sina gränser mot Syrien. Det enda sättet
            att få omvärlden att ta ett större ansvar är genom att själva
            visa vägen. Sverige ska som enskilt land, såväl som medlem i EU
            och FN, agera för att grannländerna öppnar sina gränser för människor
            på flykt undan kriget i Syrien. Detta bör riksdagen ställa sig
            bakom och ge regeringen till känna.
          </p>
          <head xml:id="i-2Ln312t6QbpXpahRce51Mt" type="h2">
            8.4 Turkiet
          </head>
          <p xml:id="i-UsibNsXSxEgBn9eQPn5ush">
            Utvecklingen i Turkiet färgas fortfarande i hög utsträckning
            av landets turbulenta och blodiga moderna historia. Det omfattande
            förtrycket av kurderna, militärens kupper 1960, 1971, 1980 och
            1997 samt folkmordet 1915 på armenier, assyrier/syrianer, kaldéer
            och pontier kastar fortfarande sina långa skuggor över det moderna
            Turkiet.
          </p>
          <p xml:id="i-HZqKhNnZ3VmgnetxmyeWx5">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demokratiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan och ett återinförande av
            dödsstraffet diskuteras.
          </p>
          <p xml:id="i-6h8Ka7GVx21ppRXfAULctJ">
            Sedan kuppen har över 110 000 människor blivit avskedade eller
            avstängda från sina jobb, och 40 000 har fängslats för misstänkta
            band till den USA-baserade predikanten Fethullah Gülen, som anklagas
            för att ligga bakom kuppförsöket. Det är uppenbart att Erdoğan
            använt kuppförsöket som ursäkt för en alltmer repressiv politik
            mot sina meningsmotståndare, inte minst de krafter som förespråkar
            fred och en lösning på den väpnade konflikten med PKK. Flera regimkritiska
            och oppositionella medier har stängts ned med hjälp av lagar stiftade
            med stöd av undantagstillståndet. Totalt handlar det om minst
            160 mediekällor, varav majoriteten är kurdiska. Bland dem finns
            Azadiya Welat, den enda kurdiska dagstidningen i Turkiet, Jinha
            News, den första och enda nyhetsredaktionen i världen som består
            av enbart kvinnor, och Zarok TV, den enda kurdiska barnkanalen.
          </p>
          <p xml:id="i-FN1cCgtNwAHvtZNdSzkj6s">
            Borgmästarna i minst 35 städer har avsatts och i vissa fall gripits.
            Det handlar framför allt om städer i östra Turkiet och borgmästare
            som tillhör vänsterpartiet HDP eller deras systerparti DBP. Natten
            till fredagen den 4 november 2016 greps tolv parlamentsledamöter
            från HDP av turkisk polis, på olika platser i landet. Bland de
            gripna finns partiledarna Selahattin Demirtaş och Figen Yüksekdağ.
            Sedan kuppförsöket den 15 juli 2016 har fler än 6 000 av partiets
            medlemmar anhållits, och 2 000 av dem har fängslats.
          </p>
          <p xml:id="i-BsXAyM7xeyh3kqHgCj1Y4m">
            Den svenske journalisten Hamza Yalcin greps den 3 augusti i Spanien
            efter att Turkiet fått till stånd en internationell efterlysning
            mot honom för organisering av terrorism. Hamza Yalcin har länge
            varit en röst mot det repressiva Turkiet under Erdoğan, bl.a.
            som chefredaktör för den socialistiska tidningen Odak Dergisi.
            Gripandet av Hamza Yalcin i Barcelona visar hur Erdoğans attacker
            mot pressfriheten och försök att tysta all opposition sträcker
            sig långt utanför landets gränser. Vänsterpartiet förutsätter
            att spanska och svenska myndigheter agerar för att säkerställa
            att Hamza Yalcins rättigheter respekteras och att Turkiets begäran
            om utlämning avslås. Sedan sommaren 2016 sitter också den svenska
            it-säkerhetsexperten Ali Gharavi fängslad efter att han föreläst
            om it-säkerhet för människorättsaktivister från bl.a. Amnesty.
          </p>
          <p xml:id="i-FYArqL66RU4GkATV1b89bx">
            Turkiet blir alltmer repressivt mot all form av opposition och
            alla som kritiserar regimen. Vänsterpartiet har länge kritiserat
            utvecklingen i Turkiet och uppmanat Sverige och EU att agera kraftigare.
            EU har inte vågat agera mot Turkiet av rädsla för att Erdoğan
            skulle säga upp det skamliga avtal som hindrar flyktingar från
            att ta sig från Turkiet till Europa. Det är hög tid för EU att
            säga upp avtalet och tydligt agera mot förtrycket av oppositionella
            och inskränkningar i grundläggande fri- och rättigheter i Turkiet.
            Sverige bör som enskilt land, såväl som medlem i EU och FN, agera
            för att våldet och repressionen mot oppositionella upphör i Turkiet
            och att alla som fängslats på politisk grund friges. Detta bör
            riksdagen ställa sig bakom och ge regeringen till känna.
          </p>
          <head xml:id="i-3X452eYH55CSu5Vhz5pWyD" type="h2">
            8.5 Irak
          </head>
          <p xml:id="i-4J1W9Mh95cHkTgUCNQSr84">
            Irak är ett land vars moderna historia kantats av diktatur, konflikt
            och oroligheter. Saddam Husseins tyranni, kriget med Iran, invasionen
            av Kuwait (med det efterföljande första Gulfkriget) satte sin
            prägel på landet under 1980- och 90-talen. Efter attackerna i
            USA den 11 september 2001 invaderade amerikanska trupper landet
            i strid med folkrätten. Efter den USA-ledda invasionen vidtog
            en brutal ockupation av Irak. Bombningar med civila dödsoffer,
            systematisk tortyr, mord och våldtäkter blev näst intill dagliga
            inslag. De numera ökända bilderna från Abu Ghraibfängelset, som
            visar amerikanska soldater som förnedrar och torterar irakiska
            interner, är en påminnelse om ockupationens grymhet.
          </p>
          <p xml:id="i-3J1narGLm5uRoK5uYjKV5q">
            Fortfarande är Irak ett land som präglas av USA:s ockupation,
            även om den nu är formellt avslutad. Institutionerna är svaga
            och tilltron till regeringen är svag. Tortyr är fortfarande vanligt
            förekommande och möjligheten att arbeta fackligt ytterst begränsad.
            Våldet är fortfarande utbrett och drabbar hela det irakiska samhället.
            Kristna och hbtq-personer är två grupper som drabbats hårt av
            våld och attacker de senaste åren. Det blodiga inbördeskriget
            i Syrien och Daeshs närvaro i landet har också bidragit till en
            försämring av säkerhetsläget i Irak.
          </p>
          <p xml:id="i-KDZjdC9hU7HTsWh6orBWSr">
            I juli 2015 började folkliga och fredliga protester sprida sig
            över Irak. Polisens dödsskjutning av en ung aktivist i Basra samt
            elbrist utlöste demonstrationerna. Men grundorsaken var ett starkt
            folkligt missnöje med landets politiska system, där makt fördelats
            utifrån etnicitet och religion, och där folkets möjligheter att
            påverka begränsats kraftigt. I spåren av sjunkande oljepriser
            har dessutom många irakier tvingats in i fattigdom. Demonstrationerna
            har dominerats av unga, men samlat män och kvinnor från alla olika
            etniska och religiösa grupper i Irak.
          </p>
          <p xml:id="i-F2zvkXypTJ4bVikwHHLuwS">
            Iraks premiärminister Haider al-Abadi besvarade protesterna med
            att presentera tre reformpaket. Flera av de föreslagna reformerna
            går i rätt riktning och öppnar upp för en civil och sekulär irakisk
            stat utan dagens sekteristiska maktdelning. Men al-Abadis oförmåga
            att genomföra de utlovade reformerna har lett till en ny våg av
            protester. I slutet av april 2016 stormades parlamentet av demonstranter
            från både de sekulära reformvänliga krafterna och shiitiska grupperingar.
            Sedan dess har Bagdad drabbats av en våldsvåg. Fredliga demonstrationer
            har attackerats och självmordsbombare har genomfört attacker med
            ett stort antal dödsoffer.
          </p>
          <p xml:id="i-DvEkKPJtoTNqWe8sPP4XDC">
            Det är nu viktigt att al-Abadi på allvar börjar genomföra nödvändiga
            reformer, agerar för att säkerställa säkerheten även för oppositionen
            och tydligt markerar att hans regering är en regering för hela
            Irak och hela landets befolkning. Sverige ska som enskilt land
            såväl som medlem i EU och FN verka för att Iraks regering genomför
            nödvändiga reformer och säkerställer säkerheten för oppositionen.
            Detta bör riksdagen ställa sig bakom och ge regeringen till känna.
          </p>
          <p xml:id="i-GkGMAHryyPjhSVGrdrzyNm">
            I efterspelet till Gulfkriget 1991 tog kurderna till vapen och
            kunde utveckla ett regionalt självstyre för de kurdiska delarna
            av Irak. 1992 etablerades Kurdistan Regional Government (KRG)
            i Erbil. Upprättandet av KRG har inneburit ett ökat självbestämmande
            för kurderna i Irak. Kurdiska företrädare har dessutom samtidigt
            inkluderats i Iraks styre. För första gången i Iraks moderna historia
            har kurder fått möjlighet att uttrycka sin kultur och tala sitt
            språk utan att riskera förföljelser.
          </p>
          <p xml:id="i-UoNftcjwFtFnoJiE9Vd6v4">
            Utvecklingen i KRG har dock inte varit svartvit. Framsteg har
            gjorts, men samtidigt är utmaningarna många. Vänsterpartiet är
            starkt oroat över rapporterna om övergrepp mot kvinnor, journalister,
            minoriteter, hbtq-personer och oppositionella i KRG.
          </p>
          <p xml:id="i-R3SVB6WhmHiLwEcE5g8JbW">
            De senaste åren har de politiska konflikterna ökat i KRG efter
            att Kurdistans demokratiska parti (KDP) försökt förlänga KDP-ledaren
            Massoud Barzanis mandattid som president för KRG. De övriga partierna
            protesterade och Barzani svarade bl.a. med att förhindra talmannen
            i KRG:s parlament, Yusuf Mohammed Sadiq från oppositionspartiet
            Gorran, från att resa in till Erbil. I oktober 2015 besköt KDP:s
            milisstyrkor demonstranter i Qaladze och Kalar, dödade minst fem
            och skadade andra, enligt Amnesty International.
          </p>
          <p xml:id="i-XtXngqswaBxeBcBGyHQCu1">
            I september 2017 planeras en folkomröstning för självständighet
            för de kurdiska delarna av Irak. Vänsterpartiet har genom historien
            varit konsekvent i sitt stöd för kraven på kurdiskt självbestämmande.
            En folkomröstning i södra Kurdistan har varit utlovad sedan länge.
            Att den nu ska ske är ett viktigt och positivt steg. En eventuell
            självständighet för södra Kurdistan måste hanteras inom folkrättens
            ramar och med respekt för de grupper som kommer att utgöra minoriteter
            i en ny statsbildning.
          </p>
          <head xml:id="i-GoGnuYL2ptDLYafumGps2k" type="h2">
            8.6 Iran
          </head>
          <p xml:id="i-VoEg3QrjzDTAx8MuzuRpTE">
            Revolutionen i Iran 1979 väckte hopp om en demokratisering, men
            resultatet blev i stället en stenhård diktatur. Brotten mot de
            mänskliga rättigheterna är många och omfattande. Vänsterpartiet
            har under lång tid uppmärksammat situationen i Iran. Vi har i
            motioner, interpellationer, skriftliga frågor och på demonstrationer
            vid en lång rad tillfällen protesterat mot regimens övergrepp
            mot bl.a. etniska minoriteter, kvinnor, fackföreningsaktiva och
            hbtq-personer. I motionen En svensk utrikespolitik för ett fritt
            och demokratiskt Iran (2015/16:372) presenteras Vänsterpartiets
            politik för Iran mer ingående.
          </p>
          <p xml:id="i-AJRVbvvyEMjQta4v8Q55q">
            I juni 2013 valdes Hassan Rohani till Irans president och hans
            ställning stärktes ytterligare genom parlamentsvalet 2016, då
            hans anhängare i parlamentet växte i antal och fick fler platser
            än det konservativa lägret. För första gången sedan revolutionen
            finns det fler kvinnor än präster i det iranska parlamentet. I
            maj 2017 omvaldes också Rohani med bred marginal.
          </p>
          <p xml:id="i-WqLrhudM9b8LvwRY58nLYP">
            De stora förväntningarna på Rohani, som ansågs mer reforminriktad
            än hans företrädare Ahmadinejad, har inte uppfyllts. Rohani har
            lyckats manövrera Iran fram till förbättrade relationer med omvärlden
            och slutit ett internationellt avtal om att kraftigt dra ned på
            det iranska kärnenergiprogrammet, som befarats syfta till att
            producera kärnvapen. I utbyte har flera ekonomiska sanktioner
            mot Iran hävts vilket inneburit att landet är tillbaka i det internationella
            umgänget. Samtidigt har samhällsklimatet inte förbättrats nämnvärt
            under Rohanis presidentperiod och den bristande respekten för
            de mänskliga rättigheterna kvarstår.
          </p>
          <p xml:id="i-7cYUKsGYk7uoyZMgJWMfAc">
            Iran var den enskilt största mottagaren av svenska exportkrediter
            i regionen under regeringen Reinfeldt. Mellan 2006 och 2012 utfärdade
            EKN garantier för affärer med regimen i Teheran för mer än 15
            miljarder kronor. Efter de folkliga protesterna 2009 uppmärksammade
            nyhetsbyrån Bloomberg att svenska Ericsson och brittiska Creativity
            Software sålt övervakningsutrustning till Iran. Enligt oppositionella
            i Iran bidrog utrustningen från Ericsson till att regimen kunde
            spåra upp människor som deltagit i protesterna genom deras telefonsamtal,
            sms och mail.
          </p>
          <p xml:id="i-GZ6szRJ8A16EG4wUVrHa9G">
            Sverige bedriver alltjämt en omfattande exportfrämjande verksamhet
            till landet. Det sker i form av rådgivning, exportkrediter och
            exportgarantier genom organ som Business Sweden (tidigare Exportrådet
            och Invest Sweden), Exportkreditnämnden, EKN, och Svensk Exportkredit,
            SEK. Bland annat Amnesty har kritiserat denna verksamhet för att
            den inte tydligt kopplas till arbetet med de mänskliga rättigheterna.
          </p>
          <p xml:id="i-2vsYn6hf4VGftFzutiTzBX">
            I februari 2017 blev Stefan Löfven den förste svenske statsministern
            att besöka Iran, tillsammans med en handelsdelegation under ledning
            av handelsministern. I delegationen ingick en rad näringslivsföreträdare
            och myndigheter ansvariga för handelsfrågor samt en företrädare
            för IF Metall, som även var ensam representant från det civila
            samhället. Varken utrikesministern, statsråd med ansvar för demokrati,
            jämställdhet eller fackliga frågor deltog i resan. Regeringens
            prioriteringar är tydliga. Det är uppenbart att syftet med resan
            var att öka svensk export, och att frågor om mänskliga rättigheter
            var underordnade.
          </p>
          <p xml:id="i-VRMoehyimvkFuiw8QfG4fh">
            Vänsterpartiet tror inte att ett förbud mot investeringar i Iran
            eller handel med Iran skulle gynna kampen för demokrati och mänskliga
            rättigheter. Men vi anser att man måste iaktta stor försiktighet
            när man handlar med eller investerar i ett land som Iran. Sveriges
            exportfrämjande får aldrig bidra till att regimen i Iran gynnas
            eller att brott mot de mänskliga rättigheterna begås. Den svenska
            regeringen bör inleda en dialog med de svenska företag som är
            verksamma i Iran avseende de mänskliga rättigheterna. Detta bör
            riksdagen ställa sig bakom och ge regeringen till känna.
          </p>
          <head xml:id="i-5rPSPTwMCmN6XQtwmuw7ar" type="h2">
            8.7 Bahrain
          </head>
          <p xml:id="i-J1cfwsmzEdWJwtuHc3wdVv">
            I februari 2011 utbröt folkliga protester i Bahrain med krav
            på större frihet, social rättvisa och politiska och konstitutionella
            reformer. Regeringen svarade hårt och skoningslöst med våld och
            övergrepp. Trots det fortsatte protesterna med krav på en ny konstitution,
            en demokratiskt vald regering, en mer rättvis fördelning av landets
            tillgångar och frigivning av alla politiska fångar. Mycket tyder
            på att protesterna och de krav som restes hade ett brett folkligt
            stöd från folkrörelser och fackliga organisationer, från både
            sunni- och shiamuslimer och från män och kvinnor i Bahrain.
          </p>
          <p xml:id="i-LR1WanPvzYquihu7bTqcMN">
            Demonstrationerna växte sig allt starkare under våren. Bahrains
            grannland Saudiarabien sände då in stridsvagnar och Bahrains kung
            införde undantagstillstånd och gav de väpnade styrkorna tillstånd
            att använda de åtgärder som krävdes för att stoppa upproret. Följden
            blev många dödade och skadade.
          </p>
          <p xml:id="i-87LFwZm9rx6BUPZpsY8Tmj">
            Amnesty International beskriver hur situationen för mänskliga
            rättigheter i Bahrain försämrades betydligt under 2011 med försöken
            att krossa proteströrelsen i februari och mars. Till viss del
            verkar det som om proteströrelsen var ett offer för regionala
            och internationella kapitalintressen och politiska intressen,
            bl.a. i USA, som upprätthåller en stor flottbas i Bahrain. Kränkningarna
            av mänskliga rättigheter och den hårda repressionen mot oliktänkande
            har fortsatt sedan 2011. Under senare år har regeringen stramat
            åt yttrande-, demonstrations- och föreningsfriheten ytterligare.
            Flera människorättsförsvarare har gripits och åtalats. Andra oppositionella
            har förbjudits att resa utomlands. Fler än 80 personer har mist
            sitt bahrainska medborgarskap under 2016, fyra har tvångsutvisats
            och den främsta oppositionsgruppen har upplösts. Flera oppositionsledare
            är fängslade och anses enligt Amnesty vara samvetsfångar. Diskrimineringen
            av kvinnor är omfattande, både genom lagstiftning och i samhällslivet.
            Migrantarbetare och hbtq-personer möter också omfattande diskriminering.
          </p>
          <p xml:id="i-E3uggSD8a3xC7sXb89sCdG">
            Medan utvecklingen i länder som Syrien och Libyen fått stor uppmärksamhet
            i Sverige och övriga EU har regimens grova och omfattande övergrepp
            i Bahrain mötts med tystnad. Vänsterpartiet anser att Sveriges
            vapenexport till diktaturer ska upphöra. Sverige bör i EU såväl
            som i FN verka för ett vapenembargo mot Bahrain. Detta bör riksdagen
            ställa sig bakom och ge regeringen till känna.
          </p>
          <head xml:id="i-Pq8L5iexD4WABjeV9NjGrD" type="h2">
            8.8 Jemen
          </head>
          <p xml:id="i-2Q176HCopDSPG8VWmuTmNV">
            Jemen är ett av världens fattigaste länder, det fattigaste landet
            på den arabiska halvön. Under de folkliga resningarna i Nordafrika
            och Mellanöstern 2011 ledde protesterna mot regimen till att president
            Ali Abdullah Saleh avgick. Sedan dess har landet plågats av instabilitet
            och lokala revolter. År 2014 tog houthirebellerna från norra Jemen
            kontroll över huvudstaden Sanaa och drev bort president Abd Rabbu
            Mansur Hadi med hjälp av den avsatte presidenten Saleh. Houthirebellerna
            anklagar regeringen för att vilja dela landet i rika och fattiga
            regioner.
          </p>
          <p xml:id="i-GTKRmGKr1fiCXFbh7fAWni">
            Saudiarabien stöder president Abd Rabbu Mansur Hadi och leder
            en militärallians som den 26 mars 2015 inledde flyganfall mot
            rebellerna, vilka i sin tur får stöd från Saudiarabiens ärkefiende
            Iran. Sedan dess har nära 10 000 människor dödats och 7 miljoner
            är nu hemlösa. I juli 2017 förklarades Jemen som den största humanitära
            katastrofen i världen av FN. Ett kolerautbrott som dödat 2 000
            människor och smittat över 540 000 skapar nu extra oro. Utbrottet
            beror delvis på att reningsverk varit måltavlor för bombningarna
            från den Saudiledda koalitionen, som också stängt flygplatsen
            i Sanaa vilket försvårat möjligheterna att nå fram med hjälp i
            form av mat och mediciner.
          </p>
          <p xml:id="i-36bMjzcPxJRt9uAACpXBhH">
            Närmare 19 miljoner av landets befolkning, som totalt uppgår
            till knappt 25 miljoner, behöver i dag någon typ av humanitärt
            stöd. Omkring 10 miljoner bedöms vara i akut nöd. Var fjärde jemenit
            lever på gränsen till svält till följd av kraftigt hämmad matproduktion
            p.g.a. konflikten och förhindrad import av mat. Detta har bidragit
            till skyhöga priser på de mest elementära förnödenheter och mer
            än 3 miljoner är nu undernärda. Av dessa är två tredjedelar barn
            och kvinnor.
          </p>
          <p xml:id="i-FunEgKe7yDQon566ceuEg1">
            Den 25 april samarrangerade Sverige och Schweiz tillsammans med
            Ocha en givarkonferens för Jemen i Genève. Ett ökat stöd till
            Jemens utsatta befolkning är av stor vikt för att lindra nöden
            hos det krigsdrabbade landets befolkning, och initiativet var
            därför mycket välkommet. Samtidigt måste orsakerna bakom det pågående
            kriget och den växande nöden adresseras för att verkligen kunna
            stoppa lidandet. Det pågående kriget, övergreppen mot civilbefolkningen
            samt attacker mot och hinder för hjälporganisationernas leveranser
            utgör de grundläggande orsakerna bakom nöden.
          </p>
          <p xml:id="i-YaYxkaknjRG2143xUk7YLo">
            Barnen betalar det högsta priset för kriget i Jemen. Enligt FN:s
            uppskattning har över 4 000 barn dödats eller skadats, och över
            1 miljon har tvingats på intern flykt. Över 2 miljoner barn förhindras
            att gå i skolan. Samtliga parter i konflikten har begått grova
            övergrepp mot barn. Den Saudiledda koalitionen är ansvarig för
            majoriteten av dödsfallen bland barn samt attackerna mot sjukhus
            och skolor. Efter Trumps tillträde på presidentposten har USA
            ökat sin närvaro i Jemen och utfört avsevärt fler attacker än
            tidigare. Fredssamtalen mellan de stridande parterna i Jemen har
            misslyckats. Omvärlden har ett stort ansvar för den akuta situationen
            i landet. Sverige har med sin plats i FN:s säkerhetsråd möjlighet
            att agera för att angripa orsakerna bakom krisen. Sverige ska
            som enskilt land såväl som medlem i EU och FN verka för ett slut
            på kriget i Jemen. Detta bör riksdagen ställa sig bakom och ge
            regeringen till känna.
          </p>
          <p xml:id="i-5T2N7E7ahSZ4VqX4JFchCG">
            I en rapport som Human Rights Watch publicerade våren 2016 klassas
            37 av luftangreppen från den Saudiledda alliansen som brott mot
            internationella konventioner och två av dem som krigsbrott. Därutöver
            har minst 15 attacker genomförts med klustervapen, varav fyra
            med USA-tillverkade klusterbomber. Enligt rapporter från tidigare
            konflikter har omkring 98 procent av offren för klusterbomber
            varit civila.
          </p>
          <p xml:id="i-Rd6e95HeYBhaHfg5o2CgEE">
            Sveriges agerande måste vara tydligt. Samtliga parter i kriget
            ska efterleva sina skyldigheter under internationell humanitär
            rätt och mänskliga rättigheter samt skydda civila. Straffriheten
            måste upphöra och alla parter som är skyldiga till brott och övergrepp
            måste hållas ansvariga. Påstådda brott bör utredas genom ett oberoende
            FN-mandat. Leveranser av bistånd och nödhjälp måste släppas fram.
            Dessa frågor måste adresseras för att nöden ska kunna lindras.
            Sverige ska verka för att FN ska kunna utreda begångna krigsbrott
            i Jemen. Detta bör riksdagen ställa sig bakom och ge regeringen
            till känna.
          </p>
          <head xml:id="i-NpkUACQnvs8U9EZecLgDcE" type="h2">
            8.9 Saudiarabien
          </head>
          <p xml:id="i-MZ7TMKuyAFG57TY43uu219">
            Saudiarabien är tveklöst en av vår tids värsta diktaturer. Varje
            försök att kräva reformer och ökad respekt för de mänskliga rättigheterna
            har skoningslöst slagits ner. Landets styrande kungafamilj har
            även under den arabiska våren varit en av de starkaste krafterna
            mot demokratisering.
          </p>
          <p xml:id="i-3A2mihrbopzF1K1hv7nbFn">
            2011 genomförde Saudiarabien en militär intervention i Bahrain
            för att slå ned det folkliga upproret där. Den saudiska regimen
            har underblåst inbördeskriget i Syrien genom militära stöd till
            vissa rebellgrupper. Regimen i Saudiarabien gav sitt aktiva stöd
            till militärkuppen i Egypten och man har gett Tunisiens förre
            diktator Ben Ali en fristad. Den 26 mars 2015 inledde en koalition
            under ledning av Saudiarabien flyganfall mot Jemen till stöd för
            president Abd Rabbu Mansur Hadi. Kriget i Jemen gör enligt FN
            landet till världens största humanitära katastrof. Den Saudileda
            koalitionen har anklagats för omfattande brott mot folkrätten,
            och även houthirebellerna, som de strider mot, har begått övergrepp.
            Utöver bombningarna har den Saudiledda koalitionen stängt flygplatsen
            i Sanaa och upprätthåller en sjöblockad mot Jemen. Detta betyder
            att den befolkning som levt av fiske och sjöfart nu är förhindrad
            att utföra sitt arbete.
          </p>
          <p xml:id="i-EwG6DYCT2UYKzYmed9kp2M">
            Den svenska regeringen har lyft situationen i Jemen framför allt
            utifrån ett humanitärt perspektiv. Kritiken mot den Saudiledda
            koalitionen har varit försiktig. När Stefan Löfven besökte Saudiarabien
            i oktober 2016 fanns Marcus Wallenberg, som bl.a. är ordförande
            för Saab, på resan. Ingenstans i Regeringskansliets kommunikation
            kring resan nämndes Saudiarabiens krigföring i Jemen.
          </p>
          <p xml:id="i-Vz7ZZh95i2k4pmV3nfWhiF">
            Majoriteten av Saudiarabiens vapen kommer från EU:s medlemsländer.
            Mellan 2009 och 2014 kom 59 procent av de vapen Saudiarabien importerade
            från just EU, enligt fredsforskningsinstitutet Sipri. Under perioden
            2009–2013 utfärdade EU- länderna licenser för krigsmateriel till
            ett värde av 19 miljarder euro till landet. Sverige är inget undantag.
            Under en rad år var Saudiarabien en av de främsta köparna av svenska
            vapen. Mellan 2004 och 2014 köpte Saudiarabien krigsmateriel från
            Sverige för över 5,2 miljarder kronor.
          </p>
          <p xml:id="i-9cJYknAccFoC8eD7d6xKzt">
            Koalitionen som strider mot houthirebellerna i Jemen består förutom
            av Saudiarabien även av Bahrain, Kuwait, Qatar, Förenade Arabemiraten,
            Egypten, Jordanien, Marocko och Sudan. Koalitionen får också stöd
            av USA, Storbritannien, Frankrike, Kanada och Turkiet bland andra.
            Även houthirebellerna anklagas för attacker som har resulterat
            i civila dödsoffer. Sverige har under bombningarna av Jemen exporterat
            vapen till sex av staterna som deltar i koalitionen. Samtliga
            är att betrakta som auktoritära stater som bryter mot de mänskliga
            rättigheterna, och de deltar uppenbarligen i en väpnad konflikt.
            De uppfyller alltså samtliga kriterier för att inte beviljas export
            av svenska vapen.
          </p>
          <p xml:id="i-YSkh3oCzEQRCBvmM3RMWqd">
            Den 25 februari 2016 antog EU-parlamentet en resolution med krav
            på ett vapenembargo mot Saudiarabien, med explicit hänvisning
            till landets krigföring i Jemen. EU-parlamentet menar att exporten
            av vapen till Saudiarabien strider mot EU:s egna regler. Parlamentets
            beslut innebär att EU:s höga representant för utrikes- och säkerhetsfrågor,
            Federica Mogherini, fick i uppdrag att ta fram ett förslag på
            vapenembargo mot Saudiarabien. Beslutet är också en tydlig signal
            till medlemsstaterna att sluta exportera vapen till Saudiarabien.
            Vänsterpartiet delar kravet i resolutionen och menar att regeringen
            bör stötta Federica Mogherini och agera i enlighet med EU-parlamentets
            rekommendation. Sverige ska verka för att EU ska införa ett vapenembargo
            mot Saudiarabien. Detta bör riksdagen ställa sig bakom och ge
            regeringen till känna.
          </p>
          <p xml:id="i-FQpVRAaXDAeieyHipBt2X1">
            Som en konsekvens av beslutet i EU-parlamentet införde Nederländerna
            i mars ett nationellt vapenembargo mot Saudiarabien med hänvisning
            till både Saudiarabiens massiva bombningar av Jemen och massavrättningar.
            Vänsterpartiet anser att Sverige bör följa Nederländernas exempel.
            Sverige ska införa ett nationellt vapenembargo mot Saudiarabien.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-NXZdVAZWgzoCaJKcXrF2aP" type="signatureBlock">
          <list xml:id="i-2cSf7BQnsKwSicYGythspN">
            <item xml:id="i-WjdCj6iuMURkUZknuJSyDa" type="signature">
              Yasmine Posio Nilsson (V)
            </item>
            <item xml:id="i-XkMFy4zvYVt9RyctEMHVEQ" type="signature">
              Stig Henriksson (V)
            </item>
            <item xml:id="i-CDiQ8ikyL4pMaSG9aWgiW2" type="signature">
              Jens Holm (V)
            </item>
            <item xml:id="i-HChfNeJxgxt4kwMpMyjpQc" type="signature">
              Amineh Kakabaveh (V)
            </item>
            <item xml:id="i-KseLRD5uiCxT9kktwiRxbU" type="signature">
              Birger Lahti (V)
            </item>
            <item xml:id="i-ARxsDfEyod2QDNmLLVa8Sr" type="signature">
              Håkan Svenneling (V)
            </item>
            <item xml:id="i-JYkXjPUAWGdD4Re3GA344f" type="signature">
              Emma Wallrup (V)
            </item>
          </list>
        </div>
      </div>
    </body>
  </text>
</TEI>
