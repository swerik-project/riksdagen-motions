<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-TU-04042">
  <teiHeader>
    <fileDesc>
      <titleStmt>
        <title>med anledning av prop. 2020/21:151 Framtidens infrastruktur - hållbara investeringar i hela Sverige </title>
        <author corresp="i-5kLPqJYKuXdEi7mU2QqyGZ">av Maria Stockhaus m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4042 av Maria Stockhaus m.fl. (M)</title>
          <idno type="rdwebb">H8024042</idno>
          <rs type="number">4042</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H8024042/text</ref>
          <ref type="dokument_url_html">http://data.riksdagen.se/dokument/H8024042</ref>
          <ref type="dokumentstatus_url_xml">http://data.riksdagen.se/dokumentstatus/H8024042</ref>
          <ref type="docx">http://data.riksdagen.se/fil/774C2E07-63B1-465A-8912-828037243CAD</ref>
          <ref type="pdf">http://data.riksdagen.se/fil/1EE7558E-7C08-4AB0-BE6F-5EFB67CE1F50</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-5kLPqJYKuXdEi7mU2QqyGZ</idno>
            <name>Maria Stockhaus</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NU3HPSXKRWGcdWfzmr5Vhd</idno>
            <name>Åsa Coenraads</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3yGB8i2p5vZhm4Sy536rgC</idno>
            <name>Anders Hansson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-KoABdAPF5wcu7bTLEqhj3Z</idno>
            <name>Helena Antoni</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGTHVhbApAq9J741uJW2uT</idno>
            <name>Marléne Lund Kopparklint</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-5qzkPEBmhKeRf9eJGkjJqj"/>
        <correspContext corresp="i-5qzkPEBmhKeRf9eJGkjJqj">
          <ref>Proposition 2020/21:151</ref>
        </correspContext>
        <correspAction xml:id="i-2bs4B3v3BrugroL1RyBuW9" type="signed"/>
        <correspContext corresp="i-2bs4B3v3BrugroL1RyBuW9">
          <note type="signatory" corresp="i-5kLPqJYKuXdEi7mU2QqyGZ"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-NU3HPSXKRWGcdWfzmr5Vhd"/>
          <note type="signatory" corresp="i-3yGB8i2p5vZhm4Sy536rgC"/>
          <note type="signatory" corresp="i-KoABdAPF5wcu7bTLEqhj3Z"/>
          <note type="signatory" corresp="i-DGTHVhbApAq9J741uJW2uT"/>
        </correspContext>
        <correspAction type="submitted" xml:id="i-NJZaRyrMxaJKYnZ4S6GpiB">
          <date when="2021-05-05"/>
          <time when="14:26:51"/>
        </correspAction>
        <correspAction type="dismissed" xml:id="i-AijVb3QnoxFB9rdAR5xxDm">
          <date when="2021-05-06"/>
        </correspAction>
        <correspAction type="reviewed" xml:id="i-4PWmnWUcVz9auWB2hdZyDf">
          <date when="2021-05-06"/>
          <time when="16:23:27"/>
        </correspAction>
        <correspAction type="referred" xml:id="i-Jnf5pcD7GrNdWcyagijNX4">
          <date when="2021-05-07"/>
        </correspAction>
        <correspAction type="assigned" xml:id="i-3i74KMwhsPTkvSWmnredDe">
          <date when="2021-06-22"/>
          <time when="17:16:51"/>
        </correspAction>
        <correspContext corresp="i-3i74KMwhsPTkvSWmnredDe">
          <ref type="assignedTo">Trafikutskottet</ref>
        </correspContext>
        <correspAction type="behandlas_i" xml:id="i-D3hwFn62Mz8opcB3BcF2aM"/>
        <correspContext corresp="i-D3hwFn62Mz8opcB3BcF2aM">
          <ref type="uppgift">2020/21:TU16</ref>
          <ref type="ref_dok_id">H801TU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU16</ref>
          <ref type="ref_dok_titel">Framtidens infrastruktur</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:4042 av Maria Stockhaus m.fl. (M) med anledning av prop. 2020/21:151 Framtidens infrastruktur – hållbara investeringar i hela Sverige</div>
      </div>
      <div type="motBody">
        <div type="motSummary">
          <head xml:id="i-3S1f1dLcnpkiXn7WZXruQT">
            Sammanfattning
          </head>
          <p xml:id="i-GWrxB1cxKP8Nmjczqo5HKP">
            För att säkra jobb och tillväxt i hela landet behövs en välfungerande
            infrastruktur. Moderaternas plan handlar om hur vi skapar förutsättningar
            för hela Sverige. Människor och företag ska kunna lita på att
            grundläggande funktioner i samhället fungerar och levererar den
            tilltänkta nyttan. Moderaterna prioriterar därför vård av den
            befintliga infrastrukturen samtidigt som vi gör satsningar för
            att stärka transportsystemet där det behövs för att säkerställa
            att hela Sverige har fungerande infrastruktur.
          </p>
          <p xml:id="i-VvvU9RH83MS2KMenoJAYy4">
            Sverige och världen befinner sig just nu i en omvälvande tid
            med en pandemi som gjort att flera sektorer befinner sig i en
            djup och allvarlig kris. Samtidigt pågår en omfattande omställning
            av samhället för att bli av med fossila drivmedel och tillverkningsprocesser.
            Tyvärr minskar inte utsläppen i tillräckligt hög takt och regeringen
            bär ett stort ansvar i detta misslyckande. Alltför länge har regeringens
            fokus legat på ineffektiva satsningar som inte tar oss närmare
            våra klimatmål.
          </p>
          <p xml:id="i-LjYDJc4xBAdR8QPrx4uDAS">
            Moderaterna satsar lika mycket pengar som regeringen på infrastruktur
            men väljer att prioritera annorlunda för att skapa förutsättningar
            för tillväxt i hela Sverige. Moderaterna säger nej till höghastighetståg
            och prioriterar i stället att stärka alla färdslag på ett hållbart
            sätt med ett tydligt intermodalt perspektiv. Sverige behöver en
            mer robust skötsel av järnväg och väg. Forskningen visar att det
            enskilt mest effektiva sättet att värna skattebetalarnas pengar
            är att vårda och stärka den infrastruktur vi redan har. Slutligen
            behöver Sverige, en gång för alla, göra upp med den gamla debatten
            där färdslag ställs mot varandra. Moderaterna vill utforma en
            modern och hållbar infrastrukturpolitik med fokus på jobb, pendling
            och miljö. Vi tar hänsyn till skattebetalarnas pengar och inkluderar
            i våra satsningar alla olika färdslag för att skapa ett effektivt
            transportsystem i hela Sverige. Moderaterna vill se en infrastrukturpolitik
            som ger kraft att bygga Sverige.
          </p>
        </div>
        <div type="motProposal" subtype="förslag">
          <head xml:id="i-DzGNj7v28NKy9E8F8qJxdH">
            Förslag till riksdagsbeslut
          </head>
          <list style="ol">
            <item xml:id="i-9vDnrP9oLP94JoGTRHa4bc">
              Riksdagen avslår regeringens förslag om medel till utveckling
              av transportinfrastruktur om 437 miljarder kronor.
            </item>
            <item xml:id="i-NkkY9DP4dysvH7bHmku377">
              Riksdagen beslutar att medel till utveckling av transportinfrastruktur
              ska uppgå till 404 miljarder kronor.
            </item>
            <item xml:id="i-KygnJNHAf3R1M6jNJjqic6">
              Riksdagen avslår regeringens förslag att 197 miljarder kronor
              av den ekonomiska ramen ska användas till vidmakthållande av statliga
              vägar inklusive bärighet, tjälsäkring och reinvesteringar av vägar
              samt till statlig medfinansiering av enskilda vägar.
            </item>
            <item xml:id="i-2NmoZT2tWPJMtcri6Yi9pq">
              Riksdagen beslutar att 217 miljarder kronor av den ekonomiska
              ramen ska användas till vidmakthållande av statliga vägar inklusive
              bärighet, tjälsäkring och reinvesteringar av vägar samt till statlig
              medfinansiering av enskilda vägar.
            </item>
            <item xml:id="i-43NiDaNT3A6FarNyAtjz1j">
              Riksdagen avslår regeringens förslag till medel till drift och
              underhåll av järnvägen om 165 miljarder kronor.
            </item>
            <item xml:id="i-B7eZ6DXqhzmMi2q6k9YABr">
              Riksdagen beslutar att medel till drift och underhåll av järnvägen
              ska uppgå till 178 miljarder kronor.
            </item>
            <item xml:id="i-KHrKat9qwcg2C4GyNoAjDC">
              Riksdagen ställer sig bakom det som anförs i motionen om att
              tillsätta en övergripande utredning av organisationen kring planering,
              upphandling samt genomförande av underhåll och nybyggnation av
              svensk infrastruktur i syfte att öka effektivitet, framdrift och
              förbättrad kostnadskontroll och tillkännager detta för regeringen.
            </item>
            <item xml:id="i-7vgtXfbSnbB8NJjPFbEW5C">
              Riksdagen ställer sig bakom det som anförs i motionen om att
              samhällsekonomisk och miljömässig lönsamhet ska vara vägledande
              i valet av infrastrukturprojekt och tillkännager detta för regeringen.
            </item>
            <item xml:id="i-RZ5TUtJjMSAeQWet7871JK">
              Riksdagen ställer sig bakom det som anförs i motionen om ett
              effektivt och hållbart transportsystem som inkluderar alla trafikslag
              och tillkännager detta för regeringen.
            </item>
            <item xml:id="i-8x7bq6L8Kv5kRKF9wdnceD">
              Riksdagen ställer sig bakom det som anförs i motionen om att
              säga nej till att bygga höghastighetsjärnväg och tillkännager
              detta för regeringen.
            </item>
            <item xml:id="i-J1Tpt6GDCECgzQ6d3DuvKb">
              Riksdagen ställer sig bakom det som anförs i motionen om att
              långsiktigt arbeta för att kunna köra tåg 250 kilometer i timmen
              på viktiga stråk i hela Sverige och tillkännager detta för regeringen.
            </item>
            <item xml:id="i-BUWL5QzrnUSqPwZb187N6d">
              Riksdagen ställer sig bakom det som anförs i motionen om att
              ta nästa steg när det gäller komplettering och nybyggnation av
              järnväg mellan Stockholm och Oslo och tillkännager detta för regeringen.
            </item>
            <item xml:id="i-2NDBAAD7XgLZKh269kF8vc">
              Riksdagen ställer sig bakom det som anförs i motionen om järnvägsunderhåll
              och tillkännager detta för regeringen.
            </item>
            <item xml:id="i-6fUUohyaEGFxUz5kwZKvgF">
              Riksdagen ställer sig bakom det som anförs i motionen om kapacitetsbrister
              på järnvägen och tillkännager detta för regeringen.
            </item>
            <item xml:id="i-2UxebY7SZGx3V1xxeKR3Km">
              Riksdagen ställer sig bakom det som anförs i motionen om fler,
              längre och tyngre tåg och tillkännager detta för regeringen.
            </item>
            <item xml:id="i-HrBa5d9WMrjJJWXnQnCzMD">
              Riksdagen ställer sig bakom det som anförs i motionen om satsning
              på väg och tillkännager detta för regeringen.
            </item>
            <item xml:id="i-Muwk7vkRxabjU7sUQMjHBT">
              Riksdagen ställer sig bakom det som anförs i motionen om att
              prioritera ombyggnad av viktiga vägar för tyngre lastbilar, så
              kallade BK4, och tillkännager detta för regeringen.
            </item>
            <item xml:id="i-VVis4swvpipLW2usbSTtkG">
              Riksdagen ställer sig bakom det som anförs i motionen om vikten
              av att ta fram en plan för att återställa hastigheten på de statliga
              vägar som sänkts på grund av dåligt underhåll och tillkännager
              detta för regeringen.
            </item>
            <item xml:id="i-8mEErg9aiJHy8k5BHszAtS">
              Riksdagen ställer sig bakom det som anförs i motionen om vägunderhåll
              och tillkännager detta för regeringen.
            </item>
            <item xml:id="i-3WN5j9TL4NhM79jhv3MJg7">
              Riksdagen ställer sig bakom det som anförs i motionen om att
              tillsätta en utredning för att säkerställa de regionala flygplatsernas
              långsiktiga utveckling och tillkännager detta för regeringen.
            </item>
            <item xml:id="i-LVjrA8jeSAhFbVznVV1vVp">
              Riksdagen ställer sig bakom det som anförs i motionen om att
              långsiktigt säkra inrikesflyget till och från Stockholm och tillkännager
              detta för regeringen.
            </item>
            <item xml:id="i-XJwgCv4wA6dPnieAQ8n8dD">
              Riksdagen ställer sig bakom det som anförs i motionen om behovet
              av att initiera en Arlandaförhandling i syfte att göra flygplatsen
              till Nordens ledande och tillkännager detta för regeringen.
            </item>
            <item xml:id="i-Mz1m1v1QrXhMH3gEDQkPwP">
              Riksdagen ställer sig bakom det som anförs i motionen om att
              säkerställa infrastrukturen till och från Arlanda och tillkännager
              detta för regeringen.
            </item>
            <item xml:id="i-8HpegCPtitDQtrUZYrtyvT">
              Riksdagen ställer sig bakom det som anförs i motionen om sjöfartens
              behov och tillkännager detta för regeringen.
            </item>
            <item xml:id="i-5JccnZQHHy8yLjULE1Yfqv">
              Riksdagen ställer sig bakom det som anförs i motionen om att
              säkerställa en väl fungerande infrastruktur till och från hamnar
              och tillkännager detta för regeringen.
            </item>
            <item xml:id="i-XZMb7K829FrwQoPg6eHqqu">
              Riksdagen ställer sig bakom det som anförs i motionen om järnvägsfärjor
              och tillkännager detta för regeringen.
            </item>
            <item xml:id="i-B27X84LcNMaXJ2A1qVs75P">
              Riksdagen ställer sig bakom det som anförs i motionen om en plan
              för landström när båtar ligger i svenska hamnar, och detta tillkännager
              riksdagen för regeringen.
            </item>
            <item xml:id="i-PRVYhQ1oDhWJ3ywhJvf57P">
              Riksdagen ställer sig bakom det som anförs i motionen om att
              inom kommande plan förnya den svenska flottan av isbrytare och
              tillkännager detta för regeringen.
            </item>
            <item xml:id="i-PVictDz2zWzGeASgkAf2XG">
              Riksdagen ställer sig bakom det som anförs i motionen om alternativ
              finansiering av infrastruktur och tillkännager detta för regeringen.
            </item>
            <item xml:id="i-5ZEZeYn4ttHVZDpYZy8TaZ">
              Riksdagen ställer sig bakom det som anförs i motionen om att
              ta fram en plan för att hantera svensk infrastrukturs underhållsskuld
              och tillkännager detta för regeringen.
            </item>
            <item xml:id="i-E51JV2CvLjFLNfhnacSvSU">
              Riksdagen ställer sig bakom det som anförs i motionen om underfinansiering
              inom befintlig plan och tillkännager detta för regeringen.
            </item>
            <item xml:id="i-S743NcDbA5b85uNaRka4zc">
              Riksdagen ställer sig bakom det som anförs i motionen om att
              projekt inom plan ska i alla delar vara fullt ut finansierade
              och tillkännager detta för regeringen.
            </item>
            <item xml:id="i-KXZrNNgqZoXjQ5gSejMG5P">
              Riksdagen ställer sig bakom det som anförs i motionen om att
              återinföra 15 procent anslagskredit för alla infrastrukturprojekt
              och tillkännager detta för regeringen.
            </item>
            <item xml:id="i-XvxULnBD9vZ2t26B5RKDN2">
              Riksdagen ställer sig bakom det som anförs i motionen om vikten
              av att analysera förändrade pendlingsbeteenden efter pandemin,
              analysen ska ge underlag för ett eventuellt behov av omprioriteringar
              när det gäller infrastrukturinvesteringar, och detta tillkännager
              riksdagen för regeringen.
            </item>
            <item xml:id="i-X4LguFoFejqWDG2QuYzo4V">
              Riksdagen ställer sig bakom det som anförs i motionen om att
              se över myndighetsstrukturen inom infrastrukturområdet i syfte
              att stärka samordningen och effektivitet mellan de olika trafikslagen
              och tillkännager detta för regeringen.
            </item>
            <item xml:id="i-G5vi7pYcH7Egw9UkdU2tMc">
              Riksdagen ställer sig bakom det som anförs i motionen om stärkt
              gemensam infrastrukturplanering med våra nordiska grannländer
              och tillkännager detta för regeringen.
            </item>
            <item xml:id="i-KE4yZ5mfpNJkP2LZyPVNV5">
              Riksdagen ställer sig bakom det som anförs i motionen om att
              inkludera ny transportteknik i den framtida infrastrukturplaneringen
              och tillkännager detta för regeringen.
            </item>
            <item xml:id="i-GW66R9nTSoBAyYFpUrnAPA">
              Riksdagen ställer sig bakom det som anförs i motionen om att
              utvärdera infrastrukturlagstiftningen och tillkännager detta för
              regeringen.
            </item>
            <item xml:id="i-LG4EVHGRZKd7ZsBaKvbrBv">
              Riksdagen ställer sig bakom det som anförs i motionen om att
              Sverige ska vara världsledande avseende elektrifiering av fordonsparken,
              och detta tillkännager riksdagen för regeringen.
            </item>
            <item xml:id="i-Eh39zXEgD5TrLVeSbU6ip9">
              Riksdagen ställer sig bakom det som anförs i motionen om att
              sätta tydliga mål för år 2030 avseende utbyggnaden av laddinfrastruktur
              i anslutning till vägar, rastplatser, tankställen, hamnar samt
              företag, bostäder, och detta tillkännager riksdagen för regeringen.
            </item>
            <item xml:id="i-H1KdMXLFEWbQasCj3kXLbz">
              Riksdagen ställer sig bakom det som anförs i motionen om att
              Sverige aktivt ska arbeta inom ramen för EU för harmonisering
              av elektrifiering av all infrastruktur och tillkännager detta
              för regeringen.
            </item>
            <item xml:id="i-HgLMkS5j7so7iVBRt7AakH">
              Riksdagen ställer sig bakom det som anförs i motionen om att
              Sverige inom ramen för EU mer aktivt ska söka stöd för nationella
              infrastrukturprojekt och tillkännager detta för regeringen.
            </item>
            <item xml:id="i-PZkozy1ifDvHojn6AhZFDS">
              Riksdagen ställer sig bakom det som anförs i motionen om att
              arbeta för att utveckla de samhällsekonomiska kalkylmodellerna
              vad gäller infrastrukturinvesteringar och tillkännager detta för
              regeringen.
            </item>
            <item xml:id="i-HYQfmrVC3y9vtw7YCD2bgr">
              Riksdagen ställer sig bakom det som anförs i motionen om att
              bejaka möjligheterna och förebygga riskerna med autonoma fordon
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-L8KsWKrT49CFktpqxFLkEp">
            En hållbar infrastrukturpolitik för jobb och tillväxt i hela
            Sverige
          </head>
          <head type="h2" xml:id="i-EW8w49h6kNhtDwup7atbVR">
            Övergripande utgångspunkter
          </head>
          <p xml:id="i-SHPkmD6pUiPJquoEMkG5TR">
            Sverige är EU:s till ytan tredje största land och det land som
            har längst avstånd mellan landsändarna. För att bibehålla och
            fortsätta utveckla vår konkurrenskraft krävs en fungerande infrastruktur.
            Det är viktigt för att företag ska kunna frakta sina varor och
            människor tryggt ska kunna pendla till sina arbetsplatser. Människor
            och företag ska enkelt kunna resa inom och till och från Sverige.
            Därför är det viktigt att vi vårdar och stärker befintlig infrastruktur
            samt att nya infrastrukturinvesteringar görs på ett hållbart sätt
            som stärker transportsystemet. Genom att fullt ut bejaka och stötta
            den snabba pågående utvecklingen av fossilfria motorer kan vi
            utveckla Sverige och stärka vår konkurrenskraft på ett hållbart
            sätt. Moderaterna tror inte på att ställa olika transportslag
            mot varandra. Vi behöver både flyg, järnväg, väg, sjöfart och
            cykel för att människor ska kunna arbetspendla och resa. Företag
            ska kunna ta emot och skicka sina varor genom ett tryggt och sammanlänkat
            godsflöde genom hela Sverige.
          </p>
          <p xml:id="i-WFjKvzxikBxBU1cNwG5MPf">
            Sverige ska vara världsledande i elektrifiering av all infrastruktur,
            i att bejaka nya drivmedel som exempelvis vätgas samt säkerställa
            en hållbar inhemsk storskalig bio­drivmedelstillverkning. Varje
            transportslag ska bidra till jobb och tillväxt utan att ge avkall
            på klimatsmart hållbarhet. Trafikverket återkommer med en åtgärdsplanering
            under våren 2022 och regeringen med en skrivelse över åtgärdsplaneringen
            under våren 2022. Moderaterna kommer i samband med denna att återkomma
            med ett svar på reger­ingens skrivelse över Trafikverkets åtgärdsplanering.
            I denna motion redovisar vi, som ett svar på regeringens proposition,
            våra prioriteringar.
          </p>
          <head type="h2" xml:id="i-Dfh2JpJusmNUYkP3LSfq5h">
            En modern och hållbar infrastruktur
          </head>
          <p xml:id="i-XBJpoJaNJR1C7WwmDvS7qC">
            Svensk infrastruktur har stora och allvarliga problem. En majoritet
            av alla större projekt tenderar att bli kraftigt fördyrade och
            mycket försenade. Sverige har en stor underhålls­skuld, i plan
            beslutade projekt är underfinansierade och såväl vägar som järnväg
            lider av bristande underhåll. Sjöfarten är underutnyttjad och
            det saknas ett övergripande inter­modalt perspektiv som binder
            samman alla trafikslag och utgår från samhällsekonomisk nytta.
          </p>
          <p xml:id="i-RTr3eipUXMrueLRVVynMmL">
            Sverige måste minska sina utsläpp och transportsektorn står för
            ca 40 procent av våra fossila utsläpp. Världen behöver det närmaste
            decenniet ställa om avseende energi i en omfattning som inte tidigare
            gjorts. Vi befinner oss nu i ett paradigmskifte där den fossilt
            drivna förbränningsmotorn ska ersättas med fossilfria motorer
            inom alla färdslag. Det finns en betydande hoppfullhet i den snabba
            utvecklingen där världens ledande företag och universitet över
            hela världen gemensamt arbetar mot att bryta med vårt beroende
            av fossila bränslen. Moderaternas bedömning är att det är fullt
            realistiskt att alla trafikslag inom en relativt snar framtid
            i allt väsentligt drivs fossilfritt.
          </p>
          <p xml:id="i-BJPgSdQRee1KgnbLdbeWYU">
            Regeringen konstaterar i sin proposition att efter sju års regeringsmakt
            behöver arbetet med produktivitets- och effektivitetsförbättringar
            intensifieras. Att detta kräver en hög grad av kostnadskontroll
            och transparens i planering och byggande av infrastruk­tur är
            grundläggande i det arbetet. I realiteten är detta ett underkännande
            av regeringen kring den egna politiken. Regeringen har inte förmått
            att hejda den pågående utveck­lingen med ökade kostnader för upphandling
            av såväl underhåll som nybyggnation. Det är en negativ utveckling
            som Moderaterna vill bryta med.
          </p>
          <p xml:id="i-CiTE214KdTBP72poGvtLi5">
            Underhållsskulden växer och regeringens innevarande plan är kraftigt
            underfinansi­erad. De flesta större infrastrukturpolitiska projekt
            blir i brist på tydliga incitament och fungerande upphandling
            försenade och mycket dyrare än budgeterat. Sänkningen av anslagskrediterna
            från alliansregeringens 15 procent har lett till ineffektiv framdrift
            och ökade kostnader. Lösningen från regeringens sida på växande
            problem har varit att återkommande ge Trafikverket i uppdrag att
            återkomma med förslag till regeringen hur de ska lösa sina egna
            tillkortakommanden.
          </p>
          <p xml:id="i-LENt3ZKsNGeaUBvFHaH7vN">
            Moderaternas analys är att det behövs en mer omfattande genomlysning
            av arbetet med upphandling och genomförande av såväl underhåll
            som nybyggnation. Vi behöver se över möjligheten till förbättrad
            organisation, bättre upphandlingsunderlag och fler incitament
            i samband med upphandling att hålla budget och tidsplan samt öppna
            för alternativa finansieringsmodeller där detta är nationalekonomiskt
            försvarbart. Det behövs en plan för att komma till rätta med underhållsskulden
            och finansiera redan beslutade projekt. Moderaterna vill därför
            tillsätta en större utredning i alla dessa delar. Syftet ska vara
            att skapa en modern organisation som genomför projekt inom beslutad
            tidsram och budget.
          </p>
          <p xml:id="i-EYSfDU89qnS4fmkzefkeJH">
            De senaste åren har 121 mil statlig väg fått sin hastighet sänkt
            på grund av bristande underhåll. Arbetet med att stärka vägarna
            för tunga lastbilar, s.k. BK4, går långsamt och regeringens otillräckliga
            stöd till den av pandemin hårt drabbade flygbranschen riskerar
            att försämra den svenska flyginfrastrukturen. Detta riskerar att
            långsiktigt skada svensk konkurrenskraft. Regeringen konstaterar
            att ökade satsningar på underhåll och invester­ingar i nya spår
            är viktiga delar för att nå ökad punktlighet. Vidare konstaterar
            regering­en att vägunderhållet, med särskilt fokus på bärighet
            och tjälsäkring, behöver förstärkas. Moderaterna delar analysen
            kring vikten av att prioritera underhåll och investeringar i nya
            spår. Vi konstaterar dock att regeringen säger en sak men i realiteten
            prioriterar helt annorlunda. Regeringen saknar en plan för att
            beta av underhållsskulden och förmår inte att finansiera de anslag
            som Trafikverket sagt behövs för att bibehålla nuvarande stan­dard
            på väg och järnväg. Politik är att välja, och regeringen har gjort
            sitt val att gå vidare med jätteprojektet höghastighetståg. Den
            direkta konsekvensen av regeringens politik är att viktiga satsningar
            på omställning, underhåll och nybyggnation i hela Sverige skjuts
            på framtiden eller inte blir av.
          </p>
          <p xml:id="i-F3y9XPAzMrGNXcd9ooaGrt">
            Klimatmålet för transportsektorn innebär att växthusgasutsläppen
            från inrikes trans­porter, utom inrikes luftfart, ska minska med
            minst 70 procent senast 2030 jämfört med 2010. Regeringen har
            tillsatt en elektrifieringskommission i syfte att påskynda elektrifi­eringen
            och lyfter bl.a. vätgasteknik som en av flera tekniker som på
            sikt kommer att kunna hantera de svåraste utmaningarna för att
            uppnå klimatneutralitet.
          </p>
          <p xml:id="i-P7ZVXKbp3UM7ut79EuYmCv">
            Moderaterna välkomnar Elektrifieringskommissionen. Vi konstaterar
            dock att 89 procent av alla bilar fortfarande går på fossilt bränsle
            och bland nyregistreringarna är alltjämt 60 procent fossil drivna
            bilar. I dagsläget finns det mycket lite som talar för att de
            ambitiöst satta miljömålen kommer att uppnås. Samtidigt sker mycket
            innovation och utveckling på detta området. Moderaterna vill bejaka
            utvecklingen och att staten säkerställer de grundläggande förutsättningarna
            för en marknadsdriven omställning. Erfarenheter när den fossila
            uppvärmningen av svenska hus fasades ut på ett decennium visar
            att när vi gör rätt rent politiskt och skapar goda marknadsekonomiska
            förutsätt­ningar sker förändringar snabbt.
          </p>
          <head type="h2" xml:id="i-cTkeVbxKhLYCmbSw5wLJx">
            Samhällsekonomisk lönsamhet
          </head>
          <p xml:id="i-KELCMKAtJWQSpJgivjNX53">
            Moderaterna tror på att forskning och utveckling kommer att minska
            utsläppen från alla trafikslag och vill att samhällsekonomisk
            lönsamhet i betydligt högre utsträckning än i dag ska styra infrastrukturpolitiken.
            Det är samhällsekonomiskt klokt att prioritera arbetet med att
            stärka hållbara gods- och pendlingsflöden samt förstärka arbetet
            med att binda ihop alla färdslag genom hela Sverige. Denna analys
            stöds av bl.a. Europeiska revisionsrätten, Trafikverket, Riksrevisionen,
            intresseorganisationer och ledande forskare.
          </p>
          <head type="h2" xml:id="i-HezxE4HDXt1Jckr6rJVLAq">
            Omställning
          </head>
          <p xml:id="i-YJRH9Nt4GT53QGEvHNojDU">
            Omställningen till fossilfria transporter drivs framåt av de
            största internationella företagen som kopplat sitt arbete och
            ekonomiska resurser till forskare på de ledande universiteten.
            Nya bilmodeller med bättre elmotorer presenteras varje kvartal;
            forskning kring vätgas och under en övergångsperiod biodrivmedel
            skapar möjligheter att successivt fasa ut fossilt drivna motorer
            inom alla trafikslag. Politiken ska bejaka detta och bidra till
            exem­pelvis en väl fungerande laddinfrastruktur för vägar, hamnar
            och flyg över hela Sverige samt säkra tillgången till fossilfritt
            bränsle.
          </p>
          <p xml:id="i-E1suVjS1ceL9KQHmKLiuhH">
            Det ska vara lätt att ladda bilen, bussen och lastbilen över
            hela Sverige och lätt att hitta laddställen när man är ute och
            kör, och laddinfrastrukturen måste vara standardise­rad på samma
            sätt som dagens bränslen. Familjer och företag ska känna trygghet
            när de investerar i ny fossilfri teknik. Ingen ska välja bort
            elbil av rädsla för att inte kunna ladda den.
          </p>
          <p xml:id="i-Xqsdk1VM2ogQtRpDX2qEH5">
            Omställningen från fossilt till fossilfritt kopplar direkt till
            debatten om den svenska tillgången på el och biodrivmedel. Beräkningar
            visar att om Sverige ska kunna elektrifi­era sin fordonsflotta
            krävs det ytterligare 26 TW till dagens årliga förbrukning, 140
            TW. Detta ställer krav på samhället att säkerställa en långsiktigt
            god tillgång till fossilfri el. För detta krävs satsningar på
            sol, vind, vatten och kärnkraft.
          </p>
          <head type="h2" xml:id="i-MBRSuheRF16sChnwGUcEM">
            Regionala hänsyn
          </head>
          <p xml:id="i-HcgLxFsZzPxmgWdyKyeUWb">
            Hela Sverige ska leva och utvecklas med fler jobb och bättre
            tillväxt. Vi vill se en poli­tik som skapar en effektiv transportinfrastruktur
            i alla delar av landet. Moderaterna vill exempelvis bygga bort
            flaskhalsar i storstädernas pendlingsstråk, säkerställa förutsätt­ningar
            för gods och resande i norra Sverige och rusta vägnätet. Infrastrukturen
            ska vara blodomloppet för jobb, tillväxt och pendling från norr
            till söder och öster till väster. Detta hållbara helhetsperspektiv
            med fokus på jobb, gods, pendling och tillväxt styr Moderaternas
            politiska prioriteringar.
          </p>
          <head type="h2" xml:id="i-2hczxJMmL6HfAqsMXAUh17">
            Effektivitet
          </head>
          <p xml:id="i-6iiQ294eMuxvL9B2ZfVDGH">
            Infrastrukturen ska ses som en helhet där det intermodala perspektivet,
            pendling och regional utveckling på ett helt annat sätt än i dag
            är utgångspunkten för investeringar. Projekt behöver byggas klart
            och hålla budget och inte som i dag delas in i mindre pro­jekt
            som får full effekt först när alla delar är klara. Riksrevisionen
            har i flera rapporter riktat kritik mot Trafikverket när det gäller
            bristen på helhetssyn och effektivitet. Fyr­stegsprincipen behöver
            stärkas genom att Trafikverket ges möjlighet att i större ut­sträckning
            finansiera steg 1 och 2. Dagens brist på kontroll av anläggningarnas
            status och den växande underhållsskulden på väg och järnväg är
            exempel på frågor som behöver prioriteras under kommande planperiod.
          </p>
          <head type="h2" xml:id="i-YENwBcWFqkdzMmBpnEATJF">
            Utred Trafikverket i grunden
          </head>
          <p xml:id="i-D3ecQ3NZXUd5ExdcFsvu6s">
            Moderaterna vill tillsätta en utredning av Sveriges nuvarande
            modell när det gäller att planera och genomföra infrastrukturprojekt
            och underhåll. Syftet är att skapa en orga­nisation som kan få
            snabbare och effektivare framdrift och bättre möjlighet att hålla
            sig inom beslutade kostnadsramar. Vi vill för lämpliga projekt
            undersöka möjligheterna till olika typer av finansiering, t.ex.
            brukarfinansiering, OPS-lösningar och koncessions­upplägg. Moderaterna
            vill slutligen att utredningen ser över hur vi kan effektivisera
            hanteringen av olika myndighetskrav och utvärdera de krav som
            ställs – detta för att säkerställa att de är rimliga och inte
            orsakar onödiga fördyringar och förseningar.
          </p>
          <p xml:id="i-YEPWxsfaZxSfRj3Ktpq7WQ">
            Moderaternas övergripande politiska analys av respektive färdslag
          </p>
          <head type="h2" xml:id="i-RhiEJ5V3mo4xTJJFYPFPRf">
            Väg
          </head>
          <p xml:id="i-W9cdKNo1BRStqgh4F4jmsV">
            Moderaterna vill prioritera att göra det svenska vägnätet mer
            robust och modernt. Sverige behöver ett välfungerande och effektivt
            vägnät och flaskhalsar behöver byggas bort och underhåll prioriteras.
            Vi bör skyndsamt rusta de 121 mil statlig väg där hastig­heten
            i dag sänkts till följd av eftersatt underhåll.
          </p>
          <p xml:id="i-TQezybeYp8CK1A6iFZCpmk">
            Man ska kunna ladda bilen, lastbilen och flygplanet över hela
            Sverige. Arbetet med att bygga om vägar till BK4, anpassade för
            lastbilar som väger uppemot 80 ton, har inte prioriterats av regeringen.
            Trafikverkets preliminära bedömning är att arbetet kan vara klart
            runt år 2029–30. Detta ska jämföras med exempelvis Finland som
            påbörjade sitt arbete år 2013 och i dag har en väl fungerande
            infrastruktur för riktigt tunga lastbilar. Tunga transporter ger
            färre resor, större ekonomisk lönsamhet och mindre klimatpåverk­an.
            Arbetet med att stärka viktiga svenska vägar för tyngre lastbilar
            ska därför prioriteras de närmaste åren.
          </p>
          <head type="h2" xml:id="i-4xWBHN6tzHuShXU3GZdvBv">
            Tåg
          </head>
          <p xml:id="i-Qe1mppx7DwgFBU5EQpP2EX">
            Moderaterna säger ja till att bygga ny järnväg men nej till att
            bygga separata nya stam­banor för höghastighetståg. Vi vill i
            stället prioritera underhåll, godsflöden samt att bygga bort flaskhalsar
            vid de stora pendlingsstråken.
          </p>
          <p xml:id="i-TJCp4LsDqKfzijzSztSudN">
            Moderaterna vill ta nästa steg när det gäller komplettering och
            nybyggnation av järn­väg mellan Stockholm och Oslo. Oslo–Stockholm
            inkluderar nuvarande järnväg, om­byggnad på vissa sträckor och
            nybyggnation sträckan Kristinehamn–Karlstad och från Arvika upp
            till norska gränsen. Det är så vi moderater vill stärka det svenska
            järnvägs­nätet genom att bygga på det vi har, komplettera och
            optimera för att öka kapacitet och tillgänglighet. Investeringen
            kommer enligt beräkningar att kosta 40 miljarder kronor, varav
            20 är nybyggnation. Övriga 20 miljarder är investeringar i befintlig
            järnväg som sannolikt måste göras nästkommande planperiod för
            att säkerställa förutsättningar för pendling och ett ökat krav
            på godstransporter. 20 miljarder kronors satsning på nybygg­nation
            innebär att restiden mellan två av Europas snabbast växande huvudstäder
            halve­ras från sex till tre timmar. Beräkningar visar att detta
            sammantaget är en samhällseko­nomiskt lönsam investering.
          </p>
          <p xml:id="i-jE6M6SerCxGnS4bQoRUNJ">
            Moderaterna vill se en långsiktig ambition att kunna köra tåg
            på de stora stråken ge­nom Sverige i 250 kilometer i timmen. Detta
            arbete sker etappvis och gäller de sträckor där det är samhällsekonomiskt
            lönsamt. Visionen 250 kilometer i timmen inkluderar pendling och
            gods genom hela Sverige. Att prioritera gods – och pendling på
            räls – under kommande planperiod är klokt utifrån ekonomi och
            hållbarhet.
          </p>
          <p xml:id="i-WrSMMbgrLdzVi3SPj6arg3">
            I en rapport konstaterar Trafikverket att det finns en god potential
            att uppnå denna hastighet på stora delar av trafiknätet från Malmö
            upp till Skellefteå. Den beräknade samhällsnyttan är hög. Trafikverkets
            analys bygger dock på att beräkna sådant som redan finns i plan
            och sedan tillföra ytterligare några miljarder för att uppnå 250
            kilo­meter på fler sträckor. Ytterligare medel kommer att behöva
            tillföras.
          </p>
          <p xml:id="i-VyxZo5DjmtnSYA5H4RswXM">
            Moderaterna vill se en politik som stärker befintlig järnväg
            genom satsningar på underhåll, som går vidare med viktiga och
            lönsamma projekt – som exempelvis Ostlänken och Västra stambanan
            med två nya spår mellan Alingsås och Göteborg – och som bygger
            nya spår där det bäst behövs, inte minst kring de större städerna.
          </p>
          <p xml:id="i-VoGdvtGHYN24bYPZxGosiy">
            Byggandet av nya stambanor för höghastighetståg kostar minst
            300 miljarder kronor och beräknas vara klimatneutralt runt år
            2050. Det innebär att byggandet av dessa nya stambanor riskerar
            att bygga upp en klimatskuld de närmaste decennierna. Samtidigt
            håller alla trafikslag på att ställa om i en takt där de med största
            sannolikhet är klimat­neutrala före år 2050. Det innebär att höghastighetståg
            riskerar att skada klimatet i en omfattning som aldrig kommer
            att kunna hämtas igen givet den snabba utveckling som sker mot
            fossilfrihet.
          </p>
          <head type="h2" xml:id="i-HjBVCaRzYu4FsXdrUecmFv">
            Flyg
          </head>
          <p xml:id="i-KGnGSkifZTwvNxdat9dPqM">
            Flyget behövs för att långsiktigt stärka jobb och tillväxt i
            hela Sverige. Regeringens passiva politik under innevarande kris
            riskerar att leda till att viktiga delar av svensk flyginfrastruktur
            försvinner. Tre av fyra flygplatser i Mälardalen – Skavsta, Bromma
            och Västerås – riskerar att läggas ned. Detsamma gäller en rad
            regionala flygplatser över hela landet. Regeringen har medvetet
            nedprioriterat frågan om Arlandas utveckling sedan de tillträdde
            2014.
          </p>
          <p xml:id="i-HqKyeeM2pY5nJVGniEG3xw">
            Det övergripande arbetet med att förbereda allt inrikesflyg för
            framtida fossilfrihet bör intensifieras. Moderaterna vill långsiktigt
            göra alla regionala flygplatser till bered­skapsflygplatser. Slutligen
            vill Moderaterna bygga ut Arlanda och infrastrukturen kring flygplatsen
            med målet att bli Nordens ledande flygplats med fler direktflyg
            ut i världen.
          </p>
          <head type="h2" xml:id="i-VJ44XkN49gYMthHCgAPwSd">
            Sjöfart
          </head>
          <p xml:id="i-TA6rk6kVE7M99HywqTxv64">
            Sjöfarten är en viktig och underutnyttjad resurs för godstransporter.
            Sverige behöver en tydlig plan för att stärka och elektrifiera
            hamnar, för både laddning av fartyg och fordon som väntar på ett
            ankommande fartyg. Vidare behöver tillgången till möjlighet att
            tanka fartyg med biodrivmedel säkerställas. Svensk sjöfarts konkurrenskraft
            ska stärkas genom en översyn av våra nationella krav och kostnader
            som säkerställer att dessa sammantaget inte innebär betydande
            konkurrensnackdelar. Sjöfarten är unik i så måtto att rederier
            kan flagga sina båtar i valfritt land. Om Sverige ger sämre villkor
            för sjöfarten riskerar i dag svenskflaggade båtar att välja annat
            land med lägre klimatkrav och sämre arbetsmiljö.
          </p>
          <p xml:id="i-NZoN46XTTDwuGdGvx4Eedc">
            Den svenska flottan av isbrytare består av tre fartyg byggda
            på 70-talet. Dessa be­höver i närtid bytas ut för att säkerställa
            godstransporter från norra Sverige även vinter­tid. Slutligen
            behöver Sjöfartsverkets ekonomi och organisation i grunden utredas.
          </p>
          <head type="h1" xml:id="i-NgvsGCAK5n1DmS6Zf2Kkdr">
            Ekonomiska överväganden
          </head>
          <head type="h2" xml:id="i-DP63fdYTwRv4aneE5Hk9HY">
            Inledning
          </head>
          <p xml:id="i-RpxqnuwxRb8AiSKYQN5dpW">
            Sverige är ett till ytan stort och relativt glesbefolkat land,
            därtill mycket exportberoende. Detta innebär att enbart vidmakthållande
            av befintlig infrastruktur är mycket resurskrä­vande. Moderaterna
            förespråkar att fyrstegsprincipen alltid tillämpas för att säkerställa
            en god resurshushållning och för att åtgärder ska bidra till en
            hållbar samhällsutveckling. Trafikverket tillgodoser i dag inte
            i tillräcklig utsträckning steg 1 och 2. Riksrevisionen har i
            flera rapporter konstaterat att verkets kunskap om status på befintlig
            järnväg och väg inte är tillräcklig. Samtidigt visar forskning
            att principen vårda och utveckla befint­lig infrastruktur alltid
            är den mest samhällsekonomiskt lönsamma. När fyrstegsprinci­pen
            fungerar täcker denna modell varje enskild aspekt och varje skede
            i utvecklingen av transporter och av vår infrastruktur.
          </p>
          <list style="ol">
            <item xml:id="i-YWwY11xFmao3KuaXYuSZMT">
              Tänk om. Det första steget handlar om att först och främst överväga
              åtgärder som kan påverka behovet av transporter och resor samt
              valet av transportsätt.
            </item>
            <item xml:id="i-8VqHCEZPtZVYk3Q7k1EbLL">
              Optimera. Det andra steget innebär att genomföra åtgärder som
              medför ett mer effektivt utnyttjande av den befintliga infrastrukturen.
            </item>
            <item xml:id="i-GKvKrVLEgVgoKi667gwQSj">
              Bygg om. Vid behov genomförs det tredje steget som innebär begränsade
              ombygg­nationer.
            </item>
            <item xml:id="i-6Nojdn5KmQuVDEt93RjTwg">
              Bygg nytt. Det fjärde steget genomförs om behovet inte kan tillgodoses
              i de tre tidigare stegen. Det betyder nyinvesteringar och/eller
              större ombyggnadsåtgärder.
            </item>
          </list>
          <p xml:id="i-Es4TZUh2PmBdQMW9esZUbM">
            I en rapport 2018 konstaterar Riksrevisionen att det trafikslagsövergripande
            perspektivet inte har fått fullt genomslag inom Trafikverket.
            Fyrstegsprincipen används främst för vägprojekt och bristerna
            beskrivs sällan så brett att åtgärder från olika trafikslag prövas.
            Riksrevisionen konstaterar vidare att kvaliteten på Trafikverkets
            åtgärdsvalsstudier, där fyrstegsprincipen ska vara vägledande,
            är ojämn. Granskningen visar att Trafikverket inte alltid följer
            fyrstegsprincipen. I hälften av de granskade projekten har inte
            de minst omfattande alternativen, s.k. steg 1‑åtgärder, prövats.
            Samtidigt saknar Trafikverket verktyg för att genomföra många
            av steg 1‑åtgärderna. Moderaterna delar, i likhet med många remissinstanser,
            Riksrevisionens bedömning av Trafikverkets arbete. Vi föreslår
            därför en större översyn av hela arbetet.
          </p>
          <head type="h2" xml:id="i-PhtzSuVtE84vKwjn9ELttN">
            Finansieringsprinciper
          </head>
          <p xml:id="i-CvBZy4aEEVv44ecTrnF6D9">
            I Sverige finansieras infrastruktur i huvudsak via statliga anslag.
            Infrastruktursatsningar är ofta omfattande och resurskrävande.
            Det krävs tydliga prioriteringar mellan projekt som efterfrågas.
            I andra länder som t.ex. Norge, Storbritannien och Australien
            är erfaren­heterna från när det offentliga och privata samverkar
            vid utbyggnad och drift av infra­struktur större än i Sverige.
            Ett av få svenska exempel på ett alternativt finansierat infra­strukturprojekt
            är Arlandabanan. För att på allvar kunna utvärdera och jämföra
            ifall exempelvis produktiviteten kan öka och livscykelkostnaderna
            kan sänkas för investering­ar med alternativa finansieringslösningar
            i vårt transportsystem behövs större erfarenhet. Moderaterna är
            beredda att inom ramen för nästkommande plan pröva några utvalda
            projekt för alternativ finansiering.
          </p>
          <p xml:id="i-Vh2FbEpHKRQxvevgsQCM2m">
            Det är viktigt att slå fast att alternativa finansieringslösningar
            endast kan komma i fråga om de medför samma eller högre kostnadseffektivitet
            jämfört med anslagsfinan­siering. Att inte underminera hållbarheten
            i de offentliga finanserna är centralt för Moderaterna. Det är
            viktigt när alternativa finansieringsmodeller prövas så att detta
            inte riskerar att leda till oplanerade kostnadsökningar över tid
            på grund av att den samlade kontrollen över kostnaderna för infrastrukturinvesteringar
            försämras. Olika former av medfinansiering utgör även en viktig
            finansieringskälla kopplat till investeringar i transportinfrastruktur.
            Medfinansiering förekommer i form av bidrag från kommuner, regioner
            och företag samt brukaravgifter, trängselskatt och bidrag från
            EU. Sverige är för närvarande sämre än många jämförbara länder
            på att söka infrastrukturstöd från EU. I jämförelse får Danmark,
            i relation till yta och folkmängd, fem gånger så mycket pengar
            från unionen i stöd. Detta är ett exempel på en oförmåga hos regeringen
            som behöver förändras.
          </p>
          <head type="h2" xml:id="i-7EV61CVwJNiFbNgGwVcbsM">
            Anslagskreditering i en myndighetspolitisk kontext
          </head>
          <p xml:id="i-Da9Vitsq4BMWsGvP8RwhWi">
            Den svenska statsapparaten bygger på årliga anslag från antagen
            budgetproposition. Ordning och reda i budgetprocessen, avseende
            att beslut tas i en helhet, är en princip som tjänat oss väl.
            Det finns dock en inbyggd stelhet i systemet som ibland försvårar
            för myndigheter att spara och tänka långsiktigt.
          </p>
          <p xml:id="i-RNUnKYBT6Vi5AZ1C3XpzEs">
            Infrastrukturen är ett tydligt exempel på detta. Projekt som
            ligger före i tidsplan riskerar att stoppas under budgetårets
            sista månader då årsanslaget tagit slut för att sedan återstartas
            efter årsskiftet. Detta skapar merarbeten och kostar mycket pengar.
            Alliansregeringen tog därför beslut om 15 procents anslagskredit
            för infrastruktur­projekt. Denna siffra sänkte Socialdemokraterna
            vid maktövertagandet. Moderaterna vill gå tillbaka till nivån
            15 procent för anslagskreditering för infrastrukturprojekt. Detta
            öppnar för en mer sammanhållen process och att projekt byggs klart
            i tid och håller budget.
          </p>
          <head type="h2" xml:id="i-MuW5p13gHXeeHcHKbvWdVz">
            Bristande upphandling av drift, underhåll och nybyggnation av
            infrastruktur
          </head>
          <p xml:id="i-FZ9XH81JQcZUgPB9Xm9Dmb">
            Riksrevisionen konstaterar i en rad rapporter allvarliga brister
            i organisationen av svensk infrastruktur. I den senaste granskningen
            2020 konstateras att 28 av 31 studerade kontrakt för basunderhåll
            av järnvägar som löpte mellan 2017 och 2019 hade en högre slutkostnad
            jämfört med anbudssumman. Riksrevisionen konstaterar att de system
            som Trafikverket använder för att ge en fullständig och aggregerad
            bild av tillståndet i anläggningen, inklu­sive historiska och
            tänkbara framtida tillstånd, har brister. Trafikverkets upphandlings­modeller
            premierar inte innovation och nytänkande och går alltför strikt
            på lägsta pris. Slutligen kritiserar Riksrevisionen Trafikverkets
            upphandlingar för att kontrakten är svåra att realisera och i
            stället riskerar att leda till fördyringar. Samma kritik riktas
            i en rapport 2019 där kostnaderna för de genomsnittliga baskontrakten
            ökade med 41 procent.
          </p>
          <p xml:id="i-VXrdRvMqBaMKGGjqCj2kmM">
            I en rapport 2017 identifierar Riksrevisionen brister som begränsar
            effektiviteten i underhållsarbetet. Det handlar bl.a. om att Trafikverket
            saknar viss kunskap om vägnät­ets tillstånd, att Trafikverkets
            metoder för beräkning av eftersläpande underhåll i väg­nätet medför
            stora osäkerheter och att samhällsekonomiska bedömningar inte
            används i tillräckligt hög utsträckning i prioriteringen av underhållsåtgärder.
            Därutöver finns problem kopplade till finansieringen av beläggningsunderhållet
            som innebär hinder för att välja de mest kostnadseffektiva lösningarna.
          </p>
          <p xml:id="i-VYKmeUTKDP6HAiL1zHdJYq">
            Problemen som beskrivs i Riksrevisionens rapporter pekar inte
            ut en dåligt fungeran­de marknad utan en dåligt fungerande organisation
            avseende upphandling kring både nybyggnation, underhåll och ombyggnad.
            Sverige behöver hitta tillbaka till principer om ansvar för skattebetalarnas
            pengar, ordning och reda. Projekt, oavsett om det handlar om nybyggnation
            eller underhåll, ska färdigställas i tid och inom given budgetram.
          </p>
          <p xml:id="i-3tWrCgGBsvK9eYqBLsm1wj">
            Det krävs nu större förändringar för att komma åt utvecklingen
            där projekt oavsett trafikslag blir dyrare än beräknat och genomgående
            försenade. Moderaterna vill tillsätta en större utredning där
            hela den svenska modellen för att planera, upphandla och genom­föra
            infrastrukturprojekt och underhåll av infrastruktur ses över.
            Utredningsuppdraget ska utgå från att underlätta att använda fyrstegsprincipen.
            Utredningen ska vidare bejaka helhetsprincipen i alla projekt
            samt kartlägga hur andra länder organiserar sin upphand­ling av
            infrastruktur. Syftet är att hämta inspiration från länder som
            lyckas bättre än Sverige bl.a. avseende organisering och planering
            för underhåll samt att genomföra nya projekt snabbare och inom
            anslagna budgetramar.
          </p>
          <p xml:id="i-Kx579qCRgjybaYhE9EbdgP">
            Slutligen bör understrykas att arbetet med att utveckla svensk
            infrastruktur inte får stanna av i väntan på utredningens förslag.
            Arbetet, avseende både att förbättra upp­handlingar och att fullfölja
            redan avtalade infrastruktursatsningar, måste fortsätta i oförminskad
            takt under utredningens gång inom ramen för nuvarande organisation.
          </p>
          <head type="h2" xml:id="i-Ej24dcFiFUT9NMV3YhjG5D">
            Godsflöden – se till helheten för jobb och tillväxt
          </head>
          <p xml:id="i-6iAdUWXZEtgtobBNqng7A8">
            I en studie från 2017 från myndigheten Trafikanalys konstateras
            att det övergripande bör kunna bedrivas en mer effektiv verksamhet
            med stöd av verklighetsbaserade data för trafik- och godsflöden.
            Mer träffsäkra data ger möjligheter att bättre anpassa drift och
            underhåll efter trafikinfrastrukturens verkliga utnyttjande samt
            gör det möjligt att tidigare förbereda byggandet av ny trafikinfrastruktur
            vid nya behov. Vidare konstateras att godstransportarbetet förväntas
            öka med ca 55 procent de närmaste decennierna.
          </p>
          <p xml:id="i-WzrLxdLakEoByGjToqXW6n">
            Regeringen har dock inte prioriterat frågan om godsflöden. De
            studier som finns är fem år gamla, undantaget en studie kring
            coronas påverkan på godsflöden. För Modera­terna är frågan om
            godsflöden inom och mellan trafikslag helt central. Det är genom
            att man ser helheter inom och mellan trafikslag som även mindre
            satsningar kan göra stor skillnad för jobb, tillväxt och pendling.
            Moderaterna vill därför se en större utredning kring godsflöden
            där alla trafikslag inkluderas fullt ut både inom landet och ut
            mot kontinenten. Syftet är att stärka och öka effektiviteten av
            intermodala transporter, dvs. transport av en godsenhet som sker
            med utnyttjande av flera transportsätt från Skåne via Västsverige
            och Mälardalen och upp genom Norrland.
          </p>
          <head type="h2" xml:id="i-QBY9pDuywKz6ZgH8jQR52Z">
            Fördjupad och förbättrad analys av samhällsekonomisk nytta
          </head>
          <p xml:id="i-WihY7mdP1zjdGHUaDrMKeP">
            Varje infrastrukturinvestering ska bedömas utifrån hur den på
            ett hållbart sätt påverkar jobb och tillväxt. Beräkningsunderlagen
            avseende samhällsekonomisk nytta behöver dock breddas och fördjupas.
            I dag beräknas nyttan utifrån den dagsaktuella situationen. Om
            nyttan av en väg eller järnväg beräknas och denna passerar en
            pågående större investering i exempelvis en fabrik som beräknas
            stå klar år 2023 får inte detta räknas in i nyttan trots att flera
            hundra människor inom några år förväntas pendla till den nya arbetsplatsen.
            Det är ett exempel på dagens begränsningar i beräkningsunderlagen.
            En utredning kring hur man på ett både djupare och mer övergripande
            plan kan förbättra framtida beräkningar av samhällsekonomisk nytta
            bör tillsättas där långsiktighet och infrastrukturflöden på ett
            bättre sätt kan tillgodoses.
          </p>
          <head type="h2" xml:id="i-LDZhsPoB1DCNfoGCxYapYX">
            Second opinion i bedömningen av varje nytt större infrastrukturprojekt
          </head>
          <p xml:id="i-WFM26ditkXAYzLiuv2qX44">
            Moderaterna vill att varje större upphandling ska innehålla en
            second opinion av extern granskare innan avtal tecknas, detta
            för att säkerställa att avtalen är realistiska avseende finansiering
            och tidsplan samt att risktagandet är rimligt fördelat mellan
            parterna.
          </p>
          <head type="h1" xml:id="i-XhZMUQjPgncSRZN9p3Q6gq">
            Moderaternas politiska förslag
          </head>
          <head type="h2" xml:id="i-UFRuw4gb4EXaA61SdLTBpe">
            Samhällsekonomisk lönsamhet och miljömässig hållbarhet ska vara
            vägledande
          </head>
          <p xml:id="i-LesGPJkRSyFemZVAahJFRx">
            Moderaterna vill tydligt slå fast att samhällsekonomisk lönsamhet
            och miljömässig hållbarhet ska vara det som styr svensk infrastrukturpolitik.
            Den pågående tekniska utvecklingen där dagens fossilt drivna fordon
            på väg, till sjöss och i luften successivt fasas ut ger oss möjlighet
            att investera i de trafikslag som är mest samhällsekonomiskt lönsamma.
            Moderaterna vill rusta och bygga på den infrastruktur vi redan
            har. Vi vill binda ihop färdslag och prioritera gods- och pendlingsflöden
            över hela landet. Modera­terna värnar om skattebetalarnas pengar
            och vill stärka förutsättningarna för jobb och tillväxt på ett
            långsiktigt hållbart sätt.
          </p>
          <head type="h2" xml:id="i-Va3hXjmqEVCZjK9VKWnTqf">
            Mer pengar till väg
          </head>
          <p xml:id="i-3uviAznVhBrqBhmih6ou1Q">
            Sverige har alltför länge nedprioriterat vägsatsningar i hela
            landet. Svenskt vägnät behöver rustas, elektrifieras och prioriteras.
            I det korta perspektivet är det mest akut att rusta för att återställa
            hastigheter över hela landet samt säkerställa att tunga godstrans­porter
            prioriteras, s.k. BK4. Under planperioden bör svensk väg elektrifieras
            så att före­tag och privatpersoner kan känna trygghet att man
            kan ladda och tanka fossilfritt över hela Sverige. Moderaterna
            satsar 20 miljarder kronor mer än regeringen för att åter­ställa,
            utveckla och rusta vägar. Det är en klok politik utifrån både
            jobb, tillväxt och miljö.
          </p>
          <head type="h2" xml:id="i-JeQg97NNZDnF3XwzCzyGDt">
            Prioritera ombyggnad av viktiga vägar för BK4
          </head>
          <p xml:id="i-XgtYD4W4vzcSA6kJjeBkmn">
            Arbetet med att rusta viktiga vägar genom hela landet för att
            kunna ta 77 ton tunga last­bilar, s.k. BK4, ska intensifieras
            och prioriteras. Finland har som ett exempel prioriterat detta
            arbete sedan 2013 och är snart klart med arbetet med att rusta
            för tunga vägtrans­porter. Sverige kan, enligt Trafikverkets senaste
            prognoser, eventuellt vara klart runt 2030. Tyngre transporter
            är viktigt för jobb, tillväxt och miljö. Färre resor sänker kost­naderna
            för företag och innebär mindre utsläpp. Trafikverket bör få i
            uppdrag att prio­ritera detta arbete.
          </p>
          <head type="h2" xml:id="i-NZGpMNWQuGvohLEZQypj5W">
            Återställa hastigheten på statliga vägar
          </head>
          <p xml:id="i-L22Np9Ppow3pczFCkYMkBz">
            Det senaste dryga året har hastigheten sänkts på 130 mil statlig
            väg till följd av bristande underhåll. Detta är ett underbetyg
            för hela den svenska infrastrukturpolitiken och drab­bar både
            företag och pendlare. Trafikverket bör skyndsamt prioritera arbetet
            med att så snabbt som det fysiskt är möjligt rusta dessa vägar
            och återställa hastigheten. Ett slut­datum för detta arbete bör
            sättas.
          </p>
          <head type="h2" xml:id="i-8yNbGPTDBeWZirUuTyc7qA">
            Mer pengar till järnväg
          </head>
          <p xml:id="i-WdnhpznVt4Uvfe84PjWvJt">
            Svensk järnväg behöver rustas för pendling och gods. Moderaterna
            vill bygga färdigt påbörjade satsningar, gå vidare med nästa steg
            för satsningen halverad restid mellan Oslo och Stockholm, bygga
            bort flaskhalsar, binda ihop och utöka pendlingsstråk och stärka
            godstrafiken på räls i hela Sverige. Moderaterna satsar 13 miljarder
            kronor mer på rustning av järnväg än regeringen.
          </p>
          <head type="h2" xml:id="i-HouiMEZbA3DdfWUMP72zer">
            Nej till att bygga höghastighetsjärnväg
          </head>
          <p xml:id="i-8MQaXKXL6pSM6Q5R5B8Z8P">
            Utifrån prioriteringar om den samhällsekonomiska och miljömässiga
            nyttan säger Moderaterna nej till höghastighetsjärnväg. Trafikverkets
            beräkningar pekar på kostnader om ca 250 miljarder kronor. I beräkningen
            ingår inte stora investeringar för bl.a. stations­områden. Externa
            beräkningar pekar på en sammanlagd kostnad för projektet på minst
            300 miljarder kronor, sannolikt uppemot 350 till 400 miljarder,
            och projektet beräknas bli klimatneutralt tidigast år 2050. De
            tidsmässiga vinsterna blir begränsade. Regeringen har dock valt
            att bortse från faktiska kostnader och kritik från forskare, Trafikverket
            och Riksrevisionen. Regeringen vill driva igenom den största enskilda
            infrastruktursatsning­en på många decennier fullt medveten om
            att projektet är underfinansierat och att kost­nader för bärande
            delar inte finns med i beräkningen.
          </p>
          <p xml:id="i-Qzvom79wSnxvSCiWrG1Euv">
            Riksrevisionen riktar i rapporten ”Att tänka efter före – statens
            planering av hög­hastighetsjärnvägar” (RiR 2019:31) skarp kritik
            mot regeringens hantering av frågan om höghastighetsjärnväg. Riksrevisionen
            noterar att projektet inte bedömts enligt de rikt­linjer som riksdagen
            och regeringen ställt upp. Genomgående har Riksrevisionen funnit
            att problembeskrivningarna är översiktliga och utan mer ingående
            analys. Riksrevisio­nen konstaterar vidare att varje utredning
            av frågan har genomförts under stor tidspress. Vidare har Riksrevisionen
            i sin granskning funnit att särskilt kostnadsberäkningarna länge
            höll låg kvalitet och att kostnaderna kraftigt underskattats.
            Riksrevisionens slut­sats är att regeringen bör ge Trafikverket
            i uppdrag att utreda järnvägens övergripande behov och granska
            satsningen på höghastighetståg enligt den så kallade fyrstegsmodel­len.
          </p>
          <p xml:id="i-kadvvp5hhbQpkiLYfkWEa">
            Moderaterna delar Riksrevisionens slutsatser. Behoven inom infrastrukturen
            är stora och en satsning på höghastighetsjärnväg riskerar att
            tränga undan andra nödvändiga investeringar. Övriga investeringar
            i befintligt järnvägssystem och nya spår innebär att tåg kommer
            att färdas snabbare i framtiden, även utan höghastighetsjärnväg.
            Satsningar på järnvägen bör i första hand underlätta arbetspendling
            och godstrafik. Detta stärker jobb och tillväxt i hela landet.
          </p>
          <p xml:id="i-AKQ9iMYFvANFbiBccDuziD">
            Moderaterna säger alltså nej till höghastighetståg. Vi delar
            ledande forskares, Riks­revisionens och Trafikverkets samlade
            kritik mot regeringen. Utredningarna av hög­hastighetsjärnväg,
            som fram till nu kostat 5 miljarder kronor, redovisar inte alla
            delar av projektet. Detta att redovisa projekt i sin helhet borde
            vara fullständigt självklart och är särskilt angeläget i ett projekt
            av den storlek, kostnad och dignitet som byggande av nya stambanor
            för höghastighetståg innebär.
          </p>
          <head type="h2" xml:id="i-VgTEWg5pTsV7qphZu2d3eH">
            Säkerställ konkurrensneutral tillgång till järnvägens infrastruktur
          </head>
          <p xml:id="i-Vgosc5ZxM71hu7aCTjw5Rm">
            Moderaterna tror på mångfald och sund konkurrens. Svensk järnväg
            präglas fortsatt av tidigare decenniers statliga monopol. Vi ser
            detta i exempelvis tilldelning av spårtider vid rusningstrafik
            och svårighet för konsumenter att boka biljetter från olika bolag.
            Monopolet är avskaffat men strukturerna lever kvar. Det är olyckligt
            då en sund kon­kurrens driver utvecklingen och gynnar konsumenten
            med lägre priser och större till­gänglighet. Den svenska järnvägen
            behöver långsiktigt bli betydligt mer dynamisk, modern och tillgänglig.
            Regeringen bör säkerställa konkurrensneutralitet när det gäller
            tillgång till svensk järnvägsinfrastruktur bl.a. i form av tåglägestilldelning,
            depåtillgång och signalsystem.
          </p>
          <head type="h2" xml:id="i-AKeDP1A5gg1jdcQimk133N">
            Fortsätt främja den konkurrensutsatta marknaden för underhåll
            av järnväg
          </head>
          <p xml:id="i-Vbsd6ZSEFCVsVRfnRwu5kM">
            Trafikverket fick den 14 november 2019 uppdraget att upprätta
            en långsiktig plan för underhåll av järnväg. Efter begäran från
            Trafikverket beslutade regeringen att förlänga uppdraget och utredningen
            presenterades den 29 april i SOU 2020:18. Utredningen före­slår
            i linje med de av regeringen aviserade riktlinjerna att delar
            av järnvägsunderhållet ska återförstatligas.
          </p>
          <p xml:id="i-JvMLN3vZ7nLPonnGfW1atm">
            Att järnvägens underhåll och investeringar upphandlas har inneburit
            att våra skatte­medel kunnat användas effektivare. Enligt en rapport
            från VTI har konkurrensutsätt­ningen genom upphandling av järnvägsunderhåll
            sänkt underhållskostnaderna med ca 12 procent – detta med bibehållen
            kvalitet. Det är i ljuset av detta som regeringens vilja till
            återförstatligande blir obegriplig. Vi lever i en modern och global
            tid med många och stora aktörer inom järnvägssektorn. Att backa
            tillbaka till ett gammalt monopolliknande system kommer att generera
            ökade kostnader samt effektivt stänga dörren för nya och innovativa
            lösningar. Trafikverkets ansvar för besiktningen av skicket och
            underhålls­behoven på hela järnvägen ska dock ligga kvar.
          </p>
          <p xml:id="i-XCoc52ESTBxfh7rxAjiFVb">
            Flera utvärderingar, bl.a. Gunnar Alexanderssons slutbetänkande
            SOU 2015:110 ”En annan tågordning – bortom järnvägsknuten”, pekar
            på Trafikverkets otillräcklighet avseende såväl upphandlingar
            som att bedöma järnvägen ur ett övergripande perspektiv. Detta
            behöver därmed förändras genom att öppnas upp, moderniseras och
            förbättras.
          </p>
          <head type="h2" xml:id="i-CD4FdLLWxk4Pya1FFmKRET">
            Bygg för fler, längre och tyngre tåg
          </head>
          <p xml:id="i-6ykGLMeYfaUWLQ85iCTNQk">
            Längre och tyngre tåg ökar tågets konkurrenskraft genom förbättrad
            lönsamhet och effektivitet. Trafikverket har genomfört försöksverksamhet
            med trafik med upp till 730 meter långa godståg i Sverige. Resultaten
            redovisas i rapporten ”Möjligheter att köra längre och/eller tyngre
            godståg” (Trafikverket 2015:17).
          </p>
          <p xml:id="i-3YGXYg86kBrHiRUN7fdhx5">
            Ökad längd på tåg innebär att samma mängd gods kan transporteras
            av färre tåg och pendeltågen kan köras med fler vagnar. Det ger
            förbättrade pendlingsmöjligheter, mins­kar transportkostnaderna
            och frigör kapacitet på spåren. Vidare blir järnvägssystemet mindre
            känsligt för störningar då antalet tåg i rörelse reduceras. Längre
            och tyngre tåg är ett viktigt sätt att stärka Sveriges konkurrenskraft
            kopplat till den tunga basindustrin. Regeringen bör ge Trafikverket
            i uppdrag att prioritera frågan om att bygga om stationer för
            att kunna ta emot längre och tyngre tåg.
          </p>
          <head type="h2" xml:id="i-6xJi7GXiY8znxkngM9K2Np">
            Förenkla köp av tågbiljetter inom Europa
          </head>
          <p xml:id="i-PYBVqimzKKcrGC5PaA8zzN">
            Att boka tågbiljett över hela Europa ska vara lätt. I dag ser
            vi en stor skillnad mellan flyget och tåget. Att boka flyg till
            någon europeisk destination kräver några enstaka klick hemma på
            datorn, trots byten och att olika flygbolag är involverade. Kontrasten
            till att boka tåg, som kräver mycket tid av sökande och jämförande,
            är stor. Detta att bidra till att på marknadsmässiga grunder förenkla
            resandet borde vara en viktig fråga för regeringen.
          </p>
          <p xml:id="i-WNkBg8qDwDNWzu9h1RcHjS">
            Regeringen har dock valt att i stället upphandla enstaka tågförbindelser
            av nattåg till Tyskland. Detta är en dyr och ineffektiv politik
            som sannolikt bara gynnar en mycket begränsad grupp resenärer.
            Moderaterna säger nej till denna dyra och ineffektiva satsning.
            I stället bör regeringen skyndsamt påbörja arbetet för att i dialog
            med bolag och andra länder skapa förutsättningar för en marknadsdriven
            utveckling mot ett bok­ningssystem för tågbiljetter som är lika
            lätt och transparent som för flyget.
          </p>
          <head type="h2" xml:id="i-3H1k4VqgCrpRvjEwc6H6pD">
            Tåg 250 kilometer i timmen i viktiga stråk i hela Sverige
          </head>
          <p xml:id="i-5ttrXYiXA7EczxQRBW5geP">
            Gods- och pendlingsflödena genom hela Sverige är viktiga för
            framtida investeringar. Enligt Trafikverkets basprognos för år
            2030 beräknas biltransportarbetet i Sverige öka med 28 procent
            på 20 år. Persontransportarbetet på järnväg beräknas öka med 48
            procent och det sammanlagda transportarbetet för färdsätten bil,
            buss, tåg och flyg beräknas öka med 27 procent under perioden.
            För att säkerställa arbetslinjen och tillväxten i hela landet
            måste vi stärka alla färdslag på ett hållbart sätt.
          </p>
          <p xml:id="i-V67BQqou4Z6bUvSDDCfsuj">
            Moderaterna vill att det ska gå att köra tåg i 250 kilometer
            i timmen i viktiga stråk genom hela Sverige. Detta är ett långsiktigt
            arbete som sträcker sig genom hela den kommande planperioden.
            Arbetet ska hedra fyrstegsmodellen och fokusera på gods­flöden
            samt den regionala pendlingen. Detta är en vision som, i motsats
            till höghastig­hetståg, är finansiellt försvarbar, ger bättre
            förutsättningar för både pendling och gods samt inkluderar hela
            Sverige, en politik som stärker befintlig järnväg genom satsningar
            på underhåll, som färdigställer påbörjade projekt – som exempelvis
            Ostlänken och Västkustbanan – och som bygger nya spår där det
            bäst behövs, inte minst kring de större städerna.
          </p>
          <head type="h2" xml:id="i-UwLRL8m86NR3FLT2V8HLit">
            Ett hållbart transportsystem som inkluderar alla trafikslag
          </head>
          <p xml:id="i-YLbTd5ZGnBX6kssya7WHKy">
            Moderaterna står bakom de övergripande transportpolitiska målen.
            Där betonas vikten av att säkerställa en samhällsekonomiskt effektiv
            och långsiktigt hållbar transportför­sörjning i hela landet. Vidare
            poängteras att de samhällsekonomiska kalkylmodeller som ligger
            bakom investeringar i infrastruktur ska vara korrekta och rättvisande.
          </p>
          <p xml:id="i-CyaSHXLnQKJHc5EZAekFGz">
            De transportpolitiska målen måste förstås och värderas utifrån
            pågående tekniska framsteg. 2019 var året när antalet elbilar
            i Sverige passerade 100 000 fordon. Det finns redan i dag prototyper
            framtagna för exempelvis elflygplan som kommer ut i trafik 2026
            och tunga lastbilar drivna med vätgasbatterier. Sverige behöver
            därför en ny poli­tisk inriktning som bidrar till ökad transparens
            och effektivitet inom hela infrastruktur­politiken.
          </p>
          <p xml:id="i-81wwNqvYtQkjRgEQ5BtuJg">
            Moderaterna vill se en infrastrukturpolitik som ser och bejakar
            den innovativa tid som vi befinner oss i. Vi är övertygade om
            att forskning och innovation kommer att göra alla färdslag fossilfria
            och därmed klimatneutrala. Varje infrastrukturpolitiskt beslut
            bör därför bejaka principen om samhällsekonomisk lönsamhet. Moderaterna
            värnar skattebetalarnas pengar och vill utforma en modern infrastrukturpolitik
            som tar hänsyn till både miljö, jobb och tillväxt.
          </p>
          <head type="h2" xml:id="i-Qt6x3H2VkPJhsH94whTf3a">
            Bättre samordning med våra nordiska grannländer
          </head>
          <p xml:id="i-NCGbSJwip91XJeXdbupG2j">
            De vägar, flyglinjer och järnvägar som vi delar med våra grannländer
            bör i möjligaste mån upprustas och byggas ut i samverkan med det
            berörda grannlandet. I utredningen av och framtida beslut kring
            exempelvis eventuell ny järnväg mellan Oslo och Stock­holm, ytterligare
            en förbindelse mellan Sverige och Danmark och framtida inrikes
            elflyg är samordningen mellan nordiska länder helt avgörande.
            Regeringen bör därför se över möjligheten att organisatoriskt
            underlätta framtida gemensamma nordiska infrastruktur­satsningar
          </p>
          <head type="h2" xml:id="i-KRiWWdwv5XDeFm65b66zvY">
            Nästa steg när det gäller komplettering och nybyggnation av järnväg
            mellan Stockholm och Oslo 2.55
          </head>
          <p xml:id="i-R153DQSL7MMRwbZLp8LcLQ">
            Moderaterna vill fortsätta bygga ihop Sverige med sina grannländer
            inom ramen för samarbete med privata aktörer. Sverige bör gå vidare
            med projektet Oslo–Sthlm 2.55. Kostnaden för projektet beräknas
            till 60 miljarder kronor, där beräkningar visar att staten får
            tillbaka 1,20 kronor på varje satsad krona. Detta ska jämföras
            med höghastighetståg, där snittet på Trafikverkets fyra olika
            alternativ ligger på 0,5 kronor tillbaka på varje satsad krona.
            Av de 60 miljarderna förväntas Norge betala 20 miljarder och Sverige
            40 miljarder. Av dessa är 20 miljarder rustning av befintlig järnväg
            som sannolikt ändå måste göras.
          </p>
          <p xml:id="i-WjhkWV5bSvEZVFcSmZ2G4j">
            Satsningen halverar restiden från dagens sex timmar till tre
            timmar med sex stopp. Norska regeringen har ställt sig positiv
            till fortsatta förhandlingar. Oslo–Sthlm har arbetat under en
            femårsperiod inom ramen för ett bolag och är i dag framme vid
            en punkt där bolaget presenterar en gedigen utredning med kostnadskalkyl.
          </p>
          <p xml:id="i-KFYMCj9a3hGAemeqX5AqNh">
            Moderaterna vill att regeringen går vidare med Oslo–Sthlm. Projektet
            har förutsätt­ning att långsiktigt bygga ihop arbetsmarknader
            över landsgränser, därtill till en mycket lägre kostnad och större
            samhällsnytta än exempelvis höghastighetståg.
          </p>
          <head type="h2" xml:id="i-CNRH4WAQ142Y3jKU4DxnLb">
            Säkerställ den svenska flyginfrastrukturen
          </head>
          <p xml:id="i-14u1FjgTWGS6PAeBoSXJYs">
            Flyget är viktigt för jobb, trygghet och tillväxt i hela Sverige.
            I ett litet, glesbefolkat och avlångt land beroende av export
            är möjligheterna att snabbt transportera sig inom och utanför
            Sverige samt att försvara landets gränser mycket viktiga. Sverige
            behöver en politik som, inom ramen för beslutet om ett fossilfritt
            Sverige 2050, stöttar utvecklingen mot ett fossilfritt flyg genom
            ett hållbart flyglyft. Den tekniska utvecklingen går så snabbt
            att det är relevant att tala om ett pågående paradigmskifte. Moderaterna
            vill ut­reda en modell där stat, kommuner och regioner tar gemensamt
            ansvar för att säkerställa den svenska infrastrukturen av regionala
            flygplatser.
          </p>
          <head type="h2" xml:id="i-HwqvLDEwXFykVAHrV4xy3H">
            Stötta ett framtida fossilfritt inrikesflyg
          </head>
          <p xml:id="i-UyGBMV855BR8LyeyaStuJ3">
            Moderaterna vill att Sverige ska ta på sig ledartröjan och stötta
            teknikutvecklingen ge­nom att fatta ett antal, för flyget avgörande,
            beslut som är långsiktigt klimatsmarta och samhällsekonomiskt
            lönsamma. Politiskt måste vi gå från dagens debatt om alarmism
            och flygskam till att lyfta blicken och se de möjligheter forskning
            och innovation för med sig. Det är inte flygandet som är problemet
            utan dagens flygplansmotorer drivna med fossilt bränsle. Moderaterna
            vill att staten i samarbete med regioner och kommuner tar fram
            en plan för ett fossilfritt inrikesflyg på de av dagens regionala
            flygplatser som erbjuder kommersiell trafik. De som i dag bygger
            fossilfria plan ska känna trygghet att det fortsatt finns regionala
            flygplatser och att det exempelvis går att ladda elplan som tas
            i drift. En plan för ett fossilfritt inrikesflyg bör skyndsamt
            tas fram.
          </p>
          <head type="h2" xml:id="i-RaULfqLbxfUvRRcKe4JegQ">
            Säkerställ goda förutsättningar för inrikesflyget till och från
            Stockholm
          </head>
          <p xml:id="i-UfZEBURpv9eBi4tSVqwDvU">
            Det svenska flyget är ett kretslopp. De regionala flygplatserna
            är helt beroende av flyg­ningar in mot storstäderna. Därför är
            frågan om flygets förutsättningar till Stockholm en nationell
            angelägenhet. Regeringen har underlåtit att bygga ut och utveckla
            Arlanda under sju år vid makten. Nu äventyrar regeringen återstarten
            av inrikesflyget genom att lägga ned Bromma flygplats. Frågan
            om Bromma flygplats och dess framtid är inte ett enskilt ärende,
            utan beslutet om Brommas framtid måste kopplas till en rad beslut
            rörande Arlandas utveckling.
          </p>
          <head type="h2" xml:id="i-HRiduSn6aEkmc6fjuU5Pwf">
            Initiera en Arlandaförhandling – gör Arlanda till Nordens ledande
            flygplats, en hubb för jobb och tillväxt
          </head>
          <p xml:id="i-VPsETSY76ogndc6HBBymnz">
            Arlanda flygplats är ett nav för tillväxt, handel och jobb i
            hela Sverige. Ett normalt år, när världen inte lamslås av en pandemi,
            reser mer än 26 miljoner passagerare till och från Arlanda fördelat
            på drygt 230 000 starter och landningar. Detta visar hur viktigt
            det är att skapa goda förutsättningar för Arlandas långsiktiga
            utveckling.
          </p>
          <p xml:id="i-Y19H1ucY7E3moQS7g1d63E">
            Behoven av investeringar i och kring Arlanda är stora. Swedavias
            långsiktiga progno­ser indikerar en utveckling från dagens 26
            miljoner till 40 miljoner passagerare år 2040. Företagets bedömning
            är för närvarande att en tredje parallellbana behöver finnas på
            plats runt år 2035. Regeringen har dock sedan 2014 valt att trycka
            på pausknappen och har inte ens tillåtit Arlandarådet att lägga
            fram sitt slutbetänkande med olika förslag till förändringar.
          </p>
          <p xml:id="i-Y2UbM2P2YH5A31wisgJ6R5">
            Regeringens passivitet och interna motsättningar kring frågan
            om Arlanda hotar jobb och tillväxt. Moderaterna vill bygga ut
            flygplatsen till en hubb för jobb och tillväxt med målet att bli
            Nordens ledande. Regeringen bör därför skyndsamt initiera en Arlanda­förhandling
            med samtliga berörda parter för att säkerställa flygplatsens långsiktiga
            utveckling.
          </p>
          <head type="h2" xml:id="i-G9V8GugkNbwsTNsdyqSYxX">
            Säkerställ infrastrukturen till och från Arlanda
          </head>
          <p xml:id="i-JAghta37vQHzhaD2QP92dy">
            Infrastrukturen till och från Arlanda är redan i dag underdimensionerad.
            Köerna på vägarna till och från flygplatsen, särskilt i rusningstid
            in och ut från Stockholm, är ofta långa. Moderaterna anser att
            en fungerande framtida infrastruktur förutsätter att Östlig förbindelse
            byggs tillsammans med en utbyggd kollektivtrafik och god tillgänglighet
            för av- och påstigningsplatser i anslutning till flygplatsen samt
            parkeringsplatser för taxi­bilar, privatpersoner och charterbussar.
            Med en prognostiserad utveckling där dagens 26 miljoner passagerare
            kommer att öka till 40 miljoner passagerare år 2040 måste reger­ingen
            skyndsamt tillsätta en utredning för att säkerställa en fungerande
            infrastruktur till och från Arlanda.
          </p>
          <head type="h2" xml:id="i-8usZ7EjorJjzLmro1CzD7j">
            En strategi för att samverka kring elflyg i Norden
          </head>
          <p xml:id="i-CpNNUvdJL6ELCUHinKXbhs">
            Elflyget kommer, utifrån det vi vet i dag, att kunna köra sträckor
            uppemot 40 mil. Det innebär att vissa sträckor kommer att kunna
            flygas mellan nordiska länder. Moderaterna vill därför se en gemensam
            elflygstrategi med övriga nordiska länder. Detta stöttar sam­mantaget
            utvecklingen av elflygplan och bidrar till att fem länder gemensamt
            kan bidra till att minska de fossila utsläppen.
          </p>
          <head type="h2" xml:id="i-WgznakDyKzvrbE3BZv2cbi">
            Stärk svensk sjöfart
          </head>
          <p xml:id="i-M7NUzN4ZpzUZ33F8NMaiQL">
            Sjöfarten är viktig för svenskt näringsliv och klimatomställningen.
            Båtar har förmåga att frakta stora kvantiteter varor såväl som
            riktigt stora föremål som exempelvis lyftkranar, maskiner och
            som i fallet Nya Slussen en bro från Kina. Trängseln på våra vatten
            är väsentligt mycket mindre än på vägar och spår. Sjöfarten är
            viktig och kommer sanno­likt att bli viktigare i vår alltmer globaliserade
            värld. Sveriges drygt 50 hamnar är till­sammans med inre vattenvägar
            en ännu delvis outnyttjad resurs som ger goda möjlig­heter att
            avlasta vägnätet och minska de fossila utsläppen.
          </p>
          <head type="h2" xml:id="i-2kzuDcHEf55Wh9FNWTBime">
            Säkerställ en väl fungerande infrastruktur till och från hamnar
          </head>
          <p xml:id="i-9fLcZhSwtDg9zvGn6Erghd">
            Tillgängligheten till och från svenska hamnar är viktig för svensk
            sjöfart. I en transport­kedja till sjöss ansvarar staten för vägar
            och farleder till sjöss. Hamnar och anslutning till och från dessa
            är ett kommunalt ansvar. När flera politiska nivåer ska samverka
            i en gemensam ambition att stärka svensk sjöfart behövs tydliga
            avtal och väl utbyggda sam­arbetsformer. Här finns det mycket
            mer att göra för att säkerställa infrastrukturen till och från
            svenska hamnar. Regeringen bör därför se över samarbetsrutiner
            mellan staten och de kommuner som ansvarar för infrastrukturen
            till och från svenska hamnar.
          </p>
          <head type="h2" xml:id="i-FAULyxnFXgRPazRgHBLeZG">
            Säkerställ att sjötrafikens olika särregler, avgifter och skatter
            inte sammantaget försämrar svensk sjöfarts konkurrensvillkor
          </head>
          <p xml:id="i-2geCiiTQ7TABRSzKsgtYe1">
            En stärkt konkurrenskraft bidrar till att den svenska sjöfarten
            kan fortsätta utvecklas, växa och ha en hög innovationstakt. Det
            är i det sammanhanget mycket viktigt att sjö­trafikens olika avgifter
            och skatter, som exempelvis farledsavgifter, lotsavgifter och
            stämpelavgift, inte sammantaget innebär konkurrensnackdelar för
            svensk sjöfart. Reger­ingen bör göra en översyn av skatter och
            avgifter med uppdrag att redovisa en samman­tagen bedömning av
            svensk sjöfarts konkurrenskraft i en internationell kontext.
          </p>
          <head type="h2" xml:id="i-HWW1GNCVgwmdyKvwjQM9HQ">
            Ta fram en plan för att säkerställa järnvägsfärjor
          </head>
          <p xml:id="i-K3xMFwas5Je5yKzTueCT8C">
            Antalet transporterade vagnar på tågfärjorna har de senaste decennierna
            sjunkit kraftigt, från 200 000 per år i början på 1990-talet till
            i dag knappt 20 000. I dagsläget är Stena Line det enda rederiet
            som driver tågfärjetrafiken mellan Sverige och Tyskland. Det finns
            marknadsmässiga orsaker till denna förändring med bl.a. tillkomsten
            av Öresunds­bron. Risken är dock att den svenska järnvägsfärjetrafiken
            inom en relativt snar framtid helt kommer att upphöra. Detta gör
            Sverige sårbart. Det räcker med en större olycka eller en attack
            mot Öresundsbron för att den svenska godstågstrafiken ska vara
            helt avskuren från övriga Europa. Detta är oroande utifrån perspektiven
            näringspolitik och totalförsvar. Regeringen bör därför se över
            hur svensk godstrafik kan säkerställas även i ett scenario där
            godstrafiken över Öresundsbron tillfälligt stoppats.
          </p>
          <head type="h2" xml:id="i-39cQbjqjFq3ZtTjVN1ZgXX">
            Säkerställ landström när båtar ligger i svenska hamnar
          </head>
          <p xml:id="i-LYVYTjSZWLSTpjibnyh3rG">
            Koldioxidfri el medför stora möjligheter för Sverige att bidra
            till klimatmålens uppfyllelse men skapar också nya jobb och exportmöjligheter.
            Industrin och transportsektorn bör i största möjliga mån dra nytta
            av svensk hållbar ren el. Samtidigt ställer ökad efterfrågan på
            el också krav på en utbyggd och driftssäker infrastruktur. Båtar
            som ligger i hamn med påslagna fossildrivna motorer är dyrt, omodernt
            och till skada för klimatet. Det finns ingen rimlig anledning
            att inte alla fartyg som lägger till i svenska hamnar ska drivas
            av landström. Regeringen bör skyndsamt tydliggöra regelverket
            kring detta – att båtar som ligger i hamn med påslagna motorer
            inte ska släppa ut fossila avgaser – och ta fram en plan för tillgången
            på landström i alla svenska hamnar.
          </p>
          <head type="h2" xml:id="i-T1ixFudPDxar9SeFw2xUDu">
            Förnya flottan av svenska isbrytare
          </head>
          <p xml:id="i-4eFyCf96qM9yaJEHwgJ6uT">
            Just nu sker stora och viktiga investeringar i industrin i norra
            Sverige. Dessa investering­ar lägger grunden för tusentals nya
            jobb. De nya investeringarna ökar behovet av trans­porter av både
            gods och människor. Järnvägen längs Norrlandskusten behöver förstärkas
            för att säkerställa godsflöden och arbetspendling. Detta är en
            del av Moderaternas lång­siktiga vision att kunna köra tåg i 250
            kilometer i timmen genom hela Sverige. För att klara godstransporterna
            från norr måste även sjöfarten fungera. Det förutsätter att utveck­lingen
            av Luleå hamn blir klar samt att isbrytningen fungerar. Moderaterna
            vill, som en del av ambitionen att hela Sverige ska leva, stärka
            godstrafiken till sjöss genom förstärk­ningar av hamnar och förnya
            den ålderstigna flottan av svenska isbrytare. Det långsiktiga
            arbetet för att förnya flottan av isbrytare ska in i kommande
            plan. Sverige och Finland genomför för närvarande ett designprojekt
            för isbrytare som är klart i sommar. Finland avser sedan enligt
            uppgift att beställa två tre isbrytare. För att få ned kostnaderna
            bör de förestående upphandlingarna av nya isbrytare ske i nära
            samarbete med Finland.
          </p>
          <head type="h2" xml:id="i-X1cpWKsjyCHxgMvnS8GCZy">
            Alternativ finansiering av infrastruktur
          </head>
          <p xml:id="i-Wh5Gbv5FP8ATCypubELh5w">
            Trafikverket bör få i uppgift att peka ut ett antal infrastrukturprojekt
            som lämpar sig för alternativa finansieringslösningar. Det är
            i det arbetet centralt att slå fast att alternativa finansieringslösningar
            endast kan komma i fråga om de medför samma eller högre kost­nadseffektivitet
            jämfört med anslagsfinansiering, inte underminerar hållbarheten
            i de offentliga finanserna och inte heller medför oplanerade kostnadsökningar
            över tid på grund av att den samlade kontrollen över kostnaderna
            för infrastrukturinvesteringar försämras.
          </p>
          <head type="h2" xml:id="i-6xRn98KNXc5wXQ33ZeK9X6">
            En plan för att hantera svensk infrastrukturs underhållsskuld
          </head>
          <p xml:id="i-B7Hx8h18fLqcA6PRp1xtLb">
            Underhållsskulden på svensk järnväg och väg uppgår enligt Trafikverkets
            bedömningar till 66 miljarder kronor. Detta drabbar både företagare
            och pendlare och är naturligtvis inte långsiktigt hållbart. Moderaterna
            vill ge Trafikverket i uppdrag att ta fram en plan för att successivt
            arbeta bort underhållsskulden kommande planperiod.
          </p>
          <head type="h2" xml:id="i-3qgjvQcnLafVyTvAsWBedS">
            Löften ska hållas – den medvetna underfinansieringen inom befintlig
            plan måste stoppas
          </head>
          <p xml:id="i-SKpanoEEp7ytJm9mJs5LLw">
            Innevarande plan med av riksdagen beslutade infrastrukturprojekt
            är enligt Trafikverkets beräkningar underfinansierad med 105 miljarder
            kronor. Det innebär att en rad politiska beslut och löften riskerar
            att skjutas på framtiden alternativt inte alls genomföras. Detta
            att lova och politiskt besluta om satsningar men inte finansiera
            är skadligt. Trafikverkets beräkningar sker i 2017 års penningvärde
            medan regeringens proposition i stället räknas i 2021 års penningvärde.
            Seriösa ekonomiska bedömare uppger att Trafikverkets beräk­nade
            kostnader bör räknas upp med minst 11 procent. Det innebär att
            regeringen saknar ytterligare medel för att upprätthålla det som
            man säger sig lova i propositionen, vilket riskerar att späda
            på den växande underhållsskulden. Moderaterna vill att en plan
            för att komma i kapp underfinansieringen tas fram. Principen att
            löften ska hållas och beslutad plan finansieras måste värnas.
          </p>
          <head type="h2" xml:id="i-Knzri4urLgCGA9vpvkzMgL">
            Återinför 15 procents anslagskredit för alla infrastrukturprojekt
          </head>
          <p xml:id="i-ATbPMyg96pXgSkgmqaY75v">
            Som en konsekvens av Moderaternas ambition att se långsiktighet,
            ekonomiskt ansvar och helhet mellan trafikslag bör den 15-procentiga
            anslagskrediten återinföras. Denna innebär bättre möjlighet att
            planera projekt över budgetår och att undvika onödiga mer­kostnader
            i samband med upphandling, projektering och genomförande.
          </p>
          <head type="h2" xml:id="i-LPeCk3a5Ka8NqrCRWkwW7V">
            Analys förändrade pendlingsbeteenden efter pandemin
          </head>
          <p xml:id="i-KwswbDMCLvSxxdg1Fa1Zbj">
            Framtidens infrastrukturpolitik bör ta sin utgångspunkt i analyser
            av hur pandemin lång­siktigt påverkar vårt sätt att leva och pendla.
            Vi vet nu att det går bra att förlägga en stor del av den samlade
            arbetstiden till hemmet. Detta ger bättre förutsättningar att
            kombi­nera familjebildning och karriär. Det gynnar jämställdheten
            långsiktigt och utmanar politiskt vår historiska förståelse avseende
            planering av pendling och bostadsbyggande. Fler som jobbar mer
            tid hemma öppnar möjligheter att bo och leva i en mångfald av
            orter och samtidigt ha sitt arbete någon annanstans. Vi har länge
            talat om den digitala revolutionen. Nu är den sannolikt här på
            allvar och utmanar i bred bemärkelse vår in­vanda norm kring 40
            timmars arbete på en fysisk arbetsplats. Varje modern arbetsgivare
            bör bejaka digitaliseringens möjligheter. Politikens roll bör
            vara att uppmuntra och underlätta denna utveckling.
          </p>
          <p xml:id="i-UByko9AmNFMWnfH4XaHw4K">
            Vi människor är beroende av fysiska möten och relationer. Det
            är varken troligt eller önskvärt med ett samhälle motsvarande
            det vi just nu upplever där människor arbetar fysiskt isolerade
            i sina hem. Vi kommer även i framtiden att behöva fysiska arbetsplats­er
            och möten. Men erfarenheterna av pandemin ifrågasätter det vettiga
            i att vi alla fysiskt förflyttar oss till en arbetsplats fem dagar
            i veckan. Om vi utmanar den invanda normen kommer enkla men viktiga
            saker att förbättras som att trängseln minskar och tillgången
            till parkeringsplatser ökar. Detta vinner alla på, även de som
            inte kan arbeta hemifrån, människor verksamma inom exempelvis
            transport, industri, vård, skola och omsorg.
          </p>
          <p xml:id="i-6Hihbmoquhsv2fNYfDdjtM">
            Om normen ändras kan kostsamma politiska beslut avseende infrastruktursatsningar
            komma att revideras. Postcorona är det inte längre en naturlag
            att antalet pendlare stän­digt kommer att öka med krav på fler
            spår och vägar. Vi kan i stället frigöra resurser att rusta och
            vårda det vi har, kraftigt bygga ut digitaliseringen över hela
            landet samt vara världsledande i arbetet med att elektrifiera
            vägar, flygplatser och hamnar. Postcorona bör därför regeringen
            initiera en större utredning av pandemins långsiktiga effekter.
          </p>
          <head type="h2" xml:id="i-2mTKRrrritRhdppC78qupD">
            Se över myndighetsstrukturen inom infrastrukturområdet
          </head>
          <p xml:id="i-XgSCHaP9tSxsJKiizuF8xr">
            Inom ramen för den större översynen av infrastrukturens myndighetsstruktur
            kopplat till upphandling och kostnadsansvar bör också möjligheten
            att överklaga myndighetsbeslut ses över. Att kunna överklaga ett
            beslut är viktigt och utgör en grundläggande demokra­tisk princip.
            Samtidigt är det viktigt att hitta en balans så att möjligheten
            att överklaga inte missbrukas. I dag har det till följd av överklagandeproblematik
            blivit betydligt svårare att genomföra infrastrukturprojekt i
            vissa kommuner och stadsdelar än i andra. Projekt fördröjs på
            ett sätt som alltför ofta inte kan anses skäligt. Möjligheten
            att över­klaga bör därför ses över. Till exempel bör kretsen som
            har rätt att överklaga minska påtagligt. Överklaganden bör avgiftsbeläggas
            och möjligheten att överklaga begränsas till när förutsättningarna
            förändrats påtagligt från detaljplanens införande.
          </p>
          <head type="h2" xml:id="i-WCdWsiW175feNgd7XdQ31p">
            Sverige ska vara världsledande avseende laddinfrastruktur
          </head>
          <p xml:id="i-MuRyCDjhpaAfXxRtqngKa6">
            En grundbult i omställningen, för att människor ska våga köpa
            och köra en elbil, är att det finns en fungerande infrastruktur
            för publik laddning. Brist på laddningsmöjligheter jämte begränsad
            räckvidd och höga inköpspriser är tre huvudförklaringar till att
            folk väljer bort elbil.
          </p>
          <p xml:id="i-4YbjHmNd1AMpSCAgwY8cfa">
            Det krävs en kraftig utbyggnad av publik laddinfrastruktur för
            att upprätthålla en fordonsflotta som består av laddbara bilar.
            Moderaterna satsar 1 miljard kronor i bud­geten på ett stöd för
            utbyggnad av laddinfrastruktur för lätta och tunga fordon. Målet
            är att snabbt bygga ett nätverk av laddstationer i hela landet.
            Det ska vara lika enkelt, eller enklare, att ladda din elbil som
            att tanka din bensin- eller dieselbil. Sverige ska vara världsledande
            i utbyggnaden av laddinfrastruktur.
          </p>
          <head type="h2" xml:id="i-Ub23Q3mXzubUpDTHcnuCrK">
            Tydliga mål för år 2030 avseende utbyggnaden av laddinfrastruktur
          </head>
          <p xml:id="i-DkvmeGKcDP4vCY92n49ayd">
            För att nå målet att Sverige ska vara klimatneutralt år 2045
            krävs ytterligare insatser. Transportsektorn står för en tredjedel
            av Sveriges utsläpp. Därför är det angeläget att vidta åtgärder
            för att närma oss Sveriges ambitiösa etappmål för transportsektorn:
            Växt­husgasutsläppen från inrikes transporter, exklusive flyg,
            ska minska med 70 procent senast år 2030 jämfört med utsläppsnivån
            år 2010. Fler insatser måste komma till för att nå Sveriges långsiktiga
            klimat- och energimål. Moderaterna vill minska transporternas
            klimatpåverkan genom att tillvarata möjligheterna med ny teknik,
            öka andelen förny­bara drivmedel, ha en hög klimatprestanda för
            såväl fordon som drivmedel samt effek­tivare transporter. Det
            kommer att behövas en kraftigt utbyggd laddinfrastruktur i form
            av laddstationer i städerna och laddinfrastruktur längs med svenska
            vägar.
          </p>
          <p xml:id="i-ERx7HckgEUZWb4uEj992na">
            Prognoser tyder på att det i Sverige kommer att finnas omkring
            2,5 miljoner ladd­bara fordon i trafik år 2030. Vi står med andra
            ord inför ett enormt teknikskifte inom transportsektorn de närmaste
            decennierna. Moderaterna vill ta fram en nationell elektri­fieringsstrategi.
            Strategin bör lyfta politiska prioriteringar för en trygg elförsörjning,
            tillräcklig kapacitet i elnäten och smarta lösningar för att elektrifiera
            transporter och minska utsläppen.
          </p>
          <p xml:id="i-2mofuHKQ6kzdsqUbfJqkdf">
            Regeringen tillsatte 2020 en elektrifieringskommission med bred
            kompetens. Detta är något som Moderaterna länge krävt och som
            vi välkomnar. Det räcker dock inte med att avvakta gruppens slutrapport,
            utan parallellt måste regeringen, för att inte tappa tid, tillsätta
            en utredning med uppdrag att föreslå tydliga mål för en strategisk
            elektrifiering av vägar.
          </p>
          <head type="h2" xml:id="i-NogaeGJZnnwGc6guGajMgA">
            Inkludera ny transportteknik i den framtida infrastrukturplaneringen
          </head>
          <p xml:id="i-6vHyxyqET4o7ZUBG7V6iNX">
            Samhällets resurser ska användas på bästa sätt. Produktiviteten
            ska öka, forskning och innovation ska på ett tydligare sätt inkluderas
            och arbetet med att fasa ut fossila bränslen intensifieras. Trafikverket
            spelar en viktig roll i detta arbete. Exempelvis kan Trafikverk­et
            bistå anläggningsbranschen, inte minst under upphandlingsfasen,
            så att den i högre grad beaktar infrastrukturinvesteringars livscykelkostnader
            genom att ta hänsyn till såväl miljö som investerings- som underhållskostnader.
            Syftet är en kostnadseffektiv och kli­matsmart användning av våra
            gemensamma skattemedel. Det är viktigt att Trafikverket kontinuerligt
            analyserar sitt arbetssätt i syfte att uppmuntra nya tillvägagångssätt
            avse­ende att bygga och underhålla vår gemensamma infrastruktur.
          </p>
          <p xml:id="i-PoDtr9G6Jj5uRU6eeJT7QB">
            Sverige ska ligga i framkant när det gäller att anamma teknikutveckling
            och innova­tion. Trafikverket bör få i uppdrag att kartlägga möjligheter
            och utmaningar med fram­tida transportlösningar i syfte att snabbt
            inkludera ny transportteknik i den framtida infrastrukturplaneringen.
            Detta ska ske på ett transportslagsneutralt tillvägagångssätt.
          </p>
          <head type="h2" xml:id="i-YHES9EVSoCjGzbVQ9Axrg1">
            Utvärdera och modernisera infrastrukturlagstiftningen
          </head>
          <p xml:id="i-Tpjx3wgNygKwzheFxjeFW1">
            Regelverken för strategisk och ekonomisk planering av vägar och
            järnvägar är komplexa och svåröverskådliga. Dessa har ofta tillkommit
            vid olika tider och med olika syften. Fysiska, tekniska och marknadsmässiga
            förutsättningar förändras över tid. Lagstiftningen om effektivare
            planering av vägar och järnvägar bör därför utvärderas i syfte
            att öka effektiviteten och produktiviteten av investeringar.
          </p>
          <head type="h2" xml:id="i-KUeEzHasHwny2RubxroQuZ">
            Inför nationella mål om punktlighet kopplat till ekonomiska incitament
            att hålla dessa
          </head>
          <p xml:id="i-7Lrjmvh1AadyWP4qohExt3">
            Sverige saknar nationella mål avseende punktlighet för tåg. För
            att öka drivkrafterna för en tågtrafik som såväl pendlare som
            företag kan lita på behövs mål som kopplar till ekonomiska incitament
            om de inte uppfylls. Det ska löna sig att göra rätt och kosta
            för leverantörer och företag att missköta underhåll av såväl egna
            fordon som spår.
          </p>
          <head type="h2" xml:id="i-ULvzDAkohj2Sav9QtSrfit">
            Sverige ska aktivt arbeta inom EU för harmonisering av elektrifiering
            av all infrastruktur
          </head>
          <p xml:id="i-P1D2Jhe57Csdi112JACPTG">
            Sverige behöver intensifiera sitt arbete inom EU för att harmonisera
            elektrifieringen av infrastrukturen inom hela unionen. Människor
            ska kunna känna trygghet i att kunna ladda sin bil oavsett var
            man befinner sig i Europa. Detta är centralt för en hållbar utveckling
            av handel och resande mellan unionens länder.
          </p>
          <head type="h2" xml:id="i-DXi4zRYiadw71ZuxbJ7xjW">
            Mer svenskt stöd från EU till nationella infrastrukturprojekt
          </head>
          <p xml:id="i-7k1itPfPezGffetjNBjbCZ">
            Regeringen har agerat passivt inom EU för att erhålla stöd för
            viktiga infrastruktur­projekt. Danmark, som jämförelse, har i
            relation till folkmängd och yta de senaste åren erhållit fem gånger
            så mycket stöd till infrastrukturprojekt som Sverige. Här behövs
            en tydlig skärpning av arbetet inom EU för att få stöd.
          </p>
          <head type="h2" xml:id="i-FFqMDAT8MBcczSzi7HpeFi">
            Utveckla de samhällsekonomiska kalkylmodellerna för svenska infrastrukturinvesteringar
          </head>
          <p xml:id="i-H8MRHkiND9isz6SdctSH9b">
            Dagens kalkylmodeller avseende samhällsekonomisk lönsamhet bygger
            på hur verklig­heten är i nutid snarare än förväntningar framöver.
            Exempelvis är kommande industri­projekt och planerat byggande
            av nya bostadsområden sådant som inte kan räknas in i förväntad
            nytta trots att dessa är exempel på förväntad ökad pendling och
            godstrafik. Trafikverket behöver utveckla de samhällsekonomiska
            analysmodellerna så att dessa tydligare räknar in förväntad ökad
            pendling framåt i tiden.
          </p>
          <head type="h2" xml:id="i-SQ7DjeMytbZGKdqAhJfa8X">
            Förändrad svensk lagstiftning avseende byggande av cykelvägar
          </head>
          <p xml:id="i-XSh2cGDoR4nByPmV3GaPh">
            Ett exempel på en brist i dagens lagstiftning är väglagens krav
            som ger staten ensamrätt att bygga cykelväg som är i direkt anslutning
            till väg avsedd för motortrafik. Riksdagen har sedan tidigare
            ställt sig bakom ett tillkännagivande i denna del. Regeringen
            bör skyndsamt säkerställa att en ny lagstiftning kommer på plats
            samt inom ramen för detta också se över möjligheten för kommunerna
            till en mer flexibel planering av cykelvägar.
          </p>
          <head type="h2" xml:id="i-TFec3cfk5i3fR5rAwdaTkp">
            Förbättra trafiksäkerheten i samband med åtgärdsplanering
          </head>
          <p xml:id="i-Leb9pWeR17eNpgJmeNh95M">
            Nya digitala verktyg ger förbättrade möjligheter att planera
            åtgärder på ett mer trafik­säkert sätt. I dag skadas och dödas
            människor vid exempelvis olika vägarbeten, olyckor som i många
            fall kunde ha förebyggts med ett bättre förebyggande arbete. Den
            digitala teknikens nya möjligheter bör regeringen beakta i sina
            uppdrag till Trafikverket.
          </p>
          <head type="h2" xml:id="i-3y7qsNxjByzy7P5kjEK1y3">
            Inkludera digitalisering i arbetet för att stärka trafiksäkerheten
          </head>
          <p xml:id="i-XzR2x8V5Qtn8RNuWewUm5D">
            Utvecklingen inom digital teknik ger ständigt förbättrade möjligheter
            att genom bl.a. information till trafikanter stärka trafiksäkerhetsarbetet.
            Detta arbete bör Trafikverket på ett mer systematiskt sätt arbeta
            med. Regeringen bör initiera en utredning kring det systematiska
            trafiksäkerhetsarbetet i denna del.
          </p>
          <head type="h2" xml:id="i-X4wniWjHfM7tpSxZ2VFtMy">
            Bejaka möjligheterna och förebygg risker med autonoma fordon
          </head>
          <p xml:id="i-EeXHwLhxAbtpRi4dm8gxhY">
            Den tekniska utvecklingen med ökad automatisering av föraruppgiften
            innebär stora möjligheter. Redan i dag ger nya bilar som standard
            möjlighet att förarlöst backa in på trånga platser och garage.
            Detta är dock bara början. Möjligheten för framtida transpor­ter
            av lastbilar och bussar att köra förarlöst kommer att spara pengar
            och öppna upp för bl.a. fler turer. Så långt är allt bra, men
            forskare varnar också för att förarlösa fordon innebär risker
            i form av förändrat beteende i trafiken.
          </p>
          <p xml:id="i-AwqfGzDbKHdE7dFz97wHNg">
            Sverige bör både vara ledande avseende att implementera ny teknik
            och beakta risk­erna med den nya tekniken. En utredning som brett
            tittar på alla aspekter av frågan med dess möjligheter och utmaningar
            bör därför tillsättas.
          </p>
        </div>
        <div type="motSignatures">
          <list>
            <item xml:id="i-G4Yh8HrqNwRkvkbFjiCoVK">
              Maria Stockhaus (M)
            </item>
            <item xml:id="i-SvkLVALaeJLWpPs8wNqFyi">
              Sten Bergheden (M)
            </item>
            <item xml:id="i-REB5538ma8pKJ7o8nCVSxZ">
              Åsa Coenraads (M)
            </item>
            <item xml:id="i-RzWR2zh8tEFBtMVL12KfFJ">
              Anders Hansson (M)
            </item>
            <item xml:id="i-P5SVdKMK3nvh6PGnS4hDhc">
              Helena Antoni (M)
            </item>
            <item xml:id="i-PDx5wJN7gePFgV1og1pfFd">
              Marléne Lund Kopparklint (M)
            </item>
          </list>
        </div>
      </div>
    </body>
  </text>
</TEI>
