<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-UU-00358">
  <teiHeader>
    <fileDesc>
      <titleStmt>
        <title>Globalisering</title>
        <author corresp="i-FrTJne8fam41FasSB9mLUA">av Kerstin Engle m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Globalisering</title>
          <idno type="rdwebb">GV02U358</idno>
          <rs type="number">U358</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GV02U358/text</ref>
          <ref type="dokument_url_html">http://data.riksdagen.se/dokument/GV02U358</ref>
          <ref type="dokumentstatus_url_xml">http://data.riksdagen.se/dokumentstatus/GV02U358</ref>
          <ref type="doc">http://data.riksdagen.se/fil/3D81E3B7-CF5F-4EB4-815B-3BCF335396B6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-FrTJne8fam41FasSB9mLUA</idno>
            <name>Kerstin Engle</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-DXYijt8wprzTgm7zCTJYc3</idno>
            <name>Veronica Palm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GsygH5UJM18UkfLBHFkVdD</idno>
            <name>Kent Härstedt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-39fbNYuRw3ATDkk31XzQBZ" type="signed"/>
        <correspContext corresp="i-39fbNYuRw3ATDkk31XzQBZ">
          <note type="signatory" corresp="i-FrTJne8fam41FasSB9mLUA"/>
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-DXYijt8wprzTgm7zCTJYc3"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-GsygH5UJM18UkfLBHFkVdD"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-RZNwwHohbyBgLVVG4Dy1Bj"/>
        </correspContext>
        <correspAction type="referral" xml:id="i-LnQLPbBsZYR79oy3RSLi5V">
          <date when="2007-10-16"/>
        </correspAction>
        <correspAction type="dismissal" xml:id="i-Z7wPMbefxL2apCpejj1uT">
          <date when="2007-10-16"/>
        </correspAction>
        <correspAction type="numbering" xml:id="i-AsYTNkGG6QWCSZreq5jjpj">
          <date when="2007-10-09"/>
        </correspAction>
        <correspAction type="submission" xml:id="i-7vYx5i3QtYzmMY93tYiTdp">
          <date when="2007-10-05"/>
        </correspAction>
        <correspAction type="transfer" xml:id="i-AkrsHxFCB3T3WSPRFLBvt9">
          <date when="2007-10-05"/>
        </correspAction>
        <correspAction type="assigned" xml:id="i-L3zJeJ4p3HTyPeDUwWWADB"/>
        <correspContext corresp="i-L3zJeJ4p3HTyPeDUwWWADB">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-DRGTwUBybeBLZRf3VJm6Lc">
            Förslag till riksdagsbeslut
          </head>
          <list style="ol">
            <item xml:id="i-3RzyyGL5A2SYQAkbCPA4pU">
              Riksdagen tillkännager för regeringen som sin mening vad som
              anförs i motionen om den svenska modellen i globaliseringen.
            </item>
            <item xml:id="i-Dn96QEAsVgCyeGsJgn7bDK">
              Riksdagen tillkännager för regeringen som sin mening vad som
              anförs i motionen om fackliga och sociala rättigheter i Sverige,
              EU och globalt.
            </item>
            <item xml:id="i-CoNGibJN3J6H5RwX5YnUxR">
              Riksdagen tillkännager för regeringen som sin mening vad som
              anförs i motionen om att fördela globaliseringens välstånd rättvist.
            </item>
            <item xml:id="i-SL2TmvehfYTWEmYxwaUm4p">
              Riksdagen tillkännager för regeringen som sin mening vad som
              anförs i motionen om att grundläggande välfärdstjänster och grundläggande
              rättigheter, som t.ex. rätten till rent vatten, inte bör privatiseras.
            </item>
            <item xml:id="i-HCkM6RKEbtxguFsSfqiWLG">
              Riksdagen tillkännager för regeringen som sin mening vad som
              anförs i motionen om att arbetet med kvinnors rättigheter avseende
              jämställdhet, hälsa och sexualitet prioriteras.
            </item>
            <item xml:id="i-YPaCz1w4xiq8H38K8doUhV">
              Riksdagen tillkännager för regeringen som sin mening vad som
              anförs i motionen om synen på globaliseringens möjligheter.
            </item>
            <item xml:id="i-Gsg46K4wDLrLmhewNXSF53">
              Riksdagen tillkännager för regeringen som sin mening vad som
              anförs i motionen om kamp mot dumpade arbetsvillkor.
            </item>
            <item xml:id="i-BzW9dTBNYikA4jeCrE59bL">
              Riksdagen tillkännager för regeringen som sin mening vad som
              anförs i motionen om hållbar global utveckling.
            </item>
            <item xml:id="i-NMfvRMyrxbHnSQ9qyJwF69">
              Riksdagen tillkännager för regeringen som sin mening vad som
              anförs i motionen om hälsa och utbildning.
            </item>
            <item xml:id="i-H3FXLYRFH1gTeBUH5Fg7kw">
              Riksdagen tillkännager för regeringen som sin mening vad som
              anförs i motionen om fri, rättvis och hållbar handel. 1
            </item>
            <item xml:id="i-5Z8sbEWSsCKN1zZJA7i7zH">
              Riksdagen tillkännager för regeringen som sin mening vad som
              anförs i motionen om att avskaffa EU:s jordbrukssubventioner.
              1
            </item>
            <item xml:id="i-5BB5i2VgD3MsxXYsomn7jQ">
              Riksdagen tillkännager för regeringen som sin mening vad som
              anförs i motionen om samarbete över gränserna för miljön.
            </item>
            <item xml:id="i-FxXkFEFocrnwVyXXitq9Jh">
              Riksdagen tillkännager för regeringen som sin mening vad som
              anförs i motionen om företagens ansvar.
            </item>
            <item xml:id="i-ELXXHikTuygDKfZQUpUpyE">
              Riksdagen tillkännager för regeringen som sin mening vad som
              anförs i motionen om Sverige i den internationella konkurrensen.
              1
            </item>
            <item xml:id="i-2WVP18ywZyRRucA7NnGTDr">
              Riksdagen tillkännager för regeringen som sin mening vad som
              anförs i motionen om att tygla spekulationsekonomin.
            </item>
            <item xml:id="i-HZRrTKR4YVs6ifJLPKdcF8">
              Riksdagen tillkännager för regeringen som sin mening vad som
              anförs i motionen om att reformera det globala ekonomiska styret.
            </item>
            <item xml:id="i-EG1rw61RvmScFNzkN55rcN">
              Riksdagen tillkännager för regeringen som sin mening vad som
              anförs i motionen om minskat skuldberoende.
            </item>
          </list>
          <p xml:id="i-SFvjx4qxNezgczN72sXQW6">
            1 Yrkandena 10, 11 och 14 hänvisade till NU.
          </p>
        </div>
        <div type="motContent">
          <head type="h1" xml:id="i-PutZeFZQcE9Hm5SaizUUjQ">
            Globaliseringen skapar möjligheter
          </head>
          <p xml:id="i-KHBtN6AVn4Hp9djth2Uw3j">
            Vi socialdemokrater tror på globaliseringens möjligheter. De
            senaste årtiondenas ekonomiska globalisering har skapat ett ökat
            välstånd och bidragit till att fattigdomen minskat för flera hundra
            miljoner människor. I globaliseringens kölvatten har avstånden
            mellan människor minskat samt kunskapen och förståelsen för levnadsvillkoren
            på andra sidan jordklotet ökat. Och dag för dag växer kraven på
            demokrati, mänskliga rättigheter och social trygghet runtom i
            världen. Aldrig har det funnits så många demokratier som i dag.
            Och sambandet mellan demokrati och ekonomisk utveckling är starkt.
          </p>
          <p xml:id="i-4twCZFPa9pjofi9oJzrpdf">
            Människor över hela världen bär samma drömmar om att kunna leva
            i trygga och socialt ansvarstagande samhällen med respekt för
            människovärdet. Genom demokratiska val mellan fria partier kan
            medborgarna ställa krav på sociala reformer och fackliga rättigheter.
            Demokratins landvinningar har gjort att färre människor drabbas
            av svält och att allt färre krig utkämpas mellan stater. Kränkta
            fackliga rättigheter eller inga alls, svältlöner, inlåsta arbetare,
            barnarbete och lönedumpning måste bekämpas med facklig och politisk
            kamp för demokratiska fri- och rättigheter.
          </p>
          <head type="h1" xml:id="i-NQiTT9dcQVccfdThXXJrF5">
            Nya hot i globaliseringens fotspår
          </head>
          <p xml:id="i-RB2rx2SffSSSSgvWVn3ADr">
            Samtidigt är globaliseringen en källa till oro och otrygghet.
            Kraven på flexibilitet utan skyddsnät och de snabba ekonomiska
            kasten ökar osäkerheten och maktlösheten. Människor hinner inte
            med många upplever att de jagar efter utvecklingen istället för
            att styra den. Omställningen till den nya ekonomin skapar oro
            för framtiden i såväl den rika som den fattiga världen en oro
            för att alltmer av industrijobben flyttar till låglöneländer och
            att inga nya arbetstillfällen skapas i dess ställe. Låglöneländer
            spelas ut mot varandra, vilket försvårar kamp för en bättre tillvaro.
          </p>
          <p xml:id="i-VYXwkJLzVUVvZoN7kicaao">
            Även en i grunden positiv inställning till globaliseringen kräver
            medvetenhet om att g lobaliseringen har nya hot. Ett av dessa
            är beroendet av ny och sårbar infrastruktur som elnät, flygtrafik,
            telekommunikationer med mera.
          </p>
          <p xml:id="i-YWDwpWd9DQ2te4aRpquBZP">
            Ett annat område är ekologiska hot. Den ökande levnadsstandarden
            i globaliseringens spår utsätter naturen för större belastning;
            resurser som vatten, energi, skog riskerar att utarmas samtidigt
            som miljöfarliga utsläpp från fabriker, bilar och hushåll ökar
            både i de rika länderna och i nya tillväxtekonomier som Kina och
            Indien. Det globala ekosystemet rubbas med klimatförändringar
            och ozonhål som följd.
          </p>
          <p xml:id="i-HNsvFQit8NXnUzAi81TdSG">
            Till de ekologiska hoten kan också räknas smittsamma globala
            epidemier, så kallade pandemier. Dödliga pandemier är ett av de
            största säkerhetshoten som vi står inför. Det kan antingen utlösas
            av terrorister som använder biologiska stridsmedel eller på naturlig
            väg.
          </p>
          <p xml:id="i-QZTfYFJ8vGiMLRqpEzvxce">
            Mänskligheten tränger nu in i det sista orörda delarna av världen,
            de djupa regnskogarna. Där finns en del dödliga smittsamma sjukdomar.
            Smittor kan också frodas i de multimiljonstäder som växer fram
            i fattiga delar av världen. Dålig eller total avsaknad av sanitet
            och människor som lever hopträngda gör dessa städer till bakteriehärdar.
          </p>
          <p xml:id="i-J227XG8ytnAU7GYfQynsDa">
            En pandemi skulle kunna få katastrofala följder inom den transnationella
            ekonomin. När det fria flödet av varor och människor begränsas
            för att stoppa smittorisken kan konsekvensen bli att världsekonomin
            kollapsar. Andra hot mot den globala ekonomin kan komma inifrån,
            såsom en börskrasch i ett land, eller utifrån, i form av en terrorattack
            som slår ut exempelvis datasystem för finansiella transaktioner.
            Sverige är beroende av den transnationella ekonomin när det gäller
            både arbetstillfällen och tillgång till mat.
          </p>
          <p xml:id="i-QjjKWzg54988DJ9UUGarqa">
            Det finns också stora säkerhetspolitiska utmaningar, t.ex. att
            minska sårbarheten i de teknologiska och ekonomiska infrastrukturerna,
            vilka samhället är beroende av. Det kan ske genom olika tekniska
            lösningar. Exempelvis genom att inte anlägga städer i områden
            som man vet kan drabbas av naturkatastrofer t.ex. New Orleans
            och Los Angeles och att bygga hus som kan stå emot jordbävningar
            och andra stora påfrestningar.
          </p>
          <p xml:id="i-28zpv6KV5fiZNme8Vm81cu">
            En annan utmaning är att minska människans skadliga påverkan
            på miljön: En lösning är att utveckla teknik som belastar miljön
            mindre. Typexempel idag är hybridbilar, sparglödlampor och återvinning
            av avfall. Miljömedvetenheten måste öka.
          </p>
          <p xml:id="i-J8FijRaReNiRTMrtwY1RG1">
            Att finna sätt att hantera utmaningen i de globala politiska
            och sociala spänningarna kan vara svårare. Roten till problemet
            är att en stor majoritet av världens befolkning lever i fattigdom,
            och lösningen är att utjämna orättvisorna.
          </p>
          <head type="h1" xml:id="i-MVLtYGDSckGvhbtGDJjFtg">
            Globaliseringen skapar fler arbetstillfällen
          </head>
          <p xml:id="i-NSnZS1PJFFL6bwTVyzKFkz">
            Samtidigt som industritillverkningen flyttar till andra marknader
            sysselsätter kunskaps- och arbetsintensiva sektorer alltfler.
            I Sverige har antalet anställda inom industrin under de senaste
            30 åren minskat med en halv miljon, men under samma period har
            antalet sysselsatta inom tjänstesektorn ökat med mer än en miljon.
          </p>
          <p xml:id="i-EuWkhtRDqbdSXHdrRNnhUL">
            USA-professorn Richard Baldwin menar att det är individen och
            inte branscher eller företag som utgör grunden i den nya globala
            ekonomin. Hittills har vi mest handlat med varor, och nu handlar
            vi alltmer med arbetsuppgifter. Varje arbetsuppgift kommer i framtiden
            att utföras där placerarna får ut mest för investerade pengar.
            Det handlar alltså inte om framtiden för hela branscher, som när
            tekoindustrin försvann med sömmerskor, administration, personalavdelning
            osv. Nu kan istället enskilda arbetares eller tjänstemäns jobb
            försvinna ur en i övrigt mycket vinstgivande bransch eller firma
            därför att just deras arbetsuppgift görs billigare på andra ställen.
          </p>
          <p xml:id="i-GCxMh72rwvyF4ETnxZukdF">
            Socialförsäkringarna fungerar väl i sin nuvarande utformning
            eftersom de just är uppbyggda kring individerna. På den svenska
            arbetsmarknaden bejakar de fackliga organisationerna att olönsam
            produktion slås ut, och individen har skyddats med en generös
            a-kassa och arbetsmarknadspolitik, något som snabbt kan raseras
            när nu regeringen successivt monterar ned trygghetssystemen. När
            olönsamma arbetsuppgifter slås ut måste individen skyddas på samma
            sätt. Richard Baldwin menar att för att inte göra folk rädda för
            globaliseringen är det viktigt med en politik för social trygghet
            som gör att alla ställer upp på globaliseringen.
          </p>
          <p xml:id="i-VzKbfNXVZNnKXLe2FfGmWW">
            Richard Baldwins resonemang slår hål på den mytbildning som finns
            om att det bara är industriarbetare och exportsektorer som säljer
            produkter med lågt kunskapsinnehåll som utmanas av global konkurrens.
            Medelklassens tjänstemän upplever idag sin anställningstrygghet
            som betydligt mer hotad än övriga grupper på arbetsmarknaden.
          </p>
          <p xml:id="i-MukX2b9knKWNYXzLyyFqMx">
            Därmed väntar ökad otrygghet, snabba och omfattande strukturförändringar
            och en tydlig risk för sämre reallöneutveckling för svensk medelklass.
            Det krävs omställningstrygghet även för denna grupp med kvalificerade
            utbildningsalternativ och kompetenskonton. I dag får tjänstemän
            i snitt mindre än halva lönen i ersättning vid arbetslöshet. Den
            borgerliga regeringens politik det första året inger oro.
          </p>
          <head type="h1" xml:id="i-4qE8qi3T26FJsyqEWuU2Hv">
            Den svenska välfärdsmodellen behövs i globaliseringen
          </head>
          <p xml:id="i-XXJxT4FWxUa8PiKv3T5eEL">
            Många internationella forskare, som t.ex. Richard Florida, tror
            på den svenska modellen. Enligt Florida är Sverige ett av de länder
            som har mycket goda förutsättningar att klara framtidens utmaningar.
            Han anser att den svenska samhällsmodellen är framgångsrik.
          </p>
          <p xml:id="i-6F7kSS3peywCV7jZzjdDME">
            Det är ingen slump att Sverige rankas högt på internationella
            tillväxt-, utbildnings- och kreativitetslistor. Vi socialdemokrater
            förde en framgångsrik politik baserad på övertygelsen om att anpassning
            inte ska ske på bekostnad av människors rättigheter och trygghet.
            Tack vare forskning och utbildning, tack vare en obändig vilja
            att värna arbetsrätt och sociala trygghetssystem och tack vare
            kampen för allas rätt till lika behandling är vi idag väl rustade
            att ta oss an framtidens utmaningar.
          </p>
          <p xml:id="i-B6tuuVdrC8NHNy6NdeBsMx">
            Det finns således mycket goda grunder för att värna den så kallade
            svenska eller nordiska modellen både i EU och globalt samt att
            kämpa för fackliga och sociala rättigheter i Sverige, i EU och
            globalt.
          </p>
          <p xml:id="i-Hc5ZpcUbPtQ5smhiYDiFPF">
            Det har dock blivit allt tydligare att det internationella kapitalets
            jakt på snabba och allt högre vinster inte tar mänsklig hänsyn
            att människor används som spelbrickor. I dag tävlar länder och
            företag om att få produktionskedjans mest värdefulla länkar och
            att få behålla dessa så länge som möjligt. För oss socialdemokrater
            är det oacceptabelt att konkurrera om företagens investeringar
            genom att försämra tryggheten på arbetsmarknaden, dumpa skatter
            eller sänka miljökrav.
          </p>
          <p xml:id="i-GUamzUKSU7q4fSSH9TnsZT">
            Den informella sektorns andel av ekonomin växer, inte minst i
            utvecklingsländer. Oreglerade eller direkt olagliga förhållanden
            innebär ofta rättslöshet för arbetare och småföretagare, som ofta
            utnyttjas på ett hänsynslöst sätt som anställda eller underleverantörer.
            Avreglering och privatisering som ökar en sådan exploatering motverkar
            en hållbar utveckling. Fattigas ägande-, avtals- och arbetsrätt
            skapar möjlighet till verklig tillväxt. Rätt till den jord man
            brukar är central.
          </p>
          <p xml:id="i-Nrq4RqJqq1wFpUydBHcFAY">
            Vår slutsats är inte att försöka hindra förändringarna utan att
            styra dem. Det är inte det internationella kapitalet som kommer
            att se till att människor förbereds för arbeten i nya branscher.
            Istället krävs stark politisk beslutskraft och facklig-politisk
            samverkan för att nå framgångar i en global konkurrens.
          </p>
          <p xml:id="i-K7CWEgZ6UYa2AS6uocqsZx">
            En av de bärande tankarna inom socialdemokratin är att trygghet
            för människor och investeringar i kunnande är nödvändigt för ökad
            tillväxt. Tvärtemot den moderatledda regeringen i Sverige tror
            vi inte att otrygghet och rädsla för att mista sitt jobb bidrar
            till utveckling. Trots hård internationell konkurrens står samhällen
            med höga ambitioner om jämn fördelning och gemensam välfärd som
            de nordiska starka. Avancerade ekonomier med världsledande produktion
            är komplexa och kräver en god samhällsmiljö. Kollektiva lösningar
            för utbildning, hälsa, miljö och infrastruktur är ofta de mest
            effektiva. Företagen är beroende av hög utbildningsnivå, kvalitativ
            forskning och bra livsmiljö för att kunna rekrytera, moderna kommunikationer
            och försörjning, pålitlig samhällsservice och rättsliga förhållanden.
            Långt gången specialisering, systemtänkande, kreativitet, engagemang
            och alla medarbetares ansvar kännetecknar den mest värdefulla
            produktionen och gynnas i ett öppet, demokratiskt och jämlikt
            samhälle.
          </p>
          <p xml:id="i-Wi78FK62K3dAuxEop3CXbo">
            Vi socialdemokrater har två parallella strategier. Vi ska i solidaritet
            verka för att globaliseringen sprider välstånd i hela världen
            och att alla kan känna trygghet i sina arbeten. Samtidigt ska
            svenska arbetstagare erbjuda kompetens i världsklass. Den svenska
            arbetsmarknaden ska erbjuda sådan trygghet och sådana utvecklingschanser
            för enskilda att förändringen blir en positiv möjlighet.
          </p>
          <head type="h1" xml:id="i-GmfSJCBPCFQVvaA6W867wb">
            Fördela globaliseringens välstånd rättvist
          </head>
          <p xml:id="i-4LmZguRSeznUhr5HuonST6">
            Det finns en stor potential i globaliseringen för Sveriges del.
            Man kan jämföra med den senaste globaliseringsvågen 18601910.
            Då genomgick Sverige en enastående utveckling. Från att ha varit
            ett fattigt land i periferin blev vi en industrination av världsklass.
            Just nu öppnar sig otroliga marknader för den som kan utnyttja
            dem. Men Sverige behöver snabbt förbereda sig inför globaliseringen.
            Sverige behöver fler expansiva företag och en arbetsmarknad som
            kombinerar flexibilitet och trygghet.
          </p>
          <p xml:id="i-FCgmNNniQTComwSU75G2Sz">
            Även på lokal nivå är det viktigt att politiker och tjänstemän
            i kommuner och landsting börjar diskutera globaliseringen på allvar.
            Man behöver lära sig mer om processerna och lyfta blicken mot
            omvärlden. Det lokala näringslivet måste kuggas in i det globala
            systemet.
          </p>
          <p xml:id="i-36BiSzM5Sd68FtNK6djwfy">
            Vi behöver skapa goda möjligheter för företagandet, särskilt
            det lokala så att man inte riskerar att hamna i en situation med
            oerhört beroende av ett stort globalt företag.
          </p>
          <p xml:id="i-5hWpfzvuKtuq7iFoStwWtp">
            För att dra till sig människor och kreativitet behöver man skapa
            miljöer som människor vill leva i. Sveriges kommuner behöver lära
            sig mer av varandra. Det behövs tvärregionala lärprocesser så
            att kunskaper från framgångsrika kommuner sprids vidare över landet.
          </p>
          <p xml:id="i-Y9QTk4f42GHsndspHz4AuH">
            Den vidgade ekonomiska globaliseringen de senaste decennierna
            har bidragit till ökat välstånd och högre genomsnittliga inkomster
            nästan överallt. Om den globala ekonomin växer i samma takt som
            hittills och fördelningen är rättvis är det möjligt att nå det
            av världens regeringar uppsatta målet att halvera fattigdomen
            till år 2015. Fortfarande lever dock närmare hälften av jordens
            befolkning på en inkomst under två dollar per dag, och var sjätte
            människa lever under den absoluta fattigdomsgränsen på en dollar
            per dag. Majoriteten av dessa är kvinnor. Mer än en halv miljard
            människor som har ett arbete tjänar mindre än en dollar per dag.
          </p>
          <p xml:id="i-4esU33E4MVo3ure8VUEbsN">
            Orättvisorna tar sig många uttryck. En invånare i den industrialiserade
            världen väntas leva nästan 30 år längre än den som bor i något
            av världens minst utvecklade samhällen. Vart femte barn i utvecklingsländerna
            går inte ut skolan, jämfört med 2 procent i den rika världen.
            Utvecklingen i fattiga länder är inte heller entydig. Framsteg
            och misär lever sida vid sida. Fattigdomen finns dessutom överallt
            och präglar även vardagen i rikare länder. En värld med 246 miljoner
            barnarbetare, varav 180 miljoner i de värsta formerna, är inte
            mänsklig. När arbetare blir inlåsta på fabriker i så kallade ekonomiska
            frizoner tillämpas inte alla människors lika värde.
          </p>
          <head type="h1" xml:id="i-WjAqH4GXFguDyBUYCxsf7N">
            Kamp mot dumpade arbetsvillkor
          </head>
          <p xml:id="i-Sawdhh1fpv1FgunaL7uyh2">
            Med en stark internationell arbetarrörelse och i takt med att
            samhällen närmar sig varandra kommer fler och fler människor att
            kräva bättre välfärd, ökad trygghet på arbetsmarknaden, mänskliga
            rättigheter och en deltagande demokrati. Det sker på samma sätt
            som när arbetarna organiserade sig och började ställa krav i industrialiseringens
            barndom. Socialdemokratin kan aldrig acceptera att konkurrenskraft
            skapas genom lägre löner, sämre arbetsvillkor, rovdrift på miljön
            och sämre välfärd. Vi ska arbeta för att fler länder följer strävan
            mot toppen, med möjlighet till utveckling och rättvis fördelning.
            Dessutom kan den ökade ekonomiska integrationen leda till att
            priser och löner så småningom närmar sig varandra i en värld med
            fri rörlighet för varor, tjänster, kapital och människor. Förändring
            är omvälvande för alla, i såväl industrialiserade som icke-industrialiserade
            länder.
          </p>
          <p xml:id="i-PvfZtLFgBCrHMYeVKU6nAx">
            Framsteg ska vinnas genom ökade investeringar i människor och
            genom större miljöhänsyn. Vi vill inte att billiga konsumtionsvaror
            här hemma ska bygga på usla arbetsvillkor och svältlöner på andra
            håll i världen. Tillväxt utan mänskliga rättigheter, ökande sociala
            klyftor eller utarmning av vår miljö gör oss inte rikare. Tvärtom
            är det endast en socialt och miljömässigt hållbar utveckling som
            skapar hållbar tillväxt. Bara på så sätt kan människors trygghet
            öka och livskvalitet förbättras oavsett var i världen de lever.
          </p>
          <head type="h1" xml:id="i-EmuyguB548EWzKzULiajev">
            Hållbar global utveckling
          </head>
          <p xml:id="i-RbJBoFuTVa3gVwPnFZmDny">
            Fattigdom kan inte bara mätas i inkomst per person. Global utveckling
            och minskad fattigdom skapas inte enbart genom att människor har
            mat för dagen utan också genom allas möjlighet att ta till vara
            sin kraft i ett demokratiskt samhälle där alla har tillgång till
            god hälsovård, utbildning och jobb. Brist på inflytande, dålig
            hälsa och analfabetism är fattigdomsbevis. Bland fattiga har kvinnor
            och barn minst inflytande över samhällen och sina egna liv.
          </p>
          <p xml:id="i-YaM7WXhVcxkYn5txdhWAdv">
            FN:s åtta millenniemål är förpliktande. Handling krävs på alla
            nivåer, av kommuner, regioner, regeringar och multilaterala institutioner.
            Oavsett om länder samarbetar kring jordbruksfrågor, folkhälsofrågor
            eller säkerhetspolitik är hållbar global utveckling ett mål i
            samarbetet. En hållbar global utveckling skapas inte enbart genom
            frihandel, skuldavskrivningar eller bistånd. För att öka välståndet
            och minska fattigdomen krävs att många faktorer samverkar. Ett
            helhetsgrepp krävs i såväl enskilda länder som internationella
            organisationer. Det är inte minst viktigt att EU:s gemensamma
            agerande blir samstämmigt mellan olika politikområden.
          </p>
          <head type="h1" xml:id="i-AzQWMf1CwfkHqHXd2M9AcB">
            Hälsa och utbildning mänskliga rättigheter och grunden för utveckling
          </head>
          <p xml:id="i-Mqe3cuyouHFQgue5Szx1Tq">
            Varje år dör sex miljoner människor i hiv/aids, tuberkulos och
            malaria. Samtliga sjukdomar kan förebyggas eller botas. Nästan
            tre miljoner barn som dör varje år hade kunnat räddas genom vaccination.
            En viktig förutsättning för att strategin för en hållbar global
            utveckling ska realiseras är politisk handling på den lokala och
            regionala nivån i varje nation. Tänk globalt handla lokalt är
            en betydelsefull uppmaning till världens folk och kräver politisk
            handling i kommuner och regioner för att uppnå de globala målen
            och mobilisera medborgarna.
          </p>
          <p xml:id="i-6Rx6qY4o4sSLtwUA1FZdEe">
            Sjukdomar stjäl människors drömmar om en bättre framtid. Relationen
            mellan sjukdom och fattigdom i världen är en ond cirkel. Fattigdom
            ökar risken för sjukdom, och sjukdom riskerar att göra såväl individer
            som hela samhällen fattigare. Ohälsan är ett av de största hindren
            och hoten mot tillväxt och välfärd. Mänskligheten har ett gemensamt
            ansvar att agera kraftfullt mot denna ohälsa. Hälsosystem är i
            första hand nationella regeringars ansvar. I kampen mot smittsamma
            sjukdomar i fattiga länder krävs att tillräckliga resurser tillförs
            genom bistånd eller andra internationella insatser. Medicinsk
            kunskap, vårdkapacitet och läkemedel måste nå alla, oavsett inkomst.
            Patentskydd och enskilda vinstintressen kan inte tillåtas hindra
            detta, i synnerhet som medicinska landvinningar oftast i grunden
            finansieras offentligt.
          </p>
          <p xml:id="i-PVhRiiVKh3LoJHZgXDGY8Y">
            I dag dör miljontals barn av mässling, malaria eller ohälsa kopplad
            till undernäring. Kampen mot dessa och andra i den rika världen
            utraderade sjukdomar måste stärkas. I dag orsakar bristen på rent
            vatten mycket ohälsa. Kampen om vatten skapar motsättningar mellan
            länder redan i dag och riskerar att leda till framtida konflikter.
            Rätten till rent vatten utmanas också av krafter som vill privatisera
            vattentillgången. Vi socialdemokrater kommer att ta strid för
            allas rätt till rent vatten. Ett av de största hindren för utveckling
            är spridningen av hiv/aids. Över 60 miljoner människor i hela
            världen har smittats, och den snabbaste ökningen av pandemin sker
            i Östeuropa och Asien. I södra Afrika skapar hiv/aids särskilt
            stora problem för utveckling. På grund av hiv/aids har exempelvis
            människor i Botswana på tio år förlorat mer i livslängd än de
            vann mellan 1960 och 1990.
          </p>
          <p xml:id="i-WCX5e8xmyXcnK9JgyYfAYA">
            Hiv/aids är en jämställdhetsfråga. Sexuell och reproduktiv hälsa
            och där tillhörande rättigheter är mänskliga rättigheter och måste
            garanteras alla. Kvinnors rätt att bestämma över sin egen kropp
            är en rättighet men också kanske den viktigaste faktorn för att
            kunna hejda spridningen av hiv/aids. I många länder finns inte
            vare sig kunskaper om eller tillgång till skydd mot könssjukdomar
            och oönskade graviditeter. Det internationella samfundet måste
            genom de enskilda staterna skapa de resurser som är nödvändiga
            för detta arbete. I dag har religiösa samfund ofta stor påverkan
            på hur fattiga länder prioriterar sina sjukvårdsresurser, vilket
            medfört att politiskt kontroversiella frågor om kvinnors rättigheter,
            jämställdhet och sexualitet ofta fått stå tillbaka. Detta kan
            vi inte acceptera.
          </p>
          <p xml:id="i-X5acnFrii8pWf3kYw7NNTu">
            Utbildning är grundläggande för att stärka individens makt över
            sin egen tillvaro. Betydelsen växer i takt med kunskapsekonomins
            utbredning. Ungdomar och barn måste få status i samhället där
            de ses inte bara som en framtidsresurs utan också som viktiga
            här och nu. Alla har rätt till grundskoleutbildning, och utbildningsskillnader
            beroende på kön ska elimineras. Satsningar på flickors utbildning
            är i många samhällen de bästa investeringarna som kan göras.
          </p>
          <p xml:id="i-RouoBn9qvVzwQefMdUubHQ">
            Utbildning för vuxna behövs för att möta och hantera ständiga
            förändringar i samhälle och arbetsliv. Positiva svenska erfarenheter
            visar att vuxenutbildning är avgörande för ett lands förmåga att
            ta till vara människors kapacitet.
          </p>
          <p xml:id="i-2bQPEdASLtEwmVjUhp3CER">
            Grundläggande behov för enskilda och samhället, såsom hälsovård
            och utbildning, bör vara offentliga åtaganden i varje samhälle.
            Tillgången får inte begränsas genom internationella handelsregler
            eller en marknad som låter köpkraften avgöra.
          </p>
          <head type="h1" xml:id="i-CFCdGJGwyRxMKDhuNNxi3N">
            Fri, rättvis och hållbar handel
          </head>
          <p xml:id="i-33gnZBGAe3e7eURhBfma1v">
            Även om handel med varor och tjänster över gränserna har ökat
            lavinartat de senaste decennierna skapar den globala produktionen
            inte välstånd i alla delar av världen. Det finns ett tydligt samband
            mellan lägre handelsbarriärer och ökad handel. Alltjämt är det
            dock världens rikaste länder som handlar mest med varandra. Och
            så länge rikare delar av världen omfattas av handelsbarriärer
            kommer verkligt fri handel att vara en utopi. Så länge kommer
            också välståndet att fördelas ojämnt mellan olika delar av världen.
          </p>
          <p xml:id="i-9ZbfHoYjcXKXkLaan4kDoL">
            Sverige har i likhet med många andra industriländer byggt sitt
            välstånd på en stark exportindustri. Men länge skapades exportframgångar
            med hjälp av orättvisa handelshinder där billiga råvaror från
            fattiga länder omvandlades till förädlade produkter i industriländer
            för att därefter exporteras till betydligt högre pris. Den rika
            världens ensidiga jakt på exportvinster har i mångt och mycket
            skett på bekostnad av fattiga länder.
          </p>
          <p xml:id="i-2RF7UDrTNkE8TmxUd148DD">
            Ett land som bygger hela sitt välstånd på ett fåtal exportframgångar
            är dock genom globaliseringen lika sårbart som ett land med ensidigt
            råvaruberoende. Ekonomisk och social utveckling gynnas istället
            genom ett ömsesidigt utbyte. Produktion och välstånd skapas inte
            bara genom handel. Minst lika viktigt är fördelningspolitik, utbildning,
            förbättrad infrastruktur och kommunikationer samt den tekniska
            utvecklingen.
          </p>
          <p xml:id="i-qtZHkTu9xf8Pb3WEp7G1P">
            Det finns krafter som verkar för en hämningslös och oreglerad
            kommers. Och det finns krafter som vill backa bandet till protektionismens
            och nationalismens tidevarv. Marknadsliberalerna över hela världen
            vill ha fri handel, men inga sociala eller fackliga rättigheter.
            Den extrema högern och vänstern förenas trots olika motiv i att
            återigen stänga nationsgränserna.
          </p>
          <p xml:id="i-4fxroKYYhux5Sjm2XM8z3g">
            Vi vill erbjuda ett alternativ till ytterligheterna ohämmad kapitalism
            och stängda gränser. Vi socialdemokrater bejakar ekonomisk tillväxt
            men inte till vilket pris som helst. Vi bejakar frihandel men
            inte till vilket pris som helst. Vi bejakar nya produktionsmönster
            men inte till vilket pris som helst.
          </p>
          <p xml:id="i-B7bfZey9rpVZ1H2u9jLB9f">
            Parallellt med den ökade handeln har också handelsmönstren förändrats.
            Handelshindren har minskat påtagligt under de senaste decennierna,
            men samtidigt antagit delvis nya former som drabbar producenter
            utan starka stater bakom sig. Samtidigt står den afrikanska kontinenten
            och delar av Latinamerika alltjämt utanför de positiva handelsflödena.
          </p>
          <p xml:id="i-7i5oBtPE1TWjPbXZXP2q5o">
            I Asien har utvecklingen varit en helt annan. Särskilt i Kina,
            världens folkrikaste land, har den ekonomiska tillväxten varit
            mycket hög under flera årtionden, vilket har lyft hundratals miljoner
            människor över fattigdomsgränsen. Kina är en av världens största
            ekonomier men har fortfarande hundratals miljoner mycket fattiga
            människor. Den snabba ekonomiska utvecklingen har också lett till
            arbetslöshet. Det saknas ett fungerande socialt trygghetssystem.
            Med landets höga tillväxt och öppenhet gentemot omvärlden följer
            också rättmätiga krav på politisk frihet, något som hittills har
            mötts med förtryck från regeringen. Avsaknaden av demokrati i
            Kina gör att en sund relation mellan arbetare och kapital förhindras.
            Förbudet mot fria fackföreningar är en kränkning av föreningsrätten,
            en bromskloss för fortsatt utveckling och innebär social dumpning
            gentemot andra utvecklingsländer. Med fri handel blir det möjligt
            att skapa ökat välstånd i alla delar av världen. Kapitalintressen
            får inte ensamma råda över länders utveckling eller erbjudas en
            fristad undan all demokratisk kontroll och socialt ansvarstagande.
            Politiken och kraven på Kina beskrivs i vår kommittémotion om
            Asien.
          </p>
          <p xml:id="i-DDJPEAVhWzJFMzuwVF6JWR">
            Det är inte möjligt att införa frihandel över en natt. Länder
            som varit slutna eller med liten etablerad produktion måste ha
            möjligheter att förbereda sig inför minskade handelsbarriärer.
            Ett fattigt och slutet land som kastas in i frihandel och oreglerade
            kapitalströmmar bygger sällan upp hållbar produktion. Priset i
            form av ökade klyftor, otrygg livsmedelsförsörjning och arbetslöshet
            kan bli högt om övergången sker i alltför snabbt takt. Att kunna
            ta ut skatter på annat sätt än genom tullar är också viktigt för
            att kunna minska handelshinder i ordnade former.
          </p>
          <head type="h1" xml:id="i-TtdfxFifdPykXYQSW7gkv5">
            Avskaffa jordbrukssubventionerna
          </head>
          <p xml:id="i-3mC2XMcoH6hPMSN6y3mKY5">
            Att ställa krav på utvecklingsländernas handelspolitik och skärpa
            kampen för rimliga arbetsvillkor räcker inte. Den industrialiserade
            världen får inte missgynna utvecklingsländer genom importtullar
            och exportstöd till den egna industrin eller till jordbruket.
            Utvecklingsländerna förlorar årligen ofattbara 700 miljarder dollar
            motsvarande Sveriges dubbla BNP på grund av handelsbarriärer.
            Särskilt angeläget är att omgående avskaffa jordbrukssubventioner
            på tobak och alkoholvaror. Jordbruket är den viktigaste sektorn
            i utvecklingsekonomierna. Därför är det avgörande att framför
            allt den europeiska och nordamerikanska jordbrukspolitiken reformeras.
            EU:s initiativ att riva delar av handelshindren för de minst utvecklade
            länderna i världen är ett steg i rätt riktning.
          </p>
          <p xml:id="i-Xxfpdt2qQrBCN9jTQLyLns">
            Varje år spenderar EU närmare hälften av sin budget i direkta
            jordbrukssubventioner, vilket motsvarar mer än världens samlade
            utvecklingsbistånd. Dessa resurser borde istället användas till
            utvecklad välfärd, förbättrad miljö, landsbygdsutveckling och
            att stärka Europas konkurrenskraft.
          </p>
          <p xml:id="i-AqhhEQgGzZwqannYrSqVt5">
            När lantbruk i utvecklingsländerna underlättas blir det möjligt
            för många att öka sitt välstånd och på sikt diversifiera sin ekonomi.
            Att familjer och kooperativ själva får äga och bruka sin mark
            är en grundläggande förutsättning för utveckling. Där familjeägda
            jordbruk finns är tillväxten högre och snedfördelningen mindre
            än där koloniala och feodala plantageekonomier råder. Såväl inhemskt
            missgynnande som utländsk dumpning av mat slår hårt mot den majoritet
            av världens fattiga som försöker leva av jordbruk. Det är ohållbart.
            Med bättre inkomstförhållanden på landsbygden anlitas arbetskraften
            mer rationellt och industriers chans att konkurrera med usla löner
            och arbetsvillkor minskar. Verklig frihandel med jordbruksprodukter
            skulle öka tryggheten och inkomsterna för såväl lantbrukare i
            utvecklingsländer som industriarbetare i rikare länder.
          </p>
          <head type="h1" xml:id="i-HPK47Dv6BqZXJ4BbGgixYT">
            Rättigheter i arbetslivet i hela världen
          </head>
          <p xml:id="i-MHW4Kp2xXfMYaZMCrw5FFU">
            De grundläggande mänskliga rättigheterna i arbetslivet måste
            stärkas och respekteras universellt. Den fria förenings- och förhandlingsrätten
            ska garanteras och slavarbete, barnarbete och diskriminering,
            inklusive lönediskriminering mellan könen, elimineras. Det är
            inte acceptabelt att i dag 73 miljoner barn under tio år arbetar
            och att 22 000 barn dör varje år till följd av skador på arbetet.
            Arbetet inom Internationella arbetsorganisationen (ILO) måste
            därför få ökad tyngd och fler länder måste förmås att ratificera
            ILO:s konventioner.
          </p>
          <p xml:id="i-The5xqYUzAxK6aXWEnxF2G">
            Den svenska och internationella fackföreningsrörelsen spelar
            en avgörande roll som samhällsomdanare och resurs för hållbar
            ekonomisk utveckling. Fria demokratiska fackföreningar värnar
            arbetstagarnas rättigheter och villkor och bidrar till ökad social
            rättvisa. Utan fackföreningar och progressiva politiska rörelser
            som samverkar över gränserna kommer de multinationella företagen
            lätt att kunna ställa industrier och länder mot varandra. Företagen
            agerar över gränserna. Det måste även politiken och fackföreningsrörelsen
            göra. Därför måste också arbetstagarna runt om i världen garanteras
            rätten att kunna vidta internationella sympatiåtgärder.
          </p>
          <p xml:id="i-BFWoyyqaoBqvh4L5DgraB9">
            Framväxten av en allt starkare europeisk och internationell arbetsrätt
            och internationella fackliga avtal är lovande, både för ekonomisk
            utveckling och rättvisa. Socialdemokratin och den fackliga rörelsen
            kan och bör samverka även över gränserna. Vi kräver att grundläggande
            mänskliga rättigheter i arbetslivet förs in i internationella
            handelsavtal. Sverige ska hävda arbetstagarnas rättigheter i internationella
            organisationer som Internationella valutafonden, IMF, och Världsbanken
            genom bilaterala kontakter och med upphandlingsregler på alla
            samhällsnivåer såväl globalt som nationellt. Därför bör Sverige
            ratificera ILO:s konvention 94 om offentlig upphandling. Det är
            nödvändigt att skapa opinion mot urusla arbetsförhållanden i hela
            världen.
          </p>
          <p xml:id="i-HJob2FY4wyzQzMVofkrLXq">
            Arbetarrörelsen måste också verka för att stärka den sociala
            dimensionen i de multilaterala organisationerna. Internationella
            organ som WTO och FN måste ges större befogenheter att ställa
            upp tydliga krav för hur handeln bör ske över gränserna så att
            sociala framsteg i rika samhällen inte sker på bekostnad av förfärliga
            förhållanden i andra länder. Ju fler som delar på handeln desto
            fler måste också dela det ansvar som följer. Handel med varor
            och tjänster måste liksom på övriga marknader ske med tydliga
            regelverk och skydd för svagare aktörer och länder.
          </p>
          <head type="h1" xml:id="i-XULegg28cv7oK5bkXuiEZN">
            Miljön kräver samarbete över gränserna
          </head>
          <p xml:id="i-Q3djah5fo96NxBdYHhuSfT">
            Socialdemokraternas mål är en hållbar hushållning med jordens
            resurser så att kommande generationer kan överta en jord där det
            fortfarande går att dricka rent vatten, andas frisk luft och där
            artrikedomen inte har utarmats. Det finns en risk att överutnyttjandet
            av naturresurser resulterar i ekologisk, ekonomisk, hälsomässig
            och social kollaps. Särskilt dramatiska är riskerna med klimatförändringar.
            Kyotoprotokollet är ett steg i rätt riktning, men räcker inte.
          </p>
          <p xml:id="i-GDRjhLTYSiYVDi44RYHZii">
            Morgondagens miljöproblem kräver åtgärder i dag. Svensk socialdemokrati
            är en av världens mest progressiva miljörörelser. Inget annat
            land i världen har fört en så radikal politik för hållbar utveckling
            som Sverige under socialdemokratisk ledning. Men inget land kan
            ensamt hantera de globala miljöproblemen eftersom dessa är gränsöverskridande.
          </p>
          <p xml:id="i-TKjTQ4gRs9nqY8NUmtARCR">
            Omställningen till ekologiskt hållbar utveckling är ett ansvar
            för hela världssamfundet, och en uppgift för socialdemokratin
            att verka för i alla sammanhang. Forskning och export av miljöteknik
            innebär dessutom stora ekonomiska möjligheter för ett föregångsland.
          </p>
          <p xml:id="i-KTub4iwKCZPwu3v3SfXLBo">
            Naturkatastrofer förvärras av människans hänsynslösa skövlande
            av naturens resurser och drabbar de redan fattiga värst. Flodvågen
            den 26 december 2004 innebar en stor naturkatastrof i Sydostasien
            som drabbade miljoner bosatta i de berörda områdena, men även
            många svenskar. Katastrofens effekter har sannolikt förvärrats
            av att naturen skövlats. Under loppet av ett par decennier har
            beståndet av mangroveskogar i Thailand, Indien och Sri Lanka mer
            än halverats. Träden har huggits ned för att ge plats åt turistanläggningar
            och räkodlingar. Vidare har korallreven förstörts i stor omfattning
            genom överfiskning och båttrafik. Mangroveskogar och korallrev
            är naturliga vågbrytare. Jordbävningar kan inte förhindras, men
            effekterna kan lindras genom att strandnära natur vårdas och bevaras.
          </p>
          <p xml:id="i-EWqJK2hCqZzSpHfifofLqd">
            Den ekonomiska tillväxten får inte ske på bekostnad av ekologiska
            värden. Samtidigt måste miljöarbetet ske i samklang med ekonomisk
            tillväxt och utvecklingen av välfärden. Detta är kärnan i arbetet
            med hållbar utveckling. Den kräver att balans råder mellan den
            ekonomiska, sociala och miljömässiga utvecklingen. Varje generation
            har ansvar att ge kommande generationer möjlighet till livskvalitet
            som är likvärdig eller bättre än den egna generationens.
          </p>
          <p xml:id="i-VLb3k1ewK9UN3fYTfm1R1y">
            Målet om hållbar utveckling kräver ett nytt angreppssätt och
            att vi drastiskt förändrar våra konsumtions- och produktionsmönster.
            Ekonomisk tillväxt måste frikopplas från utnyttjande av ändliga
            naturresurser. Arbetet för hållbar utveckling måste ske på såväl
            lokal och nationell nivå som europeisk och global nivå. EU har
            stor betydelse för att sätta normer för sina medlemsländer och
            hela världen.
          </p>
          <p xml:id="i-UUURwuBtg7aTgmFTUk8kYd">
            Det multilaterala samarbetet för hållbar utveckling är avgörande.
            I och med världstoppmötet i Johannesburg 2002 blev begreppet hållbar
            utveckling med dess ekonomiska, sociala och miljömässiga dimensioner
            definitivt erkänt som en överordnad princip för FN:s arbete. På
            så sätt stärktes ytterligare arbetet med hållbar utveckling på
            den globala, regionala och nationella nivån. Slutsatserna får
            inte stanna vid uttalanden. FN måste aktivt ta ledningen i arbetet
            för hållbar utveckling, som också bör prägla organ som Världsbanken,
            IMF och WTO och de regionala utvecklingsbankerna. Vi ser med oro
            på att Fredrik Reinfeldt uttalat sitt stöd för president Bush
            linje att bedriva klimatförhandlingar utanför FN-ramen. Den internationella
            handelns regler och avtal måste kombineras med miljökonventioner
            och internationell miljölagstiftning. Tidigare erfarenheter pekar
            på att marknadskrafterna utan större problem kan anpassa sig till
            en mer offensiv miljölagstiftning.
          </p>
          <head type="h1" xml:id="i-GaiwHPcq8ri1zTaJGvAK1v">
            Företagens ansvar
          </head>
          <p xml:id="i-9Hc33oHVAQD89pc3Re7VWW">
            De multinationella företagen spelar en avgörande roll i den globala
            ekonomin. Av världens 100 största ekonomier är hälften företag.
            Trots att de 300 största företagen står för mer än en fjärdedel
            av jordens bruttonationalprodukt anställer de endast trefem procent
            av den globala arbetskraften.
          </p>
          <p xml:id="i-B4nJU1CRXXsrZ6ZQqpvtu9">
            Inom ramen för FN, OECD, ILO, Världsbanken och andra organisationer
            finns möjligheter att driva fram regler om företags ansvar för
            mänskliga rättigheter, arbetsvillkor, bekämpandet av korruption
            och en bättre miljö. Incitament bör skapas för företag att arbeta
            på ett sätt som gör att klyftor mellan länder och människor kan
            minska. Kooperativa företag har särskilda möjligheter att förena
            lönsamhet med socialt ansvarstagande. För att få företag att ta
            globalt ansvar måste internationellt skärpt lagstiftning och bindande
            regler införas. Transnationell beskattning av multinationella
            företag bör också övervägas. Dessutom måste globala konkurrensregler
            och normer för företagen skapas för att skydda mindre företag
            i ännu outvecklade ekonomier.
          </p>
          <p xml:id="i-Qp8LoN3AUervwsk4jRZARL">
            Det kortsiktiga ansiktslösa kapitalet måste stå tillbaka till
            förmån för mer långsiktigt ägande och investeringar. Det kollektiva
            pensionskapitalet kan bli ett verkningsfullt instrument.
          </p>
          <p xml:id="i-8z6yJegporJmDJsdrBcYF">
            Kraven ska inte bara ställas på multinationella företag. I alla
            länder, fattiga som rika, finns tyvärr alltför många nationella
            och lokala företag som utnyttjar arbetskraft utöver det mänskligt
            hållbara. Här har fackföreningar, konsumentrörelser och globaliseringsrörelsen
            en viktig roll att spela för att skapa opinionstryck.
          </p>
          <head type="h1" xml:id="i-FmKf5YZfRuhe7ot3cbNVxn">
            Sverige i den internationella konkurrensen
          </head>
          <p xml:id="i-P5VHFLWWsAtd38JeKeAxLh">
            Konkurrensen ökar oavsett om det gäller tillverkning av bildelar,
            datorer, livsmedel eller servicetjänster och oavsett om företagen
            verkar på en lokal, nationell eller internationell marknad. Alla
            näringsidkare berörs av den nya teknologin, lönekonkurrensen och
            den allt snabbare förändringstakten i näringslivet. I dag kräver
            investerare allt högre avkastning på sitt kapital. Ett företags
            vinst i miljardklassen räcker inte om den kunde ha varit ännu
            högre i ett annat land. Produktionen söker sig till de mest produktiva
            insatsvarorna.
          </p>
          <p xml:id="i-RESPSVPYgHhT7hiEyJzxiH">
            En väl fungerande konkurrens är till gagn för konsumenter. Den
            kan ge lägre priser och ett större utbud av varor och tjänster.
            Men den ökade konkurrensen kan också betyda förslitningar, arbetslöshet
            och ökade klyftor. Den kan leda till att människor och länder
            ställs mot varandra.
          </p>
          <p xml:id="i-4H8WJv7Mdrn5rcx85QD6Rj">
            Sverige står sig väl i en internationell konkurrens. Ett viktigt
            skäl till att Sverige fortfarande är ett av världens rikaste länder
            med hög tillväxt, hög sysselsättning och ett välmående näringsliv
            är den svenska arbetarrörelsens kamp för att tillvarata löntagarnas
            intressen. Det är först när alla äldre erbjuds en hög kvalitet
            i omsorgen och deras barnbarn är trygga i skolan som vi kan möta
            framtidens utmaningar.
          </p>
          <p xml:id="i-QzwBa4aHRSBjLt9jUu5tG4">
            Därför ska den svenska välfärdens hörnstenar vård, skola och
            omsorg vara bäst i världen. Trygghet i förändringen har länge
            varit och ska alltid vara socialdemokratins framgångsrecept. Bara
            på så sätt kan vi möta de framtida utmaningarna tillsammans. En
            viktig förutsättning för framgång i en global ekonomi är ett livskraftigt
            näringsliv med starka företag. Barriärerna för företagsamhet ska
            vara låga i Sverige. Samtidigt måste olika världsledande kunskapscentrum
            byggas upp genom uthålliga satsningar som finansieras privat,
            offentligt eller i partnerskap. En global kunskapsekonomi kompletterar
            i dag basindustri byggd på naturresurser. Det är när allas idéer
            och kunskap tas till vara som Sverige kan möta framtidens utmaningar.
          </p>
          <p xml:id="i-HiDsfGR4tLYNYeWcLPuVwV">
            Globaliseringens utmaningar kräver ett intensivt samarbete inom
            EU. Ensam är inte stark. Inom ramen för Europeiska unionen kan
            vi tillsammans stärka löntagarnas rättigheter, bekämpa arbetslösheten,
            öka konkurrenskraften, genomföra verkningsfulla industripolitiska
            satsningar och förbättra livsmiljön. Tillsammans kan vi göra Europa
            till en tryggare plats.
          </p>
          <p xml:id="i-58K1cuy1QcMQ382PRwxgt1">
            Inom EU är det också möjligt att skapa en rättvisare konkurrens.
            Med en aktiv europeisk konkurrenspolitik blir det svårare för
            de multinationella företagen att erövra allt större marknadsandelar
            på konsumenternas bekostnad. Stora företagsfusioner kan brytas
            så att mångfalden kan upprätthållas och lägre priser åstadkommas.
          </p>
          <head type="h1" xml:id="i-KKPiHfHb7GA2MSm1Jnz4Mr">
            Tygla spekulationsekonomin
          </head>
          <p xml:id="i-HmGFENxaF7fbh9zbv1n4eU">
            Med finansmarknadernas globalisering följer ökad sårbarhet. Finansiella
            kriser kan få förödande mänskliga konsekvenser. Krisen i Asien
            i slutet av 1990-talet ledde till ökad fattigdom och inkomstförluster
            som var tio gånger större än det samlade biståndet.
          </p>
          <p xml:id="i-PpSC4ZhvxyWETFtmex3BPW">
            Spekulationsekonomin måste tyglas och ramverket för det internationella
            kapitalet stärkas. Skatteparadis ska bekämpas med starka medel
            internationellt. De multilaterala finansiella organisationerna
            ska i större utsträckning än i dag främja finansiell stabilitet
            och motverka det spekulativa kapitalet. Organisationernas utlåningspolicy
            måste i högre grad än i dag ta hänsyn till de sociala effekter
            som finansiella kriser i ett område kan medföra. Bekämpningen
            av finansiella kriser kräver långsiktigt engagemang från många
            aktörer. Och eftersom de flesta finansiella kriser har en ekonomisk
            eller politisk kris som grund är det på den ekonomisk-politiska
            arenan som kampen ska föras mot de finansiella kriserna.
          </p>
          <head type="h1" xml:id="i-X2isPhGhSGjV4Wqcxx4DRs">
            Reformera det globala ekonomiska styret
          </head>
          <p xml:id="i-UNR6CpoKBaEDcwQYXrMynN">
            De globala finansiella institutionerna behöver reformeras. Efter
            deras bildande under andra världskrigets sista år har mycket hänt
            i världen. Sedan starten är det Internationella valutafondens
            (IMF) mål att säkra stabiliteten i det internationella monetära
            och finansiella systemet medan Världsbankens främsta uppgift är
            att bistå utvecklingsländer med att bekämpa fattigdom.
          </p>
          <p xml:id="i-5HfhAfTJhpkoXZ4cWnAgwQ">
            Länge riktades berättigad kritik mot IMF och Världsbanken för
            deras nyliberala hållning till länders reformeringsbehov. Delvis
            har detta förändrats. I Världsbankens program tas i dag större
            hänsyn till de fattiga ländernas egna prioriteringar för effektiv
            fattigdomsbekämpning.
          </p>
          <p xml:id="i-BVHu5ivp45QoYjJAw7DytR">
            Men fortfarande brottas IMF och Världsbanken med stora problem.
            Makten i organisationerna speglar inte längre de ekonomiska förhållandena
            i världen. Relationen till FN är också oklar. Det är dock viktigt
            att betona att IMF och Världsbanken är självständiga institutioner
            som bygger på medlemsländernas kapitalinsatser. Även i fortsättningen
            kommer sannolikt ländernas medlemskap och kapitalinsats att vara
            stommen i de finansiella organisationerna.
          </p>
          <p xml:id="i-TWScNGzCntsquK9PzXenTU">
            Det är nödvändigt att reformera de internationella finansiella
            institutionerna. Det behövs också en offentlighetsprincip värd
            namnet. Demokrati och mänskliga rättigheter bör i högre grad vara
            ett krav för organisationernas utlåning. Likaså är det viktigt
            att sysselsättning blir en del i arbetet för ökad tillväxt och
            fattigdomsbekämpning. Kopplingen mellan IMF, Världsbanken och
            FN-systemet behöver stärkas. FN bör kunna fatta beslut som även
            de finansiella organisationerna måste rätta sig efter. En god
            idé är att omvandla det Ekonomiska och sociala rådet (Ecosoc)
            till ett handlingskraftigt råd för mänsklig utveckling. En annan
            möjlighet är att pröva om ett reformerat säkerhetsråd i FN kan
            fatta beslut som även gäller ekonomiska frågor, IMF och Världsbanken.
          </p>
          <p xml:id="i-K5GMrAuEPg7WRSVebEh241">
            Låg- och medelinkomstländernas inflytande ska stärkas, dels genom
            förändrade regler för kapitalandelar och röststyrka, dels genom
            att utvidga antalet platser i organisationernas styrelser. Allt
            annat är orimligt. EU kan spela stor roll i arbetet med att reformera
            de internationella finansinstitutionerna. Tillsammans äger EU-länderna
            nästan en tredjedel av kapitalet i IMF och Världsbanken.
          </p>
          <head type="h1" xml:id="i-9ioEkcv2aBRP6skkUcSdKr">
            Skuldberoendet måste minska
          </head>
          <p xml:id="i-BNskzw5rSkht3YvFhBsKcT">
            Många av världens fattigaste länder befinner sig i en skuldfälla
            som hämmar möjligheterna till utveckling och fattigdomsminskning.
            Vissa länder betalar uppemot tre gånger mer i skuldavbetalningar
            än till investeringar i hälsa och utbildning.
          </p>
          <p xml:id="i-GVb1NrcFTWVy7wiZBU3LMo">
            Den samlade skuldbördan i de fattigaste länderna måste bringas
            ned i betydligt snabbare takt. Redan på 70-talet avskrev Sverige
            vissa bilaterala fordringar. Sedan länge pågår också arbetet med
            att få ned länders multilaterala skuldsättning, bland annat genom
            det så kallade HIPC-initiativet för högt skuldsatta fattiga länder.
            Men alldeles för lite har hänt. Länderna med störst behov av skuldavskrivningar
            har skulder motsvarande vad de rika länderna årligen lägger på
            subventioner av jordbruksproduktion. Det behövs en gemensam internationell
            överenskommelse för att helt avskriva de fattigaste ländernas
            skulder. Alla rika länder delar ansvaret för att befria jordens
            fattigaste från ett växande skuldok. Vidare är det angeläget med
            en internationell konkursmekanism. En sådan skulle minska risken
            att en ekonomisk kris får betalas av ett enskilt lands befolkning
            istället för av finansmarknadens aktörer.
          </p>
        </div>
        <div type="motSignatures">
          <list>
            <item xml:id="i-AhfvKh5CTazmG5QCwjViZ8" who="i-FrTJne8fam41FasSB9mLUA">
              Kerstin Engle (s)
            </item>
            <item xml:id="i-K7bW5qcyqbCSCfaeaSzBwc" who="i-9KG7jeGdkJDsSQQb3gKA2U">
              Urban Ahlin (s)
            </item>
            <item xml:id="i-BWegHkwNF8RtKfBhyrvJMh" who="i-DXYijt8wprzTgm7zCTJYc3">
              Veronica Palm (s)
            </item>
            <item xml:id="i-AJTQzJDBuxPWFmWdF1naCe" who="i-8Nio1rUw3hSjL6pvCGw22Y">
              Carina Hägg (s)
            </item>
            <item xml:id="i-SxM4iR9iTBHJD21Zt5E3Fj" who="i-GsygH5UJM18UkfLBHFkVdD">
              Kent Härstedt (s)
            </item>
            <item xml:id="i-EUpSenfwEwDWe3qfqNGBKW" who="i-Bmi9XXt8ni373cdiv3K6qx">
              Kenneth G Forslund (s)
            </item>
            <item xml:id="i-TYrmEvTcwUyf1g2tnS9drF" who="i-3YAEMbZXswzuyekFnSxXSF">
              Olle Thorell (s)
            </item>
            <item xml:id="i-JUd9myZVW9FPypYH7oK51J" who="i-RZNwwHohbyBgLVVG4Dy1Bj">
              Carin Runeson (s)
            </item>
          </list>
        </div>
      </div>
    </body>
  </text>
</TEI>
