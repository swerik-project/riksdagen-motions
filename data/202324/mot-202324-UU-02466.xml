<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UU-02466">
  <teiHeader>
    <fileDesc>
      <titleStmt>
        <title>Utrikes- och biståndspolitik</title>
        <author corresp="i-H7qdW9GRQn7LaQ2UGGAvYC">av Kerstin Lundgren m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2466 av Kerstin Lundgren m.fl. (C)</title>
          <idno type="rdwebb">HB022466</idno>
          <rs type="number">2466</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HB022466/text</ref>
          <ref type="dokument_url_html">https://data.riksdagen.se/dokument/HB022466</ref>
          <ref type="dokumentstatus_url_xml">https://data.riksdagen.se/dokumentstatus/HB022466</ref>
          <ref type="pdf">https://data.riksdagen.se/fil/5D5538A6-8802-4E71-B2E9-3AB046CE6FAA</ref>
          <ref type="docx">https://data.riksdagen.se/fil/5BD3DE20-DBF3-488F-B7A1-618A0AC1066F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-P5ebaA4LxLzZVfc4JTiomh</idno>
            <name>Anna Lasses</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-JfXYdmqhTQWYWTgjZHSGEn</idno>
            <name>Ulrika Liljeberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-546v5KE6tdv62FjUQAxwTc</idno>
            <name>Christofer Bergenblock</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AmkEPQHyLbWFNYdCQzmzAu</idno>
            <name>Elisabeth Thand Ringqvist</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-FtCYCdUBgzHyKY3J347oh6" type="signed"/>
        <correspContext corresp="i-FtCYCdUBgzHyKY3J347oh6">
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-P5ebaA4LxLzZVfc4JTiomh"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-JfXYdmqhTQWYWTgjZHSGEn"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-546v5KE6tdv62FjUQAxwTc"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-AmkEPQHyLbWFNYdCQzmzAu"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-Qqu9byP8zwudzHA8ErxkRe"/>
        </correspContext>
        <correspAction xml:id="i-KGvTDxxVCp71D23cPiDy7m" type="submitted">
          <date when="2023-10-05"/>
          <time when="15:03:09"/>
        </correspAction>
        <correspAction xml:id="i-FLtroHNahMtR7Wq66TrtTv" type="reviewed">
          <date when="2023-10-05"/>
          <time when="21:33:47"/>
        </correspAction>
        <correspAction xml:id="i-TzqZmG7p6WWdFL8wJoUPF8" type="referred">
          <date when="2023-10-17"/>
        </correspAction>
        <correspAction xml:id="i-TATv5jE245HyxdNXbh8aj4" type="assigned">
          <date when="2024-05-02"/>
          <time when="15:54:26"/>
        </correspAction>
        <correspContext corresp="i-TATv5jE245HyxdNXbh8aj4">
          <ref type="assignedTo">Utrikesutskottet</ref>
        </correspContext>
        <correspAction xml:id="i-Nk7oeQwrq2eChrj7qy3YpM" type="behandlas_i"/>
        <correspContext corresp="i-Nk7oeQwrq2eChrj7qy3YpM">
          <ref type="uppgift">2023/24:FöU6</ref>
          <ref type="ref_dok_id">HB01FöU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik och totalförsvar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CLHwm7mTCbmZMNUjEmXmSb" type="behandlas_i"/>
        <correspContext corresp="i-CLHwm7mTCbmZMNUjEmXmSb">
          <ref type="uppgift">2023/24:KU16</ref>
          <ref type="ref_dok_id">HB01KU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KU16</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-985BowBB3vLex83R1D6YVt" type="behandlas_i"/>
        <correspContext corresp="i-985BowBB3vLex83R1D6YVt">
          <ref type="uppgift">2023/24:KU9</ref>
          <ref type="ref_dok_id">HB01KU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KU9</ref>
          <ref type="ref_dok_titel">Tryck- och yttrandefrihet, massmediefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9ni3fv71nigp4ZYtNtMMtf" type="behandlas_i"/>
        <correspContext corresp="i-9ni3fv71nigp4ZYtNtMMtf">
          <ref type="uppgift">2023/24:MJU15</ref>
          <ref type="ref_dok_id">HB01MJU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU15</ref>
          <ref type="ref_dok_titel">Regeringens klimathandlingsplan - hela vägen till nettonoll</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KyscQgkZa9d1BfmWrSA5ce" type="behandlas_i"/>
        <correspContext corresp="i-KyscQgkZa9d1BfmWrSA5ce">
          <ref type="uppgift">2023/24:NU13</ref>
          <ref type="ref_dok_id">HB01NU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6nVx5z4GxoNpWkizLDseFu" type="behandlas_i"/>
        <correspContext corresp="i-6nVx5z4GxoNpWkizLDseFu">
          <ref type="uppgift">2023/24:UU10</ref>
          <ref type="ref_dok_id">HB01UU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2023</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SWkgtwW31gM21XXUCTYrVn" type="behandlas_i"/>
        <correspContext corresp="i-SWkgtwW31gM21XXUCTYrVn">
          <ref type="uppgift">2023/24:UU11</ref>
          <ref type="ref_dok_id">HB01UU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU11</ref>
          <ref type="ref_dok_titel">Vissa säkerhetspolitiska frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6Ak7mL5rjAbQC5kWRS466y" type="behandlas_i"/>
        <correspContext corresp="i-6Ak7mL5rjAbQC5kWRS466y">
          <ref type="uppgift">2023/24:UU14</ref>
          <ref type="ref_dok_id">HB01UU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU14</ref>
          <ref type="ref_dok_titel">Mänskliga rättigheter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EtNLMhrBc2CaxLmMyA2bTL" type="behandlas_i"/>
        <correspContext corresp="i-EtNLMhrBc2CaxLmMyA2bTL">
          <ref type="uppgift">2023/24:UU15</ref>
          <ref type="ref_dok_id">HB01UU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU15</ref>
          <ref type="ref_dok_titel">Mellanöstern och Nordafrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3gwn8nKSWTHoHQnUkygV4b" type="behandlas_i"/>
        <correspContext corresp="i-3gwn8nKSWTHoHQnUkygV4b">
          <ref type="uppgift">2023/24:UU4</ref>
          <ref type="ref_dok_id">HB01UU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU4</ref>
          <ref type="ref_dok_titel">Nordiskt samarbete inklusive Arktis</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Kz3iqhEjE1dHBVpkcfJY3m" type="behandlas_i"/>
        <correspContext corresp="i-Kz3iqhEjE1dHBVpkcfJY3m">
          <ref type="uppgift">2023/24:UU7</ref>
          <ref type="ref_dok_id">HB01UU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU7</ref>
          <ref type="ref_dok_titel">Internationella relationer m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DKaJcnuBZ4fkrFpfmQ5DkG" type="behandlas_i"/>
        <correspContext corresp="i-DKaJcnuBZ4fkrFpfmQ5DkG">
          <ref type="uppgift">2023/24:UU8</ref>
          <ref type="ref_dok_id">HB01UU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU8</ref>
          <ref type="ref_dok_titel">Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2023/24:2466 av Kerstin Lundgren m.fl.
          (C) Utrikes- och biståndspolitik
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-7cBPF8sQ1axREx7uEvvu26">
            Förslag till riksdagsbeslut
          </head>
          <list>
            <item xml:id="i-YVofkPHTDDkzfTHVbWAzDa" sortKey="Yrkande 1">
              Riksdagen ställer sig bakom det som anförs i motionen om att
              svensk utrikespolitik ska försvara och främja den liberala demokratin
              och tillkännager detta för regeringen.
            </item>
          </list>
          <list>
            <item xml:id="i-ThpEAobciY49nJExqs8UH1" sortKey="Yrkande 2">
              Riksdagen ställer sig bakom det som anförs i motionen om att
              svensk utrikespolitik ska vara sammanhängande och baseras på enhetligt
              agerande i säkerhets-, handels- och utvecklingspolitikens olika
              delar och tillkännager detta för regeringen.
            </item>
          </list>
          <list>
            <item xml:id="i-7KgazTgbbE6dx18cgjo8hB" sortKey="Yrkande 3">
              Riksdagen ställer sig bakom det som anförs i motionen om att
              Sverige inom ramen för fler multilaterala samarbetsstrukturer
              ska försöka forma koalitioner med demokratiska länder som gemensamt
              kan utgöra en motvikt mot de alltmer tydliga auktoritära strömningar
              som genomsyrar internationella samarbetsstrukturer, och detta
              tillkännager riksdagen för regeringen.
            </item>
          </list>
          <list>
            <item xml:id="i-WWfDhpeCqd97vQ3VpViKjn" sortKey="Yrkande 4">
              Riksdagen ställer sig bakom det som anförs i motionen om behovet
              av en säkerhetspolitisk granskningsfunktion också för utländska
              direktinvesteringar i svenska medieföretag och tillkännager detta
              för regeringen.
            </item>
          </list>
          <list>
            <item xml:id="i-NbBVAJWJeC1VzePeB1jFvf" sortKey="Yrkande 5">
              Riksdagen ställer sig bakom det som anförs i motionen om att
              regeringen behöver lägga fram en årlig säkerhetspolitisk skrivelse
              för riksdagen där det bl.a. redogörs för arbetet i säkerhetsrådets
              kanslier inom Statsrådsberedningen och tillkännager detta för
              regeringen.
            </item>
          </list>
          <list>
            <item xml:id="i-NSU2uwMXTUL3nEBS8qLX9N" sortKey="Yrkande 6">
              Riksdagen ställer sig bakom det som anförs i motionen om fortsatt
              politiskt, ekonomiskt, humanitärt och militärt stöd till Ukraina
              och tillkännager detta för regeringen.
            </item>
          </list>
          <list>
            <item xml:id="i-QStvpm124PKuKaxS1ULpru" sortKey="Yrkande 7">
              Riksdagen ställer sig bakom det som anförs i motionen om att
              Sverige uthålligt ska erbjuda stridsflyg i form av Jas till Ukraina
              som ett sätt att öka det militära stödet och tillkännager detta
              för regeringen.
            </item>
          </list>
          <list>
            <item xml:id="i-MdYPkANCAXvnAFSs1fptRK" sortKey="Yrkande 8">
              Riksdagen ställer sig bakom det som anförs i motionen om att
              Ryssland omedelbart måste lämna Ukraina, inklusive det sedan 2014
              illegalt annekterade Krim, och tillkännager detta för regeringen.
            </item>
          </list>
          <list>
            <item xml:id="i-EgcijHH39vMhNuB9vUG6ca" sortKey="Yrkande 9">
              Riksdagen ställer sig bakom det som anförs i motionen om ett
              NATO Center of Excellence om Rysslandskunskap i Sverige och tillkännager
              detta för regeringen.
            </item>
          </list>
          <list>
            <item xml:id="i-26revcWT8yvXiJJAVGMPoX" sortKey="Yrkande 10">
              Riksdagen ställer sig bakom det som anförs i motionen om vikten
              av stöd till ryska prodemokratiska aktörer och tillkännager detta
              för regeringen.
            </item>
          </list>
          <list>
            <item xml:id="i-MSfdshPuxWLqTmow4ZU6gK" sortKey="Yrkande 11">
              Riksdagen ställer sig bakom det som anförs i motionen om att
              ryska fredsbevarande styrkor som inte agerar på ett OSSE- eller
              FN-mandat verkar destabiliserande och som regel har ett annat
              syfte än att bevara fred, och detta tillkännager riksdagen för
              regeringen.
            </item>
          </list>
          <list>
            <item xml:id="i-BG1mNZPtJMCmNDdUhN7Ard" sortKey="Yrkande 12">
              Riksdagen ställer sig bakom det som anförs i motionen om att
              EU är Sveriges viktigaste utrikespolitiska arena, och detta tillkännager
              riksdagen för regeringen.
            </item>
          </list>
          <list>
            <item xml:id="i-UC5po9tz16Tka2Th3Y8QXB" sortKey="Yrkande 13">
              Riksdagen ställer sig bakom det som anförs i motionen om att
              EU uthålligt behöver kunna hantera en bred palett av hot och utveckla
              sin säkerhetspolitiska verktygslåda och tillkännager detta för
              regeringen.
            </item>
          </list>
          <list>
            <item xml:id="i-QHxtkgQy8FnLg2VLFmNTKW" sortKey="Yrkande 14">
              Riksdagen ställer sig bakom det som anförs i motionen om att
              Sverige ska arbeta för att stärka EU:s röst gentemot auktoritära
              stater och tillkännager detta för regeringen.
            </item>
          </list>
          <list>
            <item xml:id="i-6gd7hJDdo5VY46oAkuC4Co" sortKey="Yrkande 15">
              Riksdagen ställer sig bakom det som anförs i motionen om att
              Sverige ska driva på för att utrikespolitiken i ökad utsträckning
              ska beslutas inom EU genom majoritetsbeslut och tillkännager detta
              för regeringen.
            </item>
          </list>
          <list>
            <item xml:id="i-89Wa5XBpyM2dRd66yPiB6D" sortKey="Yrkande 16">
              Riksdagen ställer sig bakom det som anförs i motionen om att
              Sverige ska arbeta för att EU-kommissionen använder demokratilåset
              för att strypa medel till medlemsstater som allvarligt och upprepat
              inte respekterar sina åtaganden i fråga om demokrati och mänskliga
              rättigheter och som inte sätter stopp för offentlig korruption,
              och detta tillkännager riksdagen för regeringen.
            </item>
          </list>
          <list>
            <item xml:id="i-Dm8gSBbwRwWRZmSJBdpoPh" sortKey="Yrkande 17">
              Riksdagen ställer sig bakom det som anförs i motionen om att
              EU uthålligt och kraftfullt ska upprätthålla och utveckla sanktionspolitiken
              mot ryssar och Ryssland samt att frysta tillgångar bör beslagtas
              och säljas för att användas för att återuppbygga Ukraina och tillkännager
              detta för regeringen.
            </item>
          </list>
          <list>
            <item xml:id="i-FWFDHeBQdyFzVaTtHQWtPt" sortKey="Yrkande 18">
              Riksdagen ställer sig bakom det som anförs i motionen om att
              EU:s Magnitskijsanktioner ska breddas till att omfatta systematisk
              korruption och penningtvätt samt att Sverige, så länge EU inte
              har inkluderat detta, inför svenska Magnitskijsanktioner innehållande
              också systematisk korruption och penningtvätt, och detta tillkännager
              riksdagen för regeringen.
            </item>
          </list>
          <list>
            <item xml:id="i-McMjpj4KK1nmfftmWpfAvy" sortKey="Yrkande 19">
              Riksdagen ställer sig bakom det som anförs i motionen om att
              EU behöver införa Magnitskijsanktioner mot styret i Azerbajdzjan
              för deras aggressioner mot Nagorno-Karabach och de attacker och
              etnisk rensning som pågår liksom för övergrepp på mänskliga rättigheter
              och tillkännager detta för regeringen.
            </item>
          </list>
          <list>
            <item xml:id="i-7s2S6UDDyG77hMngKErKsa" sortKey="Yrkande 20">
              Riksdagen ställer sig bakom det som anförs i motionen om att
              täppa till kryphål i sanktionerna mot Ryssland och om behov av
              att Sverige och EU måste rikta sanktioner mot hela den ryska energi-
              och banksektorn inklusive Rosatom och tillkännager detta för regeringen.
            </item>
          </list>
          <list>
            <item xml:id="i-K3WGwd8uteJmEfE7iy6c9e" sortKey="Yrkande 21">
              Riksdagen ställer sig bakom det som anförs i motionen om att
              Sverige, oavsett Prigozjins öde och eventuella namnbyten på Wagnergruppen,
              ska arbeta för att EU uppdaterar sitt legala terroristramverk
              (common position 2001/931/CFSP) för att möjliggöra terrorklassning
              av Wagnergruppen och det iranska revolutionära gardet samt liknande
              organisationer vid behov för att stärka det europeiska antiterroristsamarbetet
              samt terroriststämplar det iranska revolutionära gardet, och detta
              tillkännager riksdagen för regeringen.
            </item>
          </list>
          <list>
            <item xml:id="i-VagpaaDtK2zvrtegXeZX4j" sortKey="Yrkande 22">
              Riksdagen ställer sig bakom det som anförs i motionen om att
              utvärdera och ompröva Sveriges ratifikation av EU–Kuba-avtalet
              och tillkännager detta för regeringen.
            </item>
          </list>
          <list>
            <item xml:id="i-UEx4TtfFp4Z213qWmgMs9x" sortKey="Yrkande 23">
              Riksdagen ställer sig bakom det som anförs i motionen om behovet
              av att EU tar fram en ny strategi för Kaukasien och det östliga
              partnerskapet som utgår från förutsättningarna att både Ukraina
              och Moldavien blivit kandidatländer och Georgien getts ett tydligare
              medlemskapsperspektiv samt den negativa utvecklingen i Azerbajdzjan,
              behovet av att utesluta Belarus samt att stödja ländernas frihets-
              och demokratirörelser inkluderande också EU:s roll för långsiktig
              fred och stabilitet i området och tillkännager detta för regeringen.
            </item>
          </list>
          <list>
            <item xml:id="i-JNXxKXbuCCtgAN7qAr2M63" sortKey="Yrkande 24">
              Riksdagen ställer sig bakom det som anförs i motionen om att
              sanktionerna mot Belarus ska breddas till att omfatta systematisk
              penningtvätt och korruption samt vara träffsäkra och riktas mot
              ansvariga för övergreppen, och detta tillkännager riksdagen för
              regeringen.
            </item>
          </list>
          <list>
            <item xml:id="i-WvbbkaVFH1EmdrYqT2AWP6" sortKey="Yrkande 25">
              Riksdagen ställer sig bakom det som anförs i motionen om att
              införa ett striktare EU-regelverk gällande företags ansvar att
              upprätthålla mänskliga rättigheter och miljö- och klimathänsyn
              i frihandelsavtal och vid annan verksamhet utanför unionen och
              tillkännager detta för regeringen.
            </item>
          </list>
          <list>
            <item xml:id="i-7WcrvA6LiSSvtAfgNtneKB" sortKey="Yrkande 26">
              Riksdagen ställer sig bakom det som anförs i motionen om att
              Sverige ska verka för att EU diversifierar sina handelskedjor
              genom att säkra utbud från flera aktörer, särskilt av kritiska
              råvaror, och tillkännager detta för regeringen.
            </item>
          </list>
          <list>
            <item xml:id="i-9f68L3kcCw29uH7sVgaaBu" sortKey="Yrkande 27">
              Riksdagen ställer sig bakom det som anförs i motionen om att
              Kinas observatörsstatus i Arktiska rådet måste omprövas och tydligt
              begränsas, och detta tillkännager riksdagen för regeringen.
            </item>
          </list>
          <list>
            <item xml:id="i-URQWqHAZpxDZHkPag1gef4" sortKey="Yrkande 28">
              Riksdagen ställer sig bakom det som anförs i motionen om att
              Sverige tydligt ska fördöma de övergrepp och tvångsinterneringar
              av uigurer som begås av den kinesiska regimen, i Europaparlamentet
              kräva en oberoende internationell granskning som prövar Kinas
              övergrepp mot uigurer och andra minoriteter utifrån bl.a. gällande
              folkrätt och FN-rapporten om människorättsbrott mot uigurer samt
              driva att EU inför sanktioner mot ansvariga för övergreppen, och
              detta tillkännager riksdagen för regeringen.
            </item>
          </list>
          <list>
            <item xml:id="i-GZSFky9YxNo3Mn4HcLveWX" sortKey="Yrkande 29">
              Riksdagen ställer sig bakom det som anförs i motionen om fortsatt
              stöd till demokratirörelsen i Hongkong och att Sverige under 2024
              bör avsluta det avtal, Mutual Legal Assistance in Criminal Matters,
              som finns med Hongkong och tillkännager detta för regeringen.
            </item>
          </list>
          <list>
            <item xml:id="i-Kueasgb4oq71Z8juSnE2Kq" sortKey="Yrkande 30">
              Riksdagen ställer sig bakom det som anförs i motionen om att
              Sverige ska verka för att Taiwan släpps in i fler multilaterala
              organisationer, och detta tillkännager riksdagen för regeringen.
            </item>
          </list>
          <list>
            <item xml:id="i-Vua9CnKYjPxwwqwFidqdha" sortKey="Yrkande 31">
              Riksdagen ställer sig bakom det som anförs i motionen om att
              ett ”House of Sweden” ska inrättas i Taiwan senast 2024 och att
              ett breddat bilateralt samarbete till att omfatta fler områden
              bör komma till stånd 2024, och detta tillkännager riksdagen för
              regeringen.
            </item>
          </list>
          <list>
            <item xml:id="i-M13REcMqZhgAUuY1ZGvb7C" sortKey="Yrkande 32">
              Riksdagen ställer sig bakom det som anförs i motionen om att
              regeringen tillsammans med Nordiska rådets svenska delegation
              ska spela en aktiv roll i arbetet med att modernisera det mellan
              de nordiska länderna tecknade Helsingforsavtalet och tillkännager
              detta för regeringen.
            </item>
          </list>
          <list>
            <item xml:id="i-MnquR9YVm8ZUakt5nag9nS" sortKey="Yrkande 33">
              Riksdagen ställer sig bakom det som anförs i motionen om att
              regeringen snarast bör ta initiativ till inrättande av ett ministerråd
              för infrastruktur- och transportfrågor och tillkännager detta
              för regeringen.
            </item>
          </list>
          <list>
            <item xml:id="i-HMnwmvEr5aGCZgrgN9C7Uz" sortKey="Yrkande 34">
              Riksdagen ställer sig bakom det som anförs i motionen om ett
              fördjupat samarbete för att motverka gränshinder i Norden och
              tillkännager detta för regeringen.
            </item>
          </list>
          <list>
            <item xml:id="i-RtvMJmfNUqm9DiEKATXMRw" sortKey="Yrkande 35">
              Riksdagen ställer sig bakom det som anförs i motionen om gemensamma
              nordiska insatser för att stödja studenter i instabila länder
              och tillkännager detta för regeringen.
            </item>
          </list>
          <list>
            <item xml:id="i-5D5YHimf5HqcTMtHsQ6xm7" sortKey="Yrkande 36">
              Riksdagen ställer sig bakom det som anförs i motionen om att
              samarbete kring kultur, språk, klimat, energi och forskning är
              avgörande för att uppnå Nordiska ministerrådets vision för 2030
              och tillkännager detta för regeringen.
            </item>
          </list>
          <list>
            <item xml:id="i-KWe9i924zKPzpnQDkfWHP2" sortKey="Yrkande 37">
              Riksdagen ställer sig bakom det som anförs i motionen om att
              Sverige ska utveckla en ny samlad regional strategi för Mellanöstern
              och tillkännager detta för regeringen.
            </item>
          </list>
          <list>
            <item xml:id="i-EJ3NwKQdy4RpJE4Hy5URzQ" sortKey="Yrkande 38">
              Riksdagen ställer sig bakom det som anförs i motionen om att
              utveckla och förtydliga utlandsmyndigheternas uppdrag att jobba
              med jämställdhet och hbtqi och aktivt stötta civilsamhällets aktörer
              i hela bredden av sitt uppdrag men särskilt rörande rätten till
              politiskt inflytande och beslutsfattande, ekonomisk egenmakt,
              SRHR, frihet från våld och rätt till fred och säkerhet och tillkännager
              detta för regeringen.
            </item>
          </list>
          <list>
            <item xml:id="i-9jL37ZqZuHm7SQ72XqsJKn" sortKey="Yrkande 39">
              Riksdagen ställer sig bakom det som anförs i motionen om att
              Sverige ska driva på för att Världsbanken och IMF säkerställer
              kvinnors meningsfulla deltagande i investeringsprogram och infrastrukturprogram
              i återuppbyggnaden av länder efter konflikt, och detta tillkännager
              riksdagen för regeringen.
            </item>
          </list>
          <list>
            <item xml:id="i-9Rqa1PZbdxt6t1vPrcCHTQ" sortKey="Yrkande 40">
              Riksdagen ställer sig bakom det som anförs i motionen om att
              Sverige i FN ska driva att FN under kommande år behöver intensifiera
              dialogen kring och följa upp arbetet med upprätthållandet av mänskliga
              fri- och rättigheter såsom definierat i FN:s deklaration om de
              mänskliga rättigheterna och tillkännager detta för regeringen.
            </item>
          </list>
          <list>
            <item xml:id="i-93NDxptCrjNn3PDMaMx63T" sortKey="Yrkande 41">
              Riksdagen ställer sig bakom det som anförs i motionen om att
              generalförsamlingen bör besluta om en särskild tribunal för aggressionsbrottet
              och övergrepp begångna av Ryssland i Ukraina och tillkännager
              detta för regeringen.
            </item>
          </list>
          <list>
            <item xml:id="i-Rtk7UonjzHDUeTC8dh3LDC" sortKey="Yrkande 42">
              Riksdagen ställer sig bakom det som anförs i motionen om att
              Sverige ska driva att Navalnyj, Kara-Murza, Jasjin och andra politiska
              fångar i Ryssland omedelbart ska släppas, och detta tillkännager
              riksdagen för regeringen.
            </item>
          </list>
          <list>
            <item xml:id="i-BYaa5SkHwGm8m85FhF4KxS" sortKey="Yrkande 43">
              Riksdagen ställer sig bakom det som anförs i motionen om att
              Sverige ska driva att dr Gubad Ibadoghlu som tillfångatagits som
              politisk aktivist i Azerbajdzjan släpps fri, och detta tillkännager
              riksdagen för regeringen.
            </item>
          </list>
          <list>
            <item xml:id="i-SqxRDN8QXfQXozhUccKWkh" sortKey="Yrkande 44">
              Riksdagen ställer sig bakom det som anförs i motionen om att
              regeringen måste göra mer för att svenska medborgarna Gui Minhai
              i Kina, Dawit Isaak i Eritrea och Ahmadreza Djalali och Johan
              Floderus i Iran omedelbart ska släppas fria, och detta tillkännager
              riksdagen för regeringen.
            </item>
          </list>
          <list>
            <item xml:id="i-JWUqj43eFAkYAX7oNdKNtK" sortKey="Yrkande 45">
              Riksdagen ställer sig bakom det som anförs i motionen om vikten
              av att Sverige fortsätter att vara en aktiv röst i det internationella
              nedrustningsarbetet och arbetar för att åstadkomma konkreta steg
              för kärnvapennedrustning inom ramen för NPT-avtalet, och detta
              tillkännager riksdagen för regeringen.
            </item>
          </list>
          <list>
            <item xml:id="i-Pbp84jykBygN3g9DP724nx" sortKey="Yrkande 46">
              Riksdagen ställer sig bakom det som anförs i motionen om att
              Sverige ska kunna delta i internationella militära och civila
              insatser under Nato-, EU- och FN-flagg och tillkännager detta
              för regeringen.
            </item>
          </list>
          <list>
            <item xml:id="i-PxXVuBCRhLC9j3aiPPJrxs" sortKey="Yrkande 47">
              Riksdagen ställer sig bakom det som anförs i motionen om att
              verka för en effektiv klimatdiplomati som stärker det internationella
              klimatsamarbetet, och detta tillkännager riksdagen för regeringen.
            </item>
          </list>
          <list>
            <item xml:id="i-8sJWFHz2FhaMsfisn1p4Cv" sortKey="Yrkande 48">
              Riksdagen ställer sig bakom det som anförs i motionen om att
              arbeta för att stärka jämställt beslutsfattande i det internationella
              klimatsamarbetet och tillkännager detta för regeringen.
            </item>
          </list>
          <list>
            <item xml:id="i-K2fqmwb7mnstizAHV7FnuH" sortKey="Yrkande 49">
              Riksdagen ställer sig bakom det som anförs i motionen om att
              stå fast vid att målet för Sveriges internationella bistånd är
              att skapa förutsättningar för bättre levnadsvillkor för människor
              som lever i fattigdom och förtryck, och detta tillkännager riksdagen
              för regeringen.
            </item>
          </list>
          <list>
            <item xml:id="i-4fxA85EJuwwWHj9zBH5u3T" sortKey="Yrkande 50">
              Riksdagen ställer sig bakom det som anförs i motionen om att
              svenskt bistånd ska utgå från OECD-Dacs regelverk för hur biståndet
              kan användas och tillkännager detta för regeringen.
            </item>
          </list>
          <list>
            <item xml:id="i-Vp1NMrU6BxJYCr2HShfmcC" sortKey="Yrkande 51">
              Riksdagen ställer sig bakom det som anförs i motionen om att
              svensk bistånds- och utvecklingspolitik ska sträva efter att skapa
              långsiktig förändring genom att angripa grundorsakerna till problemen,
              fungera som hävstång för utveckling, bygga långsiktiga relationer
              och på sikt göra områden och länder biståndsoberoende och tillkännager
              detta för regeringen.
            </item>
          </list>
          <list>
            <item xml:id="i-9qaC4rxnsspBpJpDB1U6ev" sortKey="Yrkande 52">
              Riksdagen ställer sig bakom det som anförs i motionen om att
              svenskt utvecklingssamarbete behöver fokuseras på att skapa hållbara
              jobb, klimatomställning och tillgång på grön energi samt demokratiutveckling
              och rättsstatens principer och tillkännager detta för regeringen.
            </item>
          </list>
          <list>
            <item xml:id="i-LxzV4mMbvUf9M5fQoXWM36" sortKey="Yrkande 53">
              Riksdagen ställer sig bakom det som anförs i motionen om att
              klimatbiståndet inte ska finansiera fossila utsläpp utan gå till
              de länder som har svårast att själva klara omställning och anpassning
              samtidigt som det bidrar till det riksdagsbundna målet för svenskt
              bistånd, och detta tillkännager riksdagen för regeringen.
            </item>
          </list>
          <list>
            <item xml:id="i-6FUxGngfUEhpAAQfQ3KT3H" sortKey="Yrkande 54">
              Riksdagen ställer sig bakom det som anförs i motionen om att
              svenskt bistånd i större utsträckning ska möjliggöra för fler
              barn och unga, flickor och pojkar att få tillgång till skola och
              utbildning och tillkännager detta för regeringen.
            </item>
          </list>
          <list>
            <item xml:id="i-FMfWHwQ173brjxJGj7DdXi" sortKey="Yrkande 55">
              Riksdagen ställer sig bakom det som anförs i motionen om att
              Sveriges Afghanistanstrategi, efter talibanernas övertagande där
              ett omtag behöver göras bl.a. vad gäller utformning, behöver uppdateras
              i förtid, och detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-EmTn6kWqfVYki5hvLewj3H" type="h1">
            1 En värld i förändring – flera globala säkerhetspolitiska utmaningar
          </head>
          <p xml:id="i-CdrUydQS5j9MeWVRjWL98R">
            Den liberala världsordningen som byggdes upp efter andra världskriget
            kännetecknas av multilateralt samarbete, internationella institutioner,
            frihandel, säkerhetssamarbete och, för de demokratiska länderna,
            en gemensam strävan efter mänskliga rättigheter ytterst manifesterad
            i FN deklaration om de mänskliga rättigheterna som alla FN-länder
            skrivit under. Den fria rörligheten inom EU och Norden har gjort
            det möjligt för människor att resa, studera och jobba i andra
            länder, med stora vinster för vår ekonomi och livskvalitet som
            följd. Den liberala världsordningen är inte utan sina brister
            men har likväl skapat välstånd, stabilitet och möjligheter för
            världens stater att lösa gemensamma problem tillsammans. Därför
            är den värd att kämpa för även i tider av ifrågasättanden, oro
            och maktkamp.
          </p>
          <p xml:id="i-HosW8sLuD46dyTr3yDLhn">
            Den liberala demokratin är kärnan i Centerpartiets utrikespolitik.
            Svensk utrikes-politik ska försvara och främja den liberala demokratin.
            Vi förespråkar en utrikespolitik som försvarar och främjar demokrati
            och mänskliga rättigheter, som stöttar rättsstats­uppbyggnad,
            som motverkar korruption, som stärker kvinnors rättigheter och
            möjligheter och som stärker vårt samarbete med andra demokratier.
            Detta går hand i hand med en politik för utvecklingssamarbete
            som står upp för enprocentsmålet och fokuserar på mänskliga rättigheter,
            med en handelspolitik som främjar frihandel och med en säkerhets-
            och försvarspolitik som innebär att Sverige tar ett större ansvar
            för vår och våra samarbetspartners gemensamma säkerhet. Svensk
            utrikespolitik ska tala med en röst och ett sammanhållande budskap
            i alla dess delar. Vi lever i en tid med många svåra utmaningar.
            Förtrycket växer i världen och de auktoritära ledarna blir flera.
            Ofrihet präglar allt fler samhällen. Idag lever 70 procent av
            världens befolkning i en autokrati. På tio år har utvecklingen
            gått tillbaka 30 år i tiden, och nivåerna nu mot­svarar hur det
            såg ut 1989. Då fanns fortfarande Sovjetunionen och kommunismen
            präglade fortfarande stora delar av Europa.
          </p>
          <p xml:id="i-Cgg3T6c9Rgt215eecFH5RS">
            Kampen för frihet och demokrati behöver starka röster och Sverige
            måste som ett av de världsledande demokratiska länderna vara en
            tydlig röst för den liberala demokratins överlevnad och tillväxt.
          </p>
          <p xml:id="i-7XuuRoq8AZji28XnXPv3sX">
            Sverige bygger säkerhet tillsammans med andra. Öppenhet, handel
            och fungerande internationella regelverk och spelregler har byggt
            säkerhet och välstånd. Den multi­laterala ordningen som den har
            utvecklats är inte perfekt fungerande och har utmanats väsentligt
            de senaste åren men måste försvaras och utvecklas. Vår säkerhet
            främjas av en förutsägbar internationell ordning, men just nu
            präglas internationellt samarbete av stor osäkerhet och konflikt.
            Förändringens vindar blåser. Sverige ska inte vare sig låta sig
            utpressas eller utpressa andra länder. Diplomatin är alltjämt
            den första försvarslinjen och Sverige ska i alla lägen stå upp
            för folkrätten.
          </p>
          <p xml:id="i-U2jKS7SwsQnpkWrKNUgymq">
            Rysslands aggressiva krig i Ukraina har omkullkastat den europeiska
            säkerhets­ordningen och förutsättningarna för svensk och europeisk
            säkerhet. Ukraina har rätt till sitt territorium och Ryssland
            måste lämna Ukraina, inklusive det sedan 2014 illegalt ockuperade
            Krim. De folkrättsliga principerna att varje land har rätt att
            försvara sig, rätt till sina gränser och rätt att välja sin framtid
            är grundläggande.
          </p>
          <p xml:id="i-H1BbNtGRactEWRn8Akq64C">
            Det förändrade säkerhetspolitiska läget har inneburit att Sverige
            ansökt om medlemskap i Nato, något Centerpartiet velat sedan 2015
            och arbetat aktivt för sedan dess. Vår politik har i riksdagen
            lett till två tillkännagivanden om att Sverige bör anta en Natooption
            i sin säkerhetspolitiska linje. Det är vår mening att om den socialdemokra­tiskt
            ledda regeringen tidigare hade hörsammat tillkännagivandena hade
            Sverige stått bättre berett när Ryssland anföll Ukraina men vi
            välkomnar det ställningstagande som Socialdemokraterna därefter
            gjort och att den socialdemokratiskt ledda regeringen, i bred
            parlamentarisk samsyn, ansökte om svenskt Natomedlemskap. Att
            Sverige fullföljer Natoansökan är den viktigaste säkerhetspolitiska
            frågan framåt. Det är ett misslyckande att Sverige ännu inte är
            medlem i Nato, och Ulf Kristerssons regering har mycket att dra
            lärdom av hur processen hanterats och hur man har agerat efter
            tillträdet hösten 2022. Osäkerheten för svensk säkerhet blir större
            för var dag vi inte är fullvärdiga medlemmar.
          </p>
          <p xml:id="i-T2MzUfGG8KKGRnyB9E4E6G">
            Det är också via ett svenskt Natomedlemskap som det nordiska
            försvarssamarbetet kan utvecklas till sin fulla potential, på
            samma sätt som det nordisk-baltiska försvars­samarbetet kommer
            att utvecklas tillsammans i en Natokontext där vi gemensamt bidrar
            till ökat försvar och ökad stabilitet i Östersjöområdet, men också
            Arktis och Nord­atlanten och genom den transatlantiska länken.
            Det är viktigt också för hela vårt lands försörjning att vi ser
            på säkerhet i en större regional kontext än bara Östersjön.
          </p>
          <p xml:id="i-VgEygLP1XVLG8w651mbkxu">
            Globalt står världen inför nya utmaningar oavsett om det handlar
            om väpnade konflikter, nya motsättningar mellan stormakter, kärnvapenrustning
            eller effekterna av klimatförändringar eller pandemier som hotar
            människors frihet. Korruption sliter sönder samhällen och hämmar
            positiv utveckling. För att möta det behöver vi utveckla vårt
            internationella system och stärka den internationella ordningen.
            Nationalism, populism, terrorism, kamp om resurser och teknik
            skapar också det nya spänningar inom och mellan länder och regioner.
          </p>
          <p xml:id="i-UtGyuJ2fwFf7eHBNixJ4Lr">
            Globalt ser vi också att Kina talar med ett allt tydligare maktspråk
            mot andra länder men också mot exempelvis företag, debattörer
            och politiker på lokal, regional och nationell nivå. I Arktis
            ser vi att klimatförändringarna bidrar till säkerhetspolitisk
            instabilitet när både Ryssland, Kina och USA ökar sin militära
            närvaro. Något som påverkar de arktiska, nordiska länderna särskilt.
            Kampen för frihet pågår, i Hongkong men också närmare oss i Belarus.
            Vi ser konflikter och oroligheter i EU:s närområde såväl i Mellanöstern
            som i EU:s östliga grannområden. Situationen i Kaukasien för­sämras
            med eskalerande militär konflikt i Nagorno-Karabach. Till detta
            kommer den iranska regimens brutala förtryck av sin befolkning
            och inte minst kvinnorna, det politiska läget i Libanon och talibanstyrets
            återkomst i Afghanistan. Kriget i Syrien pågår ännu och terrorsekter
            härjar alltjämt. På delar av den afrikanska kontinenten har demokratiskt
            valda ledare avsatts genom militärkupper och vi ser att ”Wagnergruppen”
            eller motsvarande ”GRU-grupp” säkerställer rysk utrikespolitisk
            doktrin genom närvaro på allt fler platser.
          </p>
          <p xml:id="i-Uudu1vZtiUmGpX27UG4MmV">
            De globala konsekvenserna av Rysslands krig i Ukraina för säkerhetssituationen
            globalt är ännu oöverblickbara men riskerar bli långsiktiga och
            allvarliga. USA har tillsammans med EU stått i frontlinjen för
            ett omfattande politiskt, monetärt och militärt stöd till Ukraina.
            Samtidigt har Rysslands krig i Ukraina gett utrymme för andra
            länder att agera och samarbetet mellan Kina och Ryssland tycks
            ha ökat och intensifierats senaste året, något som är oroande.
            Det finns en tydlig vilja från båda att alliera sig med det globala
            syd för ökat globalt stöd på den fria världens, den liberala demokratins
            och folkrättens bekostnad.
          </p>
          <p xml:id="i-RseuTXnVoyS3ZNB2yWmSdD">
            De säkerhetspolitiska osäkerheterna har sammantaget ökat ytterligare.
            Det manar till ökad beredskap för breda angrepp i olika riktningar
            och med olika metoder. Det måste mötas genom samarbete EU/Nato
            och nationellt. Isolationism och nationalism kan aldrig vara en
            lösning på globala utmaningar.
          </p>
          <p xml:id="i-Dnsp17xGJ5JQrNbgXf3B4p">
            Det är sedan tidigare känt att utländsk makt har strategiska
            intressen av att påverka också svensk debatt och på sikt vårt
            lands säkerhetspolitiska val och vår handlingsfrihet. För att
            inte öppna dörrarna på vid gavel vore det därför betydelsefullt
            att söka höja trösklarna på lämpligt sätt, med respekt för grundlagarna.
            Vår bedömning är att EU-kommissionens regelverk för granskning
            av utländska direktinvesteringar som kan påverka säkerhet eller
            allmän ordning ger utrymme för en nationell granskningsfunktion
            att också granska investeringar som rör förmågan att kontrollera
            information och medias frihet och mångfald. Vi beklagar att regeringen
            valt att utesluta just mediasektorn från granskning, trots att
            flera stora medieaktörer ställer sig bakom en sådan granskning
            vid utländska direktinvesteringar. Regeringen bör givet det säkerhetspolitiska
            läget därför skyndsamt inrätta en säkerhetspolitisk granskningsfunktion
            också för utländska direkt­investeringar i svenska medieföretag.
            Inte i syfte att stoppa utländskt ägande i svensk media, utan
            i syfte att stå bättre rustade mot verksamhet som kan utgöra ett
            hot mot svensk demokrati, exempelvis om utländska direktinvesteringar
            riskerar påverka möjligheten till fri och oberoende media i hela
            Sverige. Regeringen behöver återkomma till riksdagen med information
            om att man avser att gå vidare med en sådan och om det är via
            ISP eller på annat sätt.
          </p>
          <p xml:id="i-G2eueWaANCZeiBuY4o23Lj">
            De globala säkerhetspolitiska utmaningarna är många och det är
            viktigt att säkerhetspolitiken har ett brett stöd i riksdagen
            och att riksdagen hålls informerad och involverad. Regeringen
            har etablerat ett nationellt säkerhetsråd med flera kanslier på
            Statsrådsberedningen. Centerpartiet ställer sig positivt till
            det. Idag saknar riksdagen dock insyn i nationella säkerhetsrådets
            arbete då Statsrådsberedningen inte sorterar under något utskott.
            Regeringen behöver därför årligen lägga fram en säkerhetspolitisk
            skrivelse på riksdagens bord för debatt. I en sådan behöver det
            arbete som kanslierna under nationella säkerhetsrådgivaren bedriver
            redogöras för. Det är en nyordning som krävs när Regeringskansliets
            organisation förändras för att riksdagens insyn i regeringens
            arbete inte ska försämras.
          </p>
          <head xml:id="i-Y9rFNTBebxZH5rfsF7ZhqR" type="h1">
            2 Ukraina – ett land i sin egen rätt, att försvara
          </head>
          <p xml:id="i-TatU1vjV33uDZUvgNox64d">
            Natten till den 24 februari 2022 anföll Ryssland Ukraina militärt
            från flera håll. Ett aggressivt krig som drivit miljontals ukrainare
            på flykt. Tusentals har dödats, skändats och skadats. Var och
            varannan dag kan vi se bilder från sönderbombade hus och en ny
            massgrav. Det försvar och den uppoffring som ukrainarna visar
            imponerar. Sverige har mycket att lära för totalförsvaret i sin
            helhet av den kamp och motståndskraft som Ukraina visar. Hela
            samhället har slutit upp vilket ger en enorm styrka i försvaret
            mot Ryssland.
          </p>
          <p xml:id="i-N49MHezQudSh13vfNkUB77">
            Rysslands krig i Ukraina har omkullkastat den europeiska säkerhetsordningen
            och förutsättningarna för svensk och europeisk säkerhet. Ukraina
            har rätt till sitt territorium och Ryssland måste omedelbart lämna
            Ukraina, inklusive det sedan 2014 illegalt ockuperade Krim och
            nyligen illegalt annekterade delar i Luhansk, Donetsk, Zaporizjzja
            och Cherson. De folkrättsliga principerna att varje land har rätt
            att försvara sig, rätt till sina internationellt erkända gränser
            och rätt att välja sin framtid. Människorna i Ukraina har rätt
            att leva i sitt eget land, rätt att vakna upp i trygghet, att
            göra sina röster hörda, att leva tillsammans med sina familjer,
            rätt att rösta i demokratiska val, rätt att leva i fred och frihet
            på hela sitt erkända territorium.
          </p>
          <p xml:id="i-7E5p5K1xLJczGAWYAnTRio">
            Rysslands agerande ska fördömas i de skarpaste ordalag och handlingar.
            EU och Natoländerna har också reagerat starkt, både i responsen
            mot Ryssland och i stödet för Ukraina. Men stödet måste fortsätta,
            i ökande kraft både ekonomiskt, humanitärt och militärt. Det är
            i Ukraina kampen om vilket Europa vi tillsammans kommer att leva
            i framöver står. Det politiska, ekonomiska, humanitära och militära
            stödet till Ukraina måste fortsätta med kraft och så länge Putin
            inte lämnat landet. Från EU:s och Natos håll men också Sveriges.
            Vi måste stödja Ukraina med vapen av alla dess slag direkt men
            också ge Ukraina finansiella förutsättningar att själva köpa vapen
            direkt från europeiska försvarsföretag, inklusive svenska. Centerpartiet
            har länge velat att ukrainska soldater utbildas i Sverige, och
            det har också skett. Det är bra. Tyvärr har regeringen inte tillräckligt
            snabbt hörsammat Centerpartiets krav om att också utbilda ukrainska
            stridspiloter här i stor omfattning så att Sverige uthålligt ska
            erbjuda Ukraina stridsflyg i form av Jas, något som efterfrågats
            av Ukraina. Det är Centerpartiets mening att ett beslut om att
            skicka Jas till Ukraina inte ska vara avhängigt ett svenskt Natomedlemskap.
          </p>
          <p xml:id="i-TjWYZ2bWhso3VfKB1QAzGR">
            Ukrainas ekonomiska situation är mycket svår. Valutan har devalverats
            och budget­underskotten är enorma. Ukraina riskerar en statsbankrutt,
            vilket skulle få enorma konsekvenser för deras möjligheter att
            utkämpa kriget, såväl som för Europas ekonomier. Det skulle också
            få konsekvenser för Ukrainas möjligheter att bygga upp landet
            på nytt när kriget är slut. Därför är det viktigt att i nuläget
            kraftigt höja det ekonomiska biståndet till Ukraina. Mer om detta
            i vår biståndspolitiska motion. Därtill är det viktigt att EU-länderna
            gemensamt lånar upp pengar för att kunna stötta Ukraina. Efter
            kriget kommer EU, USA m.fl. behöva stödja Ukraina genom en modern
            Marshall­fond, på samma sätt som USA bidrog till att bygga upp
            Europas länder efter andra världskriget. Därtill, och som en del
            av uppbyggnaden av Ukraina när kriget är slut, är det viktigt
            att EU fortsätter utveckla planer och processer för ett framtida
            ukrainskt medlemskap i EU, i enlighet med landets status som kandidatland.
            Här bör stödet omfatta praktisk hjälp också för att stärka demokratin
            och ett fritt och oberoende rättsväsende, minskad korruption m.m.
          </p>
          <head xml:id="i-HfV1eH6ixiFAA9md94Euo6" type="h1">
            3 Ryssland – krigförande, auktoritärt och allt mer ensamt
          </head>
          <p xml:id="i-K1os4MQsF8xS9ZkTF33JX6">
            Ryssland måste omedelbart lämna Ukraina, inklusive det sedan
            2014 illegalt annekterade Krim. Anfallskriget som påbörjades 22
            februari 2022 saknar motstycke i modern europeisk historia, men
            Rysslands stormaktsambitioner och revanschism har pågått sedan
            åtminstone 2008 då Ryssland anföll Georgien. I efterhand går det
            att se att det fanns tecken på Putins Rysslandsimperialistiska
            världssyn tidigare än så. Ofta anges hans tal på säkerhetskonferensen
            i München 2007 som ett sådant tillfälle. Putins auktoritära inrikespolitiska
            vägval har varit tydligt sedan hans tillträde 1999. Ändå har vi
            inte förmått agera kollektivt i politikens alla delar mot det.
            Priset för det betalar nu ytterst Ukraina och rysk opposition,
            men också EU-länderna och globalt genom stigande energipriser,
            livsmedelspriser och inflation.
          </p>
          <p xml:id="i-HAp1HY4TZUgm2MN3uZwEaE">
            Genom författningsändringar har Putin möjliggjort att återväljas
            ytterligare mandat­perioder samtidigt som all opposition tystas
            allt mer brutalt och öppet, inom och utom landets egna gränser.
            Giftattacken i Salisbury riktad mot en tidigare rysk dubbelagent
            och dennes dotter är inte det enda exemplet på när Ryssland på
            goda anledningar misstänks ligga bakom dödliga incidenter på nuvarande
            eller tidigare ryska medborgare, också utanför sitt lands gränser.
            Andra exempel är mordet på en avhoppad tjetjensk medborgare i
            en park i Berlin 2019 och giftmordet på den tidigare KGB-översten
            Aleksandr Litvineko i London 2006.
          </p>
          <p xml:id="i-E2Tqw1JmnGEyTUHoVWPMWf">
            Med Rysslands anfallskrig i Ukraina har tumskruvarna mot den
            egna befolkningen ytterligare dragits åt. Att protestera och att
            benämna kriget som krig leder till fängslande med hårda domar,
            och den krigsmobilisering som Putin nu beordrat saknar motstycke
            globalt på decennier. Hundratusentals ryssar har redan lämnat
            landet och fler vill. Det som skulle bli en två–tre dagars segersvit
            ser nu ut att bli ett långt och utdraget krig där motståndet och
            försvarsviljan i Ukraina är stor. Ryssland går på stora personella
            och materiella förluster. Krigsmobiliseringen av befolkningen
            visar att Putin inte är redo att ge upp, att han ser långsiktigt
            på konflikten inte bara med Ukraina utan hela väst, och att han
            är beredd att offra ryska män i stora numerärer för att uppnå
            sina strategiska mål. Han är inte beredd att förlora, och han
            bryr sig inte om att stödet globalt sakta sjunker. Hans ord om
            att använda kärnvapen är på riktigt. Situationen är ytterst farlig
            och kommer vara det länge än.
          </p>
          <p xml:id="i-WrU16YafZwZ5YMVDoPiwBS">
            Men hot om militärt våld är inte den enda metoden som Ryssland
            använder. Genom propaganda, korruption och hybridkrigföring försöker
            Ryssland också påverka andra länders val och demokratiska integritet.
            Genom att söka så split både mellan olika grupper inom enskilda
            länder och mellan olika länder söker de nå strategiska fördelar.
            En metod som används är att Ryssland under förevändningen av att
            skicka freds­bevarande styrkor för att skapa lugn i ett område
            faktiskt destabiliserar området för sina egna syften. Det är dags
            att ifrågasätta och inte erkänna Rysslands s.k. fredsbevarande
            styrkor i de fall de inte genomförs inom ramen för FN eller OSSE.
            Cyberangrepp, pengatvätt och strategiska uppköp är andra metoder
            de använder sig av för att nå inflytande. Hur dessa metoder används
            finns många exempel på. En underrättelse­rapport som släpptes
            i Storbritannien sommaren 2020 visade att ryska intressen och
            påverkan varit genomgripande i det brittiska samhället. Även om
            Sverige och Stor­britannien inte kan jämföras kan vi utgå ifrån
            att liknande påverkan sker också i Sverige och många andra europeiska
            länder. I Tyskland har ledande företrädare uppdrag för ryska gasföretag,
            i Österrike bjöd en tidigare utrikesminister in Putin på sitt
            bröllop. Även om Rysslands krig i Ukraina har lett till många
            omprövningar hos Europas länder på ett sätt som Putin troligtvis
            inte hade räknat med kvarstår Putins ambitioner att så split mellan
            EU-länderna, och Putin/Rysslandsnära högernationalistiska ledare
            finns det fortsatt många av inom EU som inte vill se en fortsatt
            sanktionspolitik och som alltjämt sprider ett ryskt narrativ.
          </p>
          <p xml:id="i-AiEiVLuW8ZiSKYh34ZTNpT">
            Kunskapen om Ryssland och dess påverkansmetoder behöver bli större
            bland allmänheten, i Sverige och EU/Natoländerna. Svensk akademi
            har erkänt goda kunskaper om Ryssland inklusive rysk försvars-
            och säkerhetspolitik, inte minst inom FOI. Kunskap som också andra
            länder ser som eftertraktad. Med Centerpartiets stöd har dessutom
            ett kunskapscenter om Ryssland byggts upp inom Utrikespolitiska
            institutet. Vi vill på den grunden se att Sverige påbörjar en
            process och dialog med Nato om att etablera ett Nato Center of
            Exellence med Rysslandskunskap i Sverige.
          </p>
          <head xml:id="i-QXZG5hrEg8F85ymwTASYRb" type="h1">
            4 Ett EU med många utmaningar men som agerar när demokrati och
            mänskliga rättigheter utmanas
          </head>
          <p xml:id="i-PnKUdNhhT8muv9HiMN5v3T">
            EU är Sveriges viktigaste utrikespolitiska arena. Centerpartiet
            vill att EU ska vara rustat för att kunna möta de gränsöverskridande
            hot och utmaningar som unionen står inför, även om det skulle
            innebära en breddning av de uppgifter som unionen har idag. För
            att EU ska kunna vara en trovärdig aktör i sitt närområde behöver
            EU utveckla flera olika verktyg, inte minst sin säkerhetspolitiska
            verktygslåda. Först då kommer EU bättre kunna bidra till fred,
            säkerhet och demokratisk utveckling i vårt närområde. För att
            EU ska bli en utrikespolitisk aktör att räkna med vill vi att
            utrikespolitiska beslut inom EU i ökad utsträckning fattas med
            majoritetsbeslut. EU behöver växla upp rollen som global ledare
            för att stärka den demokratiska utvecklingen i världen.
          </p>
          <p xml:id="i-RypHWk77ds9gQYmYexaTyT">
            Sverige behöver driva på för att medlemsstaterna genomför EU-samarbetet
            i frågor där bättre samverkan idag är nödvändig. Dit hör bland
            annat EU:s inre marknad, arbetet mot den organiserade och gränsöverskridande
            brottsligheten, terrorism, försvar och cyberhot, migrationsfrågan
            och arbetet för en bättre och mer effektiv miljö- och klimatpolitik.
          </p>
          <p xml:id="i-TjPPbMhjsMMjPRioae6Eny">
            EU har de senaste åren stått inför och mött många kriser, inte
            minst corona och nu också ett krig i vårt absoluta närområde.
            För Centerpartiet är det viktigt att pågående kriser inte används
            som skäl att dra EU-samarbetet i riktning mot mer överstatlighet
            men inte heller till att motivera slutna gränser och ökad protektionism.
            Samtidigt är det nödvändigt att stävja yttre hot mot enskilda
            medlemsländer där bland annat Kina och Ryssland ser en möjlighet
            att stärka sitt inflytande, både politiskt och ekonomiskt. Den
            balansgång som måste till kommer kräva idogt arbete och för liberala,
            EU-vänliga partier föreligger en utmanande men viktig uppgift
            i att kommunicera att det som EU gör bäst idag måste få fortsätta
            och på vissa områden förstärkas än mer. EU ska kunna hantera en
            mängd olika hot och risker, enskilt och samtidigt.
          </p>
          <p xml:id="i-FsdRt4BUuyYj7v2irpTWLy">
            EU är mer relevant idag än på mycket länge. Mervärdena av EU
            både under corona och Rysslands krig i Ukraina är uppenbara. Behovet
            av en stark gemenskap, byggd på samarbete, samförstånd och frihet,
            är alltjämt stort. I takt med att auktoritära, nationalis­tiska
            och populistiska krafter sveper över världen måste EU visa att
            en annan väg är möjlig. Det kräver att EU tar på sig rollen som
            vägvisare och föredöme. Att vi i handling och genom resultat visar
            att demokrati, mänskliga rättigheter, marknads­ekonomi och klimatansvar
            är vägen framåt. Fred, frihandel och fri rörlighet är exempel
            på sådant som tidigare inte varit självklart på vår kontinent.
            Sverige måste arbeta för att EU:s arbete och röst gentemot auktoritära
            stater stärks.
          </p>
          <head xml:id="i-Msc8RGeEwjAPxVrA3CgjGJ" type="h2">
            4.1 EU och sanktioner
          </head>
          <p xml:id="i-By8Uo2s4ejRjFZRDzoXuzX">
            Ett sätt för EU att stärka sin röst gentemot auktoritära stater
            är genom sanktionspolitiken. EU:s sanktioner ska vara kännbara,
            långsiktiga och effektiva. EU antog i slutet av 2020 en egen Magnitskijsanktionslagstiftning
            efter många års förhandling. Nu är det viktigt att den också används
            så att de personer som utsatt andra för brott mot mänskliga rättigheter
            inte ska undgå straffrihet, kunna gömma sina pengar i EU osv.
            Tyvärr omfattar EU:s Magnitskijsanktionslagstiftning inte korruption
            och systematisk penningtvätt, till skillnad från den som finns
            i USA, Kanada och de baltiska länderna. Andra länder uppges arbeta
            på att bredda nationell lagstiftning till att inkludera korruption.
          </p>
          <p xml:id="i-X7zPH9Wd7krYx8n4QkApZd">
            Att det finns ett samband mellan korruption och brott mot mänskliga
            rättigheter är väl dokumenterat inom EU, bl.a. i Europaparlamentets
            årliga rapport om mänskliga rättigheter och demokrati i världen.
            EU:s Magnitskijlagstiftning behöver därför breddas till att också
            inkludera korruptionsbrott. Den individ som bidragit fysiskt,
            ekonomiskt eller genom systematisk korruption och penningtvätt
            till kränkningar av de mänskliga rättigheterna bör sanktioneras
            och hållas ansvariga enligt EU-lagstiftningen.
          </p>
          <p xml:id="i-DJgXiQAaehp2AEvf8smqGw">
            EU får inte riskera att bli en fristad för personer som begått
            systematiska korruptionsbrott och penningtvätt. En risk som är
            avsevärd när andra länder men inte EU har det inkluderat i sin
            Magnitskijlagstiftning. Svenska regeringen behöver driva på för
            att EU:s Magnitskijlagstiftning både breddas och används brett
            mot individer som begår övergrepp och riskerar straffrihet i sina
            egna länder. Därtill behöver en svensk Magnitskijlagstiftning
            införas på samma sätt som det redan gjorts i många av våra grannländer
            och denna bör då också omfatta systematisk korruption och penningtvätt.
            Sverige ska inte bidra till att straffrihet råder.
          </p>
          <p xml:id="i-7AB2Yn7Fwsx73VrhZmY78r">
            EU:s Magnitskijsanktioner ska användas långsiktigt och riktat
            mot individer, inklusive nationella ledare som Lukasjenka i Belarus,
            som begår brott mot mänskliga rättigheter såväl som korruption
            och systematisk penningtvätt. Det ska användas på individer ansvariga
            för övergrepp mot uigurerna i Kina. Det ska också användas mot
            styret i Azerbajdzjan för den eskalerande konflikten i Nagorno-Karabach
            såväl som för brott mot mänskliga rättigheter. Här bör EU agera
            omgående, och om EU inte förmår agera bör Sverige införa sådana
            inom ramen för en ny nationell Magnitskijlagstiftning, tillsammans
            med likasinnade EU-länder. Likadana sanktioner behöver införas
            mot de som begår övergrepp på mänskliga rättigheter i Iran, och
            då inte minst de som så brutalt slår ned kampen för frihet och
            demokrati, som slår mot kvinnors och flickors frihet och liv.
            Som slår mot deras kamp för att inte tvingas till att bära slöja
            och täcka sitt hår.
          </p>
          <p xml:id="i-URGfnR1mfKfei5oSNBP5up">
            EU har också i flera omgångar och enighet infört ett antal sanktionspaket
            mot Ryssland. Att EU enat kunnat göra det är positivt men det
            finns en risk att tiden utmanar enigheten och att detta spelar
            Ryssland i händerna. Vi ser redan tendenser till det. Det är uppenbart
            att Putin ser långsiktigt på konflikten och sina strategiska mål.
            Kriget i Ukraina pågår alltjämt och många bedömer att det kommer
            fortsätta under många år framåt. Det är därför viktigt att EU
            och Natoländerna har ett långsiktigt engagemang i stödet till
            Ukraina, inklusive att långsiktigt kunna upprätthålla ett effektivt
            sanktions­verktyg mot Ryssland. Detta inkluderar att täppa till
            kryphål i det sanktionssystem som finns, som möjliggör för europeiska
            företag att fortsatt på olika sätt upprätthålla handel med Ryssland,
            såväl som skärpningar i Swiftsystemet och sanktioner riktade mot
            rysk bank- och energisektor inklusive Rosatom. Här måste EU-kommissionen
            visa ett tydligt ledarskap, men gör inte EU-kommissionen det behöver
            Sverige och regeringen på egen hand införa sådana sanktioner mot
            rysk bank- och energisektor inklusive Rosatom på samma sätt som
            andra enskilda EU-länder har gjort. Svenska hamnar ska inte användas
            som en fristad för rysk olja och gas. Inget i EU:s eller Sveriges
            agerande ska syfta till eller på något sätt leda till att Rysslands
            krigskassa fylls på ytterligare och därmed underlättar för Putin
            att långsiktigt stärka sin krigsmakt och därmed kunna fortsätta
            sin krigföring mot Ukraina.
          </p>
          <head xml:id="i-ERLJkmWuDuP2EoPYTdrd5J" type="h2">
            4.2 EU och terrorlistning
          </head>
          <p xml:id="i-AZKL2vzp1y8dofaaHHohw2">
            Ett annat sätt för EU att stå upp mot auktoritära regimer och
            organisationer är att skaffa sig flera verktyg för terrorlistning.
            Nyligen ställde sig ett enat utrikesutskott och en enad riksdag
            bakom att svenska regeringen ska driva terrorlistning av IRGC,
            iranska revolutionära gardet. Parallellt med detta har det dock
            visat sig att EU:s terroristlag­stiftning är gammal – den skapades
            i samband med elfte september-terroristattackerna i New York och
            Washington 2001 – och att EU idag saknar legalt ramverk för att
            terroristlista och sanktionera statsunderledda grupper som IRGC
            och Wagnergruppen eller motsvarande ”GRU-grupp”. EU:s legala terroristramverk
            (common position 2001/931/CFSP) behöver därför uppdateras. Wagnergruppens
            framtid efter Prigozins öde är oklart men att den i samma eller
            ny form kommer fortsätta bidra till att uppnå rysk utrikespolitisk
            doktrin kan vi utgå ifrån. Det är viktigt att EU har ett uppdaterat
            terroristramverk som tar höjd för att terrorlista liknande organisationer
            framöver. Vi uppmanar därför regeringen att i EU driva på för
            att EU:s legala grund för terrorlistning uppdateras samt för att
            IRGC terrorlistas såväl som att Wagnergruppen eller dess motsvarighet
            gör det.
          </p>
          <head xml:id="i-6DT2DFUH6z1J2Wh8k2T8Sw" type="h2">
            4.3 EU och Kuba
          </head>
          <p xml:id="i-VDR5MJDNmsheWLMVdEeuVk">
            2016 undertecknade EU och Kuba det samförståndsavtal som förhandlats
            fram under ca två års tid. Avtalet tillämpas sedan dess men har
            ännu inte ratificerats fullt ut. För både Sverige och EU är det
            viktigt att alltid stå upp för den liberala demokratin, rättsstatens
            principer och de universella mänskliga rättigheterna. EU får inte
            tystna i kritiken mot länder som inte erkänner eller lever upp
            till dessa fundamentala principer och rättig­heter. Ett av syftena
            med samarbetsavtalet är att EU ska bekräfta sitt åtagande att
            stödja en förändrings- och moderniseringsprocess på Kuba. Centerpartiet
            röstade mot att Sverige skulle ratificera avtalet men det fick
            majoritet i riksdagen. Även om alla EU-länder fortsatt inte ratificerat
            avtalet gäller det de facto. Vi menar därför att det nu sex år
            efter det provisoriska ikraftträdandet av EU–Kuba-avtalet ska
            genomförs den ut­värdering som utlovats, av dess innehåll och
            genomslag samt EU:s tillämpning för att se om det har uppnått
            sina syften och lett till nödvändig förändring på Kuba. Om så
            inte skett måste det omprövas. I avvaktan på det bör Sveriges
            ratificering återtas.
          </p>
          <head xml:id="i-4WGPmfQDkKJ3FCjNJczwQZ" type="h2">
            4.4 EU som står upp för rättsstat och demokrati internt
          </head>
          <p xml:id="i-U8Wvo1WExmbwmoZ3Dmov54">
            Ett EU som agerar på och markerar mot när medlemsländer själva
            bryter mot rättsstatens principer och den liberala demokratins
            gemensamma värdegrund blir mer trovärdigt när EU ska stå upp mot
            auktoritära tredje länder.
          </p>
          <p xml:id="i-FkM1LZcBmQEUGJV8m1HQo4">
            De senaste åren har vi tyvärr sett att flera medlemsländer gjort
            långtgående inskränkningar i demokratiska beslutsprocesser och
            människors fri- och rättigheter med pandemin som syndabock. Den
            negativa demokratiutvecklingen har vi sett i Ungern och Polen
            under lång tid. Centerpartiet anser att EU måste göra mer för
            att säkerställa att EU-medborgare garanteras samma fri- och rättigheter,
            oavsett vilket medlemsland man bor i. Därför är det inte heller
            acceptabelt att vissa länder kan få EU-medel när de samtidigt
            bryter mot unionsgemensamma demokratiska principer. Europas liberala
            demokratier måste arbeta tillsammans för att vända den utvecklingen,
            för de journalister som mördats eller tystats, för de domare och
            akademiker som sparkats, för de opposi­tionspolitiker och väljare
            som tystats, för de minoriteter som förlorat trygghet och rättigheter
            och för de kvinnor som fråntagits rätten till sina kroppar. Vi
            måste också agera för att rädda EU-projektet, eftersom dessa medlemsstater
            hindrar EU från att lösa gemensamma problem, förskingrar EU-medel
            och på andra sätt underminerar sam­arbetet och européernas förtroende
            för det. För människorna som bor i dessa stater och för unionens
            framtid vill Centerpartiet se mer kraftfulla åtgärder.
          </p>
          <p xml:id="i-Ghs8gHbnQWfuvmioETEhfv">
            Vi vill att EU ska strypa medel till medlemsstater som inte respekterar
            sina demokratiska och rättsstatliga åtaganden och inte sätter
            stopp för offentlig korruption. Centerpartiet har länge varit
            drivande för ett s.k. demokratilås på EU:s budget. En sådan rättsstatsmekanism
            som gör att utbetalningar ställs mot efterlevnad av demokratiska
            principer. Vi välkomnar att EU-kommissionen tagit steg för att
            också förverkliga denna viktiga princip i förhållande till Ungern
            men ytterligare steg behöver tas för andra länder. Centerpartiet
            vill i implementeringen se ett resolut agerande från kommissionen
            för att bryta den negativa demokratiutvecklingen. Om de fortfarande
            inte genomför EU:s krav är vi öppna för att begränsa deras beslutsrätt
            i EU och, som en sista utväg, att utesluta dem.
          </p>
          <head xml:id="i-2R5dG4PfYw8pLqbm7mQMs4" type="h2">
            4.5 EU, östliga partnerskapet och utvecklingen i Kaukasien
          </head>
          <p xml:id="i-Gf5zQtZ8hM6g816XZzxujC">
            Östliga partnerskapet har länge varit en viktig del i EU:s grannskapspolitik.
            Genom partnerskapet har EU:s relation till Armenien, Azerbajdzjan,
            Georgien, Moldavien och Ukraina fördjupats. Belarus har på grund
            av den politiska utvecklingen i praktiken uteslutits och de har
            nu själva suspenderat sin närvaro men EU behöver officiellt utesluta
            Belarus medverkan. Så länge den nuvarande belarusiska regimen
            sitter vid makten finns inte förutsättningar för återupptagna
            partnerskap. Under året har svårig­heterna för länderna i det
            östliga partnerskapet förvärrats avsevärt. Inte minst Putins invasionskrig
            i Ukraina får följdverkningar långt utanför också Ukrainas gränser
            i många av de östliga partnerskapsländerna, med oroligheter och
            öppna militära strider och etnisk rensning i Nagorno-Karabach.
            Utvecklingen i många av de östliga partnerskapsländerna går sammantaget
            åt fel håll, inte minst för att Ryssland har intressen av att
            den gör det.
          </p>
          <p xml:id="i-Ah4sn1bdTcziGV6QnJdEH1">
            För att de utvecklingssteg som tidigare tagits i flera av de
            östliga partnerskaps­länderna inte ska gå förlorade och för att
            länderna ska kunna fortsätta utvecklas i demokratisk riktning
            är det viktigt att EU nu står upp för och utvecklar samarbetet
            ytterligare. EU måste öka sin synlighet i dessa länder och erbjuda
            ett alternativ till rysk/kinesisk propaganda. När Ryssland nu
            är upptagna med sitt krig i Ukraina har deras fokus på Kaukasien
            minskat och ett vakuum har uppstått. Här behöver EU kliva in som
            en enande kraft som både medlar, stödjer utveckling och markerar
            mot korruption och brott mot mänskliga rättigheter genom att införa
            Magnitskijsanktioner mot styret i Azerbajdzjan för deras regelrätta
            strider och etniska rensning i Nagorno-Karabach såväl som deras
            övergrepp på mänskliga rättigheter inom landet. Samtidigt måste
            EU vara tydligt med att medlemskap i unionen är slutmålet för
            de länder som så önskar. Centerpartiet välkomnar att Ukraina och
            Moldavien nu erhållit kandidatstatus och ser fram emot att det
            även kan gälla för Georgien, även om klart oroande politiska signaler
            nu når oss från Georgien.
          </p>
          <p xml:id="i-JyhcXA9qAghSNd2AfPMnA7">
            Det ska vara tydligt för alla medborgare och demokratirörelser
            i dessa länder att EU inte backar när det bränner till. EU stödjer
            deras frihetskamp och att EU ser de övergrepp som begås.
          </p>
          <p xml:id="i-6Z3pDTzqXksx9ir9DrBEg5">
            Partnerskapet etablerades utifrån ländernas eget intresse och
            vilja att närma sig EU. Syftet är bl.a. att fördjupa ländernas
            politiska associering och ekonomiska integration med EU. Genom
            fördjupad frihandel, att göra det enklare att resa och samarbete
            inom olika sakområden såsom energi stärks incitamenten för reformer
            och EU-närmande för dessa länder. Att länder i EU:s grannskap
            kan transformeras till vitala demokratier och marknadsekonomier
            är centralt för ett säkert och stabilt Europa. Men, reformerna
            hand­lar först och främst om frihet för ländernas medborgare.
            Deras kamp mot korruption, ökat demokratiskt deltagande och tillgången
            till skydd för de mänskliga rättigheterna måste stödjas. Och även
            här viktigt att stötta demokrater. EU behöver stödja frihets-
            och demokratirörelserna i de östliga partnerskapsländerna.
          </p>
          <p xml:id="i-NwYFePaBj8vnaY9Y8FhRof">
            Sammantaget ligger det också i EU:s eget intresse att regionen
            utvecklas fredligt och stabilt. EU bör därför ta fram en ny strategi
            för Kaukasien och det östliga partnerskapet inkluderande sin egen
            roll för långsiktig fred och säkerhet i området.
          </p>
          <head xml:id="i-NCLgsLrkMer6rs4ctaZ5Rt" type="h2">
            4.6 EU och värdebaserad handel för global utveckling
          </head>
          <p xml:id="i-GtX2VcSx1omcpncm7Qva8T">
            Handel handlar förutom utbyte av varor och tjänster också i allt
            större utsträckning om att exportera standarder och sprida normer,
            vilket varit en bidragande faktor till EU:s ansträngningar att
            bedriva vad man kallar ”värdebaserad handel”. Tillsammans med
            USA och Kanada, har EU varit pådrivande för en agenda för hållbar
            handel, som EU-kommissionen definierar som ”handel som säkerställer
            att ekonomisk utveckling går hand i hand med social rättvisa,
            respekt för mänskliga rättigheter, höga standarder för arbetsvillkor
            och höga miljöstandarder”. Det är både ett sätt att skapa en fördel
            för europeiska företag som redan arbetar utifrån höga europeiska
            standarder att bibehålla sin konkurrensfördel när handelsavtal
            sluts med andra länder där samma höga stan­darder kanske tidigare
            inte funnits och ett sätt att bidra till en hållbar utveckling
            och handel globalt.
          </p>
          <p xml:id="i-DJNnUGNG5M2ZLLmCB11jGb">
            Europaparlamentet antog 2010 en resolution om mänskliga rättigheter
            samt sociala och miljömässiga standarder i internationella handelsavtal.
            Det har haft stor påverkan på hur EU därefter arbetat in dessa
            politikområden i handelsavtal. Det första handelsavtalet att på
            allvar inkludera hållbarhet genom ett särskilt kapitel blev EU–Sydkorea
            (2011), vars hållbarhetskapitel innehåller åtaganden om såväl
            miljö som arbetsrätt.
          </p>
          <p xml:id="i-N9P6ZBWQogUYnrfJnFTbnq">
            Vi vill att Sverige, genom EU-samarbetet och på egen hand, arbetar
            ännu hårdare för frihandel. Det är av avgörande betydelse för
            Sveriges ekonomi och konkurrenskraft, och ger samtidigt en möjlighet
            att förbättra miljö- och arbetsvillkor i andra länder. Vi vill
            att EU ska ställa strikta krav på miljöhänsyn och mänskliga rättigheter
            i sina frihandels­avtal, vilket kan göra stor skillnad hos våra
            handelspartners och sätta goda globala standarder som andra anammar
            för att kunna sälja sina produkter i EU.
          </p>
          <p xml:id="i-RowWXGV4EvR6hWr7V6aXoz">
            EU har hittills inte velat koppla sanktioner till åtaganden i
            hållbarhetskapitlen. Här finns utrymme för att förbättra uppföljning
            och att säkerställa att de löften länderna ställer ut också följs.
            Det är också en fråga om frihandelns fortsatta legitimitet och
            människors acceptans. Vi vill därför att Sverige ska arbeta för
            att EU gör hållbarhets­kapitlen i handelsavtal bindande. Det finns
            flera sätt att göra det på. Ett kan vara genom att skriva in möjligheten
            att suspendera ett avtal om en motpart bryter mot hållbarhets­kapitlens
            åtaganden, ett annat sätt kan vara att ställa krav på internationella
            konven­tioner som måste ratificeras av motparten innan handelsavtalet
            träder i kraft. Det kan ske i form av tilläggsprotokoll men också
            på andra sätt.
          </p>
          <p xml:id="i-Ejt8SYjVGXk2frGvbN9PcF">
            Dock är det viktigt att komma ihåg att det går att arbeta med
            värdedriven handel även utan bindande hållbarhetskapitel men att
            hållbarhetskapitel kan vara ett sätt att bistå det land man sluter
            avtal med att faktiskt genomföra viktiga reformer, inte minst
            vad gäller kapacitetsuppbyggnad och tidsplaner för att åstadkomma
            hållbarhetskapitlens mål.
          </p>
          <p xml:id="i-T1y31sCN92GUS9uQDq2ske">
            Svenska och europeiska företag bör göra mer för att säkerställa
            att de och deras underleverantörer erbjuder goda arbetsvillkor
            och respekterar mänskliga rättigheter, även i delar av verksamheten
            som äger rum utanför EU. Detsamma gäller deras miljö- och klimatpåverkan.
            Centerpartiet vill därför att regeringen driver på för att EU-kommissionens
            förslag om att skapa ett regelverk för företagsansvar (så kallad
            due diligence) på EU-nivå och att ett sådant regelverk är effektivt
            både för mänskliga rättigheter och för miljön och klimatet antas.
            När regelverket genomförs blir förutsätt­ningarna för svenska
            företag desamma som för företag i andra EU-länder.
          </p>
          <head xml:id="i-2KsaTQxxdLKNrqvpoQB2gM" type="h2">
            Strategisk autonomi genom diversifierade värdekedjor, inte protektionism
          </head>
          <p xml:id="i-M8iZtMN1zAasgz65NMZtDA">
            Konceptet strategisk autonomi, det vill säga att på olika sätt
            förhindra att Europa blir för beroende av andra länder när det
            kommer till vissa varor och tjänster, har diskuterats livligt
            de senaste åren och hamnat i ett nytt ljus i och med pandemin
            och Rysslands krig i Ukraina. För Centerpartiet är det viktigt
            att en europeisk strategisk autonomi inte bygger på att all tillverkning
            ska tas tillbaka till EU. Det är också viktigt att skilja på åtgärder
            för att bygga ett motståndskraftigt EU som står pall för kriser
            och åtgärder för att bygga handelsmurar för att ensidigt skydda
            europeisk industri från konkurrens. Det första är bra, inte det
            andra. Framtidens kriser kan komma i helt nya former och dyka
            upp var som helst i världen. Det är inte möjligt att stå helt
            förberedd på varje oförutsedd kris och samtidigt ha en effektivt
            fungerande marknadsekonomi. Det allra säkraste sättet att trygga
            vår försörjning av diverse råvaror är att ha så diversifierade
            värdekedjor som möjligt. Det innebär att man säkerställer utbud
            av enskilda varor från flera olika aktörer. Slutligen är det viktigt
            att hjälpa svenska och europeiska företag att klara sig genom
            kriser, genom att skapa goda villkor så att marknaden kan göra
            sitt jobb.
          </p>
          <head xml:id="i-JjBX4iVGJUTCmvWkQPE8cT" type="h1">
            5 Kina – en kommunistregim med globala maktambitioner
          </head>
          <p xml:id="i-DKYTUacztJBCi6vL1fTNFE">
            Kina är idag en stormakt, en strategisk maktspelare där det politiska
            styret sätter kommunistpartiets fortlevnad först av allt. En strategisk
            aktör som inte tar det internationella ansvar som kan förväntas
            av en stormakt, en aktör som i mångt och mycket står utanför och
            inte erkänner de internationella konventioner som gäller eller
            de internationella organisationer som ska upprätthålla dem. Istället
            underminerar Kina tillsammans med Ryssland rådande internationella
            rättsordning genom att negligera domslut som inte går dess väg
            och skapar sina egna strukturer där de värden vi står bakom med
            mänskliga rättigheter, demokrati och rättsstatens principer inte
            längre gäller.
          </p>
          <p xml:id="i-64W2huJcnQSBHBphBz53o4">
            Under 2020 drev kommunistpartiet igenom en s.k. nationell säkerhetslag
            för Hongkong. Den visar tydligt regimens rädsla för människors
            frihet. Genom den har det blivit uppenbart att rättssystemet i
            Hongkong inte längre är fristående från kommunist­partiet. Kina
            har ensidigt upplöst den avtalade principen om ett land, två system
            där Hongkong erkänns ha sitt eget legala system och sina gränser
            och där både mötesfrihet och yttrandefrihet är garanterade rättigheter.
            Istället för två system har vi nu ett system, kommunistpartiets.
            Därefter ser vi hur demokratikämpar och studenter i Hongkong fängslats
            och demokratirörelsen brutalt tystats. Men drömmen om frihet lever
            och Sverige måste tillsammans med likasinnade finna former för
            att stödja drömmen. Akademins frihet har stängts ner, juridikprofessor
            avskedats av sitt universitet för sin roll i de fredliga paraplydemonstrationerna
            2014. I augusti 2020 greps den ansvariga publicisten och ägaren
            för Apple Daily. Utifrån den nya svepande säkerhetslagen 2021
            fängslades han och tidningen tvingades upphöra. Parlamentariker
            och demokratiska oppositionsledare har gripits och förts till
            fängelse efter att, enligt kommunistpartiet, ha protesterat och
            anordnat olagliga sammankomster. Peking har nu utsett den tidigare
            säkerhetschefen till ”sin nye” ledare i Hongkong.
          </p>
          <p xml:id="i-DuPhPLXKDSseeptEZHqddg">
            Sverige måste visa demokratikämparna fortsatt stöd. Utifrån det
            som nu skett är det också uppenbart att det inte finns skäl att
            upprätthålla det avtal (Mutual legal assistance in criminal matters)
            som Sverige har med Hongkong. Rättsväsendet kan inte längre anses
            vara vare sig fritt eller rättssäkert. Ett antal andra länder
            har valt att avsluta sina liknande avtal med Hongkong och Sverige
            bör följa deras exempel. Centerpartiet motionerade om det redan
            hösten 2020 och fick med sig en majoritet i riksdagen för ställningstagandet,
            något regeringen inte gått riksdagen till mötes på. Det är dags
            för en ny regering att omsätta riksdagens vilja och nå resultat
            redan under 2024.
          </p>
          <p xml:id="i-PU5t9zN1dAvk2mmBve4RjG">
            Därtill ser vi hur Kina nationellt håller upp emot en miljon
            personer ur den muslimska minoritetsgruppen uigurer tillfångatagna
            i interneringsläger för att hjärn­tvättas och bli lydiga gentemot
            kommunistpartiet och Peking, dvs. Kina försöker med tvång förtrycka
            och utrota uigurernas egen identitet. Vi fördömer övergreppen
            och tvångsinterneringarna mot uigurerna, vilket regeringen också
            tydligt behöver göra. Centerpartiets grundinställning sedan länge
            är att domstolar ska avgöra vad som är folkmord och inte enskilda
            partier eller parlament. I grunden är det denna process som måste
            följas. Kinas vetorätt i säkerhetsrådet och att ICC saknar jurisdiktion
            i Kina gör dock att möjligheten till fungerande rättsprocess nu
            saknas. Att få till en juridisk prövning måste alltid vara första
            prioritet och en väg som aldrig ska stängas. Eftersom möjligheterna
            till fungerande rättsprocess nu saknas anser Centerpartiet att
            en oberoende internationell granskning måste genomföras. Den granskningsrapport
            som FN:s höge kommissionär för mänskliga rättigheter presenterade
            samtidigt som hon avslutade sitt mandat ger ett underlag för fortsatt
            agerande från EU och FN. Detta trots att rapportens offentliggörande
            säger mycket om det tryck som Kina skapat kring och mot såväl
            att granskningen kom till som rapportens innehåll och att den
            blev offentlig. Utan att en sådan granskning kunde genomföras
            har det internationella samfundet enbart tillgång till erkända
            internationella organisationers rapporter gällande Xinjiang. Utifrån
            den FN-rapporten och andra erkända internationella organisationers
            rapporter måste en prövning mot folkrättskonventioner kunna göras
            för att säkerställa att länder inte har total frihet att agera
            i strid med internationella konventioner när inga andra vägar
            är möjliga. Inte minst har EU och Europaparlamentet en aktiv och
            viktig roll för att få till stånd en sådan internationell rättslig
            prövning. Centerpartiet och andra europeiska partier har där en
            direkt möjlighet att påverka och granska agerandet som en del
            av EU:s utrikespolitik. Tillsammans står EU-länderna starkare
            mot Kina.
          </p>
          <p xml:id="i-KYNjqLp3m5V3djaW6h2peY">
            Parallellt med detta måste regeringen, EU och det internationella
            samfundet i stort självfallet fortsätta driva på för att brotten
            mot uigurer och andra minoriteter i Kina inte ska tystas ned.
            Målet måste vara att förföljelsen upphör och interneringslägren
            i Xinjiang stängs ner.
          </p>
          <p xml:id="i-TuqxnCEoK64HQbva5teFQB">
            Den kinesiska aggressionen mot Taiwan fortsätter, bl.a. genom
            tydlig konflikt­eskalering i Sydkinesiska havet och kinesiska
            militära, diplomatiska och ekonomiska påtryckningar mot Taiwan.
            Härvidlag är det viktigt att Kina måste respektera Unclos och
            skiljedomstolen i Haags beslut från 2016 att de kinesiska anspråken
            i Sydkinesiska havet, baserade på ”historisk rätt”, saknar laglig
            grund. Ett tydligt maktspråk från Kina att de inte respekterar
            den internationella rättsordningen. Sveriges relationer med Taiwan
            behöver fortsätta utvecklas och vi vill att Sverige inrättar ett
            ”House of Sweden” i Taiwan och breddar det bilaterala samarbetet
            till att omfatta fler områden. Riksdagen har tillkännagivit detta
            och en ny regering bör inrätta detta senast 2024. Därtill bör
            Sverige verka för att Taiwan släpps in i fler multilaterala organisationer
            och frågan om ett särskilt handelsavtal måste övervägas.
          </p>
          <p xml:id="i-MpSPjhGZprj8TTwm3nDLwW">
            Ett annat sätt för Kina att underminera gällande världsordning
            är deras systematiska negligerande av WTO:s regelverk och deras
            nya Belt and Road Initiative, BRI, som är en del av Kinas ambition
            att forma det internationella systemet för att passa egna syften
            och stärka sitt globala inflytande. Kina har ett geopolitiskt
            intresse i att vara den domi­nanta makten 2050 och ”koloniserar”
            i praktiken Afrika just nu. Vi ser att Kina, på ett sätt dom bara
            använt mot Hongkong och Taiwan tidigare, nu aktivt driver informations­påverkan
            mot EU.
          </p>
          <p xml:id="i-8ZQ51CEV6SbhaD7m4iACg9">
            För oss är det förvisso viktigt att handel med Kina kan fortsätta,
            men WTO:s regler måste respekteras också av Kina för att undvika
            snedvriden konkurrens som drabbar både svenska och europeiska
            företag. Kinesiska uppköp av strategisk infrastruktur och samhällsviktiga
            företag kan få stor påverkan också i Europa och det svenska samhället.
            Vi ska vara medvetna om kommunistpartiets strategiska och globala
            intressen i våra relationer med Kina, inklusive vad kinesiska
            investeringar i exempelvis svensk samhällsviktig infrastruktur,
            svensk forskning och möjligen svenska mediehus, kan betyda och
            få för konsekvenser på sikt, exempelvis för vårt lands handlingsfrihet.
          </p>
          <p xml:id="i-VyRTXhwQ6DC27CQTZywTGH">
            Kina har också de senaste åren visat betydande intresse i Arktisregionen
            och 2013 fick Kina observatörsstatus i arktiska regionen. Men
            Kina är ingen arktisk stat, och Kina har endast sina egna globala
            maktintressen för ögonen. Vår åsikt är därför att deras observatörsstatus
            i Arktiska rådet bör omprövas och begränsas till närvaro vid några
            få, mindre arbetsgrupper på teknisk nivå.
          </p>
          <head xml:id="i-LnL5h4J4YWuLptzzKFX22x" type="h1">
            6 Ett brett nordiskt samarbete
          </head>
          <p xml:id="i-Ssby8KN1CmjBCsxfZDt2u9">
            De täta relationerna och det nära samarbetet mellan de nordiska
            länderna är av mycket stor betydelse för Sverige och för Norden
            som helhet. Undersökningar visar att det folkliga stödet för samarbete
            mellan Nordens länder är oerhört starkt. En så stor tillit grannländer
            emellan är i en internationell kontext alls ingen självklarhet
            och den tilliten behöver vi värna, vårda och utveckla.
          </p>
          <p xml:id="i-RVGAqW64KkZcF9GmZSfSjK">
            Det nordiska samarbete vi ser i dag inleddes formellt sett med
            bildandet av Nordiska rådet 1952. Tio år senare tydliggjordes
            samarbetsformerna genom antagandet av rådets ”grundlag” Helsingforsavtalet
            som fick sin nuvarande utformning vid en revidering 1995.
          </p>
          <p xml:id="i-AzAPginjTAkPj9TpxTY2gV">
            En jämförelsevis lång tid har nu passerat sedan Helsingforsavtalet
            senast reviderades och under den tiden har mycket hänt. Klimatfrågan
            befann sig på en helt annan nivå 1995. Omvärldsläget var ett helt
            annat. Teknikutvecklingen har sedan dess exploderat. Och inom
            kort kommer alla Nordens länder att vara medlemmar i Nato. Detta
            är bakgrunden till att en process nu inletts inom ramen för det
            nordiska samarbetet som syftar till att på nytt revidera och modernisera
            Helsingforsavtalet. I detta arbete kommer såväl Nordiska rådet
            som Nordiska ministerrådet att vara nyckelspelare. Centerpartiet
            menar att det är av stor vikt att regeringen tillsammans med Nordiska
            rådets svenska delegation ska spela en aktiv roll i arbetet med
            att modernisera det mellan de nordiska länderna tecknade Helsingforsavtalet.
          </p>
          <p xml:id="i-Nxnv8uBmWNaEb8QNthzmcM">
            Syftet med moderniseringen av Helsinforsavtalet bör vara att
            stärka de nordiska ländernas samarbete ytterligare, och att tydligare
            anpassa avtalet efter dagens utmaningar.
          </p>
          <head xml:id="i-CpkEdKuH2w3MiLGYSarnV9" type="h2">
            6.1 Ett Norden utan gränshinder
          </head>
          <p xml:id="i-76fSLCFAgkVfDptB6eAuQJ">
            Nordens kanske största tillgång är den fria rörligheten och passfriheten.
            På senare år har vi sett hur denna utmanats gång på gång. Under
            senare år har gränserna mellan de nordiska länderna flera gånger
            och på flera håll varit så gott som stängda. Vi har också sett
            att nya gränshinder uppstått. Detta trots att gränshinder försvårar
            för människor i deras vardag, och trots att de har en tydlig negativ
            påverkan på våra företags möjligheter att utvecklas och verka
            på den nordiska marknaden. Enkelt uttryckt är det både dyrt och
            dumt med onödiga gränshinder.
          </p>
          <p xml:id="i-2Phj5ZvqLs9SvXMEJ4uknf">
            Inom det nordiska samarbetet finns ett systematiskt arbete för
            att identifiera och avhjälpa olika typer av gränshinder. Årligen
            presenteras rapporter över befintliga gränshinder, nya gränshinder
            och vilka hinder som under året avhjälpts. Det är dock tydligt
            att mer behöver göras. Exempelvis behövs en tätare dialog när
            EU-regler implementeras. Detta eftersom flera exempel finns på
            hur gränshinder tillkommit på grund av brist på dialog de nordiska
            länderna emellan. Dessutom behöver den svenska regeringen tillsammans
            med övriga nordiska länders regeringar genom sitt samarbete i
            Nordiska ministerrådet säkerställa att arbetet med att avhjälpa
            gränshinder ges tillräcklig prioritet och resurser. Det behövs
            ett fördjupat samarbete för att motverka gränshinder inom Norden.
          </p>
          <head xml:id="i-RUW1zLZ9ugCQjkb6p5ZVGQ" type="h2">
            6.2 Tätare samarbete kring infrastruktur och transporter
          </head>
          <p xml:id="i-633vwuD6sQfjKmu9V33cSG">
            För att människor fullt ut ska kunna dra nytta av den fria rörligheten
            inom Norden är det centralt att transporter och kommunikationer
            fungerar på ett tillfredsställande sätt. Den moderna tekniken
            möjliggör en övergång mot gemensamma biljettsystem inom kollektivtrafiken,
            något som bör vara en strävan. Vi vill också se ett ökat samarbete
            kring utbyggnad av kollektivtrafik i olika former, liksom sammanhållna
            järnvägsstråk. I linje med detta bör de nordiska länderna sträva
            efter att underlätta samplanering av infrastrukturprojekt som
            är av betydelse för gränsregioner och som underlättar rörlig­heten
            inom Norden. Det behövs former för ett tätare samarbete mellan
            nationella infrastrukturmyndigheter, liksom mellan kommuner och
            regioner över nationsgränserna. Allt detta understryker också
            behovet av att ett nordiskt ministerråd för infrastruktur- och
            transportfrågor inrättas, något som Nordiska rådet återkommande
            efterfrågat.
          </p>
          <p xml:id="i-JHAAGBTmf3x3C1qKzkgV4A">
            Vidare bör Norden vara ledande när det gäller fossilfritt flyg.
            Flera av de nordiska länderna har redan höga ambitioner när det
            gäller fossilfritt resande och detta bör tas tillvara och utvecklas
            även med gemensamma ansträngningar.
          </p>
          <p xml:id="i-94i6TaM9GbhmKxoabhC6T8">
            Under en följd av år har Sveriges och Finlands regeringar hållit
            emot och förhindrat inrättandet av ett nordiskt ministerråd för
            infrastruktur- och transportfrågor. Finlands regering har nu officiellt
            ändrat sin ståndpunkt. Sveriges regering bör skyndsamt göra detsamma.
          </p>
          <head xml:id="i-2QzS9xbZa9vD6EwMd5eLSg" type="h2">
            6.3 Insatser för att stödja studenter i instabila länder
          </head>
          <p xml:id="i-7TbJ8jekdGQkW3rWDZs4zr">
            Det nordiska samarbetet varken kan eller bör enbart fästa avseende
            vid sina inre angelägenheter. I en tid då omvärldsläget är ytterst
            bekymmersamt måste också Norden vara en internationell röst för
            demokrati, öppenhet, frihet och mänskliga rättigheter. Tillsammans
            har vi mycket att bidra med på dessa områden.
          </p>
          <p xml:id="i-EyokfbA2iVcB4ez52MPJkE">
            Inom det nordiska samarbetet görs också internationella insatser
            som syftar till nordisk nytta genom att göra vår del av världen
            till en tryggare plats. Det finns en lång rad områden inom vilka
            Nordens länder tillsammans kan göra skillnad. Ett sådant handlar
            om att stödja studenter och forskare i instabila länder. I Norge
            finns vad som kallas för Students at risk. Det är ett program
            som införts i norska högskolor i samarbete mellan studentorganisationer
            och det norska utrikesdepartementet för att erbjuda studieplats
            i Norge för studenter som har uteslutits från sin läroanstalt
            på grund av sitt politiska engagemang. Centerpartiet har medverkat
            till att driva frågan om att detta arbete bör utvidgas i Norden
            och inte blott förbli en norsk företeelse. Än så länge har ministerrådets
            svar varit att man anser detta vara en nationell angelägenhet.
            Med dagens omvärldsläge är det svårt att dela den uppfattningen.
          </p>
          <p xml:id="i-N53TjELvj7P8PFkMg5EN6A">
            Rysslands krig i Ukraina påverkar vårt närområde och nordiska
            intressen på ett mycket konkret sätt. Till frågan hör också situationen
            för oppositionen i Ryssland, liksom i Belarus. De nordiska ländernas
            långvariga engagemang i Afghanistan kan också nämnas i sammanhanget,
            i synnerhet mot bakgrund av de senaste årens utveckling i landet.
            Detta är några exempel. Centerpartiet menar att den svenska regeringen
            aktivt bör arbeta för gemensamma nordiska insatser för att stödja
            studenter i instabila länder. Demokratisk utveckling i vårt närområde
            är en angelägenhet inte bara för de enskilda medlemsländerna utan
            också för Norden som helhet.
          </p>
          <head xml:id="i-nsx6WPs2f131yr9pgj4hW" type="h2">
            6.4 Världens mest integrerade och klimatsmarta region
          </head>
          <p xml:id="i-7omGn6ropszZaZU9pPisXK">
            Nordiska ministerrådets strategi inför 2030 innebär bland annat
            att man vill se Norden som världens mest integrerade och klimatsmarta
            region. Som ett led i visionsarbetet görs nu många satsningar
            för ett grönare Norden, och för en effektiv och ansvarsfull klimatpolitik.
            Det är bra och viktigt. Samtidigt måste såväl den svenska regeringen
            som Nordiska ministerrådet fullt ut ta ansvar också för visionens
            löften om den nordiska integrationen. Till det hör givetvis arbetet
            för att avhjälpa gränshinder och knyta våra arbetsmarknader än
            tätare samman. Men det handlar också om kultur- och utbildningsfrågor.
          </p>
          <p xml:id="i-Mo5gHMnW5Aq7JTEFiRaka4">
            Under en följd av år har vi noterat oroväckande tendenser till
            att kultur- och utbildningssektorerna nedprioriterats. Stora besparingar
            har genomförts, än större besparingar föreslagits. Möjligheten
            för ungdomar och studenter att röra sig fritt och förkovra sig
            inom Norden, liksom samarbetet kring kultur och språk och forskning,
            har länge varit helt central för det nordiska samarbetet. Det
            är när människor möts, lär sig och samtalar som banden stärks.
            Det är nordisk integration i praktiken. Därför menar Centerpartiet
            att det är av stor vikt att visionen för 2030 ses som en helhet.
            I den mån höjda ambitioner för det nordiska samarbetet som helhet
            är syftet så bör ministerrådet avsätta resurser där för, och Sveriges
            regering ska i så fall ta sitt ansvar för att så sker.
          </p>
          <head xml:id="i-VMNCouDL2uBPxfB7Zr6tYj" type="h1">
            7 Mellanöstern
          </head>
          <p xml:id="i-2rRPtRZdg5DrPrbueDhk6a">
            Mellanöstern är alltjämt mycket volatilt med stora regionala
            och globala konsekvenser. Ständigt pågående stormakts- och regionalmaktskonflikter
            förstör samhällen med flyktingströmmar och stort lidande som följd.
            Vi ser förlorade möjligheter och livschanser för miljontals människor.
            Korruption ödelägger samhällen och göder maktmissbruk. Klimatförändringarna
            med torka och vattenbrist som följd innebär ytterligare risker
            för konflikt och mänskligt lidande. Konflikter som pågått i generationer
            fortsätter och utvecklas när fler länder ser strategiska fördelar
            med att agera i området.
          </p>
          <p xml:id="i-VF3N5pTrnADCD3LW3ZWM4r">
            Bristen på demokrati och mänskliga rättigheter är påtaglig i
            de flesta länder i regionen. Utvecklingen i både Irak och Libanon
            går åt fel håll och kan i det närmaste beskrivas som förlorade
            stater paralyserade av korruption, sekterism och etniska konflikter.
            I Iran ser vi ett tydligt exempel på att årtionden av förtryck
            av mänskliga fri- och rättigheter inte leder till utveckling och
            välstånd. Tvärtom ser vi nu än en gång kvinnors modiga kamp för
            sin och iraniernas frihet. IS terror präglar fortsatt många samhällen
            och i al-Hol-lägret i nordöstra Syrien finns ca 70 000 tidigare
            IS-anhängare fångade utan rättegång, inklusive svenska barn. Kriget
            i Jemen fortsätter skapa stort lidande med många andra länder
            involverade.
          </p>
          <p xml:id="i-UWKt3soAFwtNw2pjcpnTea">
            Saudiarabien under kronprins Mohammed bin Salman har bidragit
            till att skapa instabilitet i Mellanöstern, inte minst genom kriget
            i Jemen och diplomatiska kriser med både Qatar och Libanon. Man
            fortsätter att kränka mänskliga rättigheter och frihets­beröva
            människorättsaktivister och USA har pekat ut honom som ansvarig
            för mordet på journalisten Khashoggi på saudiarabiska ambassaden
            i Turkiet 2018. Samtidigt söker Saudiarabien nya allianser och
            allierade, nu som medlem i BRIC, och man har efter långt uppehåll
            nu återupptagit de diplomatiska förbindelserna med Iran. I dagsläget
            är det oklart vad detta leder till men det är viktigt att följa.
          </p>
          <p xml:id="i-49EtXYgCzeMgRL61YnMnna">
            Iran fortsätter att agera för att säkra en position som regional
            stormakt i Mellan­östern och agerar i många andra länder där de
            mest uppenbara är genom Hizbollah i Libanon, grupper i Irak och
            huthierna i Jemen. På så sätt försöker de säkra sina intressen
            samtidigt som de försöker underminera Israels och Saudiarabiens.
            Men det följer en given strategi, nämligen att möta och förebygga
            hot mot landets existens utomlands innan hoten når det iranska
            territoriet. Motsättningarna med Irak är alltjämt levande. Det
            är olyckligt för säkerheten i regionen att kärnenergiavtalet mellan
            Iran och USA sades upp. Men den iranska mullaregimens återupptagna
            arbete för att upparbeta uran och få tillgång till kärnvapen kan
            aldrig accepteras. De nya förhandlingar som hållits skulle kunna
            bryta denna utveckling men då måste Iran visa verklig vilja. Samtidigt
            såg vi i fjol modiga flickor och kvinnor med risk för livet protestera
            mot regimens förtryck i Iran. Dom kastade och bär ännu inte sina
            slöjor och möts nu på nytt av moralpolisen med våld. Det är dags
            för världen att reagera och för Sverige att arbeta för att EU
            terroriststämplar iranska revolutionära gardet samt riktar sanktioner
            mot ledande personer i det iranska revolutionära gardet.
          </p>
          <p xml:id="i-AcGX69hbnf5Kb94LKVTCNV">
            Israel–Palestina-konflikten har pågått under mycket lång tid
            och präglat och fort­sätter att prägla generationer av israeler
            och palestinier. Konflikten behöver lösas av de parter som är
            en del av konflikten, men också EU, USA och andra parter måste
            ta ett mer aktivt politiskt ansvar när det gäller fredsprocessen.
            För att en lösning ska vara möjlig behöver man utgå från folkrätten.
            De avtal som ingåtts måste accepteras. Världen måste erkänna Israels
            rätt att existera på samma sätt som palestinierna har rätt till
            en fungerande stat. Krav måste ställas på båda parter i den konflikt
            som finns, och som inte blir lättare när andra maktpolitiska intressen
            i regionen är under uppsegling.
          </p>
          <p xml:id="i-AZC8XgCprpYWaokkFnHvzP">
            Qatar har fått en allt mer viktig roll i regionen och arbetar
            strategiskt för att ha goda relationer med många länder. Qatar
            agerar nu mellanhand mellan omvärlden och talibanerna, som allierad
            med USA, och får en allt mer viktig roll i regionen när USA nu
            drar sig undan. De har skaffat sig en strategisk roll i området.
          </p>
          <p xml:id="i-NaokdjWRhjHWXW1hftqRRQ">
            Turkiet har kommit på kollisionskurs med flera länder i regionen,
            inte minst Förenade Arabemiraten, men man har också haft ett primärt
            intresse i kriget i Syrien att säkerställa att en kurdisk stat
            inte bildas. Turkiets bild av sig själv som en regional stormakt
            har också försämrat relationerna med tre europeiska Natoländer
            och ökat spänningarna i Medelhavet.
          </p>
          <p xml:id="i-VbF81QnMs4jKfSxAupmdyH">
            Hur regionen utvecklas är oklart för närvarande, men många länder
            inom och utom regionen har ett intresse i den, inte sällan motstridiga
            sådana. Det gör situationen svåröverblickbar och utvecklingen
            osäker.
          </p>
          <p xml:id="i-8c2vvmqWUWTFCrcivB5mj6">
            För att svensk utrikespolitik ska kunna möta alla de svåra utmaningar
            som nu sker krävs en ny samlad svensk strategi för Mellanöstern.
            I en sådan strategi bör också finnas med åtgärder för att hantera
            all den desinformation om Sverige som felaktigt sprids om både
            socialtjänst och svensk polis och hur bilden av Sverige kan stärkas
            och bli mer positiv.
          </p>
          <head xml:id="i-PJaPYcgpu3U7tvdaiYPDnT" type="h1">
            8 Mänskliga rättigheter och FN
          </head>
          <head xml:id="i-XN9mq3NMiDqWCgbiT383tc" type="h2">
            8.1 Mänskliga rättigheter
          </head>
          <p xml:id="i-3Z1Ps4E1STeuet3VUHXmMT">
            Som centerpartister vill vi att utrikespolitiken har ett liberalt
            angreppssätt där friheten från förtryck utgör utgångspunkten.
            Kvinnor är individer och med individens rättigheter som utgångspunkt
            kan fokus för en liberal feministisk utrikespolitik med självklarhet
            ta sig an rätten till utbildning för flickor och pojkar, rätten
            till sin kropp och sin hälsa inklusive SRHR, rätten till ägande
            och självbestämmande, och inte minst rätten till inflytande och
            makt i samhället. Med ett tydligare liberalt perspektiv, med en
            liberal feministisk utrikespolitik med individens rättigheter
            som utgångspunkt osynliggörs inte andra minoriteter, hbtqi-personer
            eller för den delen små pojkar.
          </p>
          <p xml:id="i-6LwRy4o7uS3TwLGdjjh2Y8">
            En feministisk utrikespolitik likt den som den tidigare regeringen
            drivit med ett ensidigt fokus på just flickor och kvinnor riskerade
            göra just det. Pojkar exempelvis, är i många länder ytterst utsatta
            och har samma rätt till exempelvis skolgång, hälsovård, egenmakt,
            möjlighet till deltagande i arbetslivet och inflytande i samhällslivet
            som flickor har. Vi tycker att det är viktigt att utveckla och
            förtydliga utlandsmyndigheternas uppdrag att jobba med jämställdhet
            och hbtqi och aktivt stötta civilsamhällets aktörer i bredden
            av sitt uppdrag. Enligt vårt sätt att se det så har förra regeringen
            haft en tendens att beskriva kvinnor och flickor som offer och
            inte som aktörer i sin egen kapacitet. Det är så långt ifrån en
            feministisk politik man kan komma. Kvinnor är individer med egen
            vilja, inte krockkuddar i en manlig värld.
          </p>
          <p xml:id="i-Bh4ZXZezEiaYBJ2oonSA6n">
            Med ett tydligare fokus på liberal feminism kommer också frågor
            kring kvinnors ekonomiska egenmakt högre upp på agendan. På samma
            sätt som förra regeringen drivit att kvinnor ska vara med vid
            förhandlingsbordet vid fredsförhandlingar och vid uppbyggnaden
            efter en konflikt menar vi att det är viktigt att Sverige driver
            på för att Världsbanken och IMF säkerställer kvinnors meningsfulla
            deltagande i olika investeringsprogram och infrastrukturprogram,
            inte minst i återuppbyggnaden av länder efter en konflikt.
          </p>
          <p xml:id="i-K4EGabpLiXojTLixmtEhGk">
            I Sverige har så här långt bred konsensus utvecklats om att jämställdhet
            mellan könen är någonting bra och att Sverige idag inte är helt
            jämställt. Den nya regeringen har mycket positivt att utgå ifrån,
            som många partier varit med och drivit fram inom jämställdhetsområdet.
          </p>
          <head xml:id="i-Je2uHhZE7izkDdpb7Xbt4" type="h2">
            8.2 FN
          </head>
          <p xml:id="i-Dp3KMz9UDdciw4qVJFXGBD">
            FN:s deklaration om de universella mänskliga rättigheterna antogs
            för drygt 70 år sedan. Ändå är åtnjutandet av de universella fri-
            och rättigheterna ingen självklarhet runt om i världen idag, och
            har heller aldrig varit. Men det vi ser nu oroar eftersom vi ser
            en tillbakagång i demokratiska länder där rättsstatens principer
            och mänskliga rättigheter tidigare har varit en självklarhet,
            och vi ser hur själva konceptet ifrågasätts där länder som Ryssland
            och Kina försöker omdefiniera innehållet i ord och handling, även
            militärt till att passa deras egna syften.
          </p>
          <p xml:id="i-UrHi3riCqnES7p339RRY9u">
            Vi är alla förlorare på att mänskliga rättigheter utmanas och
            internationella åtaganden ifrågasätts och omtolkas av politiska
            skäl. Allt fler auktoritära stater och politiska krafter hotar
            på nytt de landvinningar som uppnåtts. Inte minst gäller det demokratiska
            fri- och rättigheter samt olika minoriteters mänskliga rättigheter.
            Samtidigt är mänskliga rättigheter globala, odelbara och ömsesidigt
            förstärkande. För att brott mot mänskligheten och folkmord inte
            ska politiseras eller förminskas av politiska skäl är det viktigt
            att det finns förutsägbara processer som utgår från att domstol
            ska pröva dessa brott. Politiken ska säkra lagstiftning och processer,
            domstol ska döma.
          </p>
          <p xml:id="i-GAZFfXRqskZRBERg9UJacg">
            Centerpartiets politik utgår från alla människors frihet och
            lika värde. De mänskliga rättigheterna omfattar varje person och
            begränsar staters makt över individen. Vi tar vår utgångspunkt
            i den enskilda människan, snarare än i systemen, när vi utarbetar
            vår politik. Därför är främjande och försvar av de mänskliga rättigheterna
            en kärnuppgift för oss och något som ska genomsyra all vår politik.
            De mänskliga rättigheterna omfattar dels de medborgerliga och
            politiska rättigheterna, dels de ekonomiska, sociala och kulturella
            rättigheterna. Tillsammans utgör de en helhet som måste respekteras
            för att människor ska kunna utveckla sin fulla potential. Mänskliga
            rättigheter är globala, odelbara och ömsesidigt förstärkande.
          </p>
          <p xml:id="i-9Mab6SBNKUcLX63JvjMHF6">
            Centerpartiet anser att det är av yttersta vikt att fokusera
            på centrala utmaningar inom mänskliga rättigheter – politiska
            och religiösa friheter och opinionsfriheter, den demokratiska
            kulturen, minoriteters rättigheter och oberoende rättssystem.
            I detta arbete utgör Europakonventionen om mänskliga rättigheter
            en grundsten i Europa. Vi vill stärka det arbetet. Det internationella
            normsättande arbetet är viktigt och det behöver finnas tydliga
            och trovärdiga uppföljningsmekanismer och transparens för att
            bygga tilltro i de internationella institutioner som etablerats,
            ytterst Europadomstolen för mänskliga rättigheter på vår kontinent.
          </p>
          <p xml:id="i-VFqsUgZFZgj1wKah2wHXuX">
            När hela rättighetsagendan undermineras, när Genèvekonventionen
            och andra konventioner ifrågasätts, då behöver diskussionen om
            upprätthållandet av de mänskliga rättigheterna också vitaliseras
            inom FN. Sverige bör därför kommande år initiera en diskussion
            om vikten av att mänskliga rättigheter upprätthålls i enlighet
            med hur de är definierade i FN:s deklaration om mänskliga rättigheter.
            Arbetet behöver genomsyra all verksamhet och alla länder, inklusive
            de länder som är representerade i FN:s kommitté om mänskliga rättigheter.
          </p>
          <p xml:id="i-9dvLXoRYXpy1JiZKQrSmye">
            Putins aggressiva krig i Ukraina får inte gå obemärkt eller ostraffat
            förbi. De krigsbrott som begås i Ukraina är ett direkt resultat
            av att Putin aggressivt och folkrättsvidrigt startat ett krig
            mot Ukraina. Internationella samfundet bör därför, genom majoritetsbeslut
            i FN:s generalförsamling, skapa en särskild tribunal för aggressions­brott
            i Ukraina. Detta för att säkerställa att straffrihet inte ska
            råda för de brott som genom kriget och under kriget begås av Ryssland
            i Ukraina.
          </p>
          <head xml:id="i-LRbJVp5ezmhXt1fPt1DDqP" type="h2">
            8.3 Politiska fångar
          </head>
          <p xml:id="i-3BDNLmqXk1ZtSigAftppsC">
            Det är också vår mening att Sverige mer aktivt och tydligt behöver
            stödja ryska prodemokratiska aktörer, personer och partier om
            möjligt i Ryssland men även i exil. Det måste finnas demokrater
            om Ryssland skall kunna utvecklas till en demokrati. Tyvärr går
            utvecklingen både i Ryssland och på andra håll i världen åt helt
            fel håll för demokrati- och frihetskämpar. Politiska fängslanden
            blir allt vanligare.
          </p>
          <p xml:id="i-UrHtCeFSKN1u76HcEvrYeu">
            I augusti 2020 förgiftades den ryska oppositionspolitikern Navalnyj
            på en resa från Sibirien till Moskva och han sitter nu fängslad
            på lång tid i en uppenbart politiskt motiverad dom. Detsamma gäller
            oppositionspolitikern Vladimir Kara-Murza, som dessutom tidigare
            blivit förgiftad vid två tillfällen och delvis levt i exil. Han
            har nu dömts till 25 års fängelse för förräderi och ska enligt
            medieuppgifter vara på väg mot isoleringsläger i Sibirien. Oppositionspolitikern
            Ilja Jasjin har dömts till 8,5 år för att ha ”spridit falsk information”
            om armén. Därtill har Navalnyjs parti bannlysts och har svårt
            att verka i Ryssland idag, precis som många andra politiska partier
            och civilsamhälles­organisationer som klassats som ”foreign agents”.
            Därmed finns små förutsättningar för att demokratiska, rättvisa
            och fria val ska kunna genomföras i Ryssland. Kreml och president
            Putin måste ta sitt ansvar. Straffrihet får inte råda, inte heller
            för hjärnorna bakom angreppen. Detta måste få ett slut. Sverige
            måste driva att Navalnyj, Kara-Murza, Ilja Jasjin och andra politiska
            fångar omedelbart släpps fria.
          </p>
          <p xml:id="i-DLr1jJP4gWrwnvRbQ1vCHa">
            I Azerbajdzjan attackerades och godtyckligt fängslades dr Gubad
            Ibadoghlu, en erkänd nationalekonom och ”research fellow” på London
            School of Economics och politisk aktivist den 23 juli. Han hålls
            tillfångatagen av regimen på falska grunder och av politiska skäl.
            Hans kontakt med familj och advokat är mycket begränsad. Här behöver
            regeringen också uppmärksamma och kräva av styret i Azerbajdzjan
            att dr Ibadoghlu släpps fri.
          </p>
          <p xml:id="i-DCwyodVej5rJkkt3nTAF9P">
            Flera svenskar sitter också fängslade utomlands, utan rättegång
            och av politiska skäl. I år har Dawit Isaak suttit fången i Eritrea
            utan rättegång i 22 år. Ansträngningar att få honom fri genom
            ”tyst diplomati” har inte gett resultat. Den svenske medborgaren
            och publicisten Gui Minhai sitter alltjämt fängslad efter att
            ha kidnappats av den kinesiska regimen i Thailand. Han måste omedelbart
            släppas fri. I Iran sitter KI-forskaren Ahmadreza Djalali fängslad
            sedan många år och sedan över 1 ½ år sitter svenska diplomaten
            Floderus fängslad i Iran. Båda falskeligen anklagade av regimen
            för spioneri.
          </p>
          <p xml:id="i-NuYmYytJZ1UQ4EeaGxNyBZ">
            I alla dessa fall är det tydligt att regeringen måste ändra strategi
            och göra mer för att Dawit Isaak, Gui Minhai, Ahmadreza Djalali
            och Johan Floderus omedelbart släpps fria. Regeringen behöver
            anstränga sig ytterligare för det. Vi måste stå upp för våra värden
            och den internationella rättsordning vi varit med och skapat.
          </p>
          <head xml:id="i-QbzxMzz5CLZX7ZvN1Zk9m7" type="h1">
            9 Nedrustning och icke-spridning
          </head>
          <p xml:id="i-DRJkLPaQPay9GS28XBsAx2">
            Sverige ska vara en tydlig röst i nedrustningsarbetet. Sverige
            ska vara pådrivande för att reducera kärnvapenhotet och medverka
            till en balanserad nedrustning. Vi vill stärka de avtal och samarbeten
            som finns.
          </p>
          <p xml:id="i-QDyCi9tZD4Qc5jcXaTi4TK">
            För oss är det viktigt att arbetet med nedrustning fortsätter.
            Vi kommer att fortsätta arbeta för att upprätthålla och utveckla
            det globala icke-spridningsavtalet, NPT. Det handlar om att kärnvapenländer
            förbinder sig att inte sprida kärnvapenteknik till andra länder.
            Och länder som inte har kärnvapen lovar genom avtalet att själva
            inte utveckla sådana vapen. Dessutom går avtalet långsiktigt ut
            på att minska och – på sikt – avskaffa kärnvapen. Tyvärr ledde
            den senaste översynskonferensen av NPT i augusti 2022 inte till
            en gemensam slutsats. Rysslands krig mot Ukraina, hot om kärnvapenanvändning
            samt angreppet på kärnkraftverket Zaporicha skapade stora meningsskiljaktigheter.
            Ryssland lade slutligen in sitt veto mot slutsatserna. Men det
            får inte innebära att vi ger upp. När NPT ses över 2026 vill vi
            gärna att nya krav tillkommer för att höja trösklarna för användning
            av kärnvapen. Tilltron behöver stärkas för de nedrustningsavtal
            som ännu finns kvar. Det finns några få nedrustningsavtal – och
            förtroendeskapande nedrustningssamarbeten – som fortfarande fungerar.
            Vi ska inte göra något som riskerar dessa. Snarare måste det arbetet
            stärkas. Vi vill arbeta för att provstoppsavtalet nu träder i
            kraft.
          </p>
          <p xml:id="i-KZodnrXeiMf75V7MXZZaHJ">
            Sverige ska vara en tydlig röst i nedrustningsarbetet, också
            efter inträdet i Nato. Det är många Natoländer som är tydliga
            i arbetet mot kärnvapen och Sverige bör samarbeta med dessa länder
            för att föra nedrustningssamarbetet framåt.
          </p>
          <head xml:id="i-Y5q8U6K8sYPf1MKQnTr9Q3" type="h1">
            10 Internationella insatser
          </head>
          <p xml:id="i-MfjjMaBMwvH93wyhJ6Znqm">
            Sverige har under många år deltagit i internationella insatser
            under FN‑, Nato- och EU-flagg, alltid med FN-mandat i grunden.
            Även om deltagandet är lägre och antalet insatser färre nu jämfört
            med för några år sedan är de insatser som Sverige deltar i viktiga
            och gör skillnad i de länder där vi deltar. Det är alltjämt viktigt
            att Sverige deltar där och om vi kan göra skillnad. Den nationella
            försvarsplaneringen måste säkra att vi också kan ta vårt internationella
            ansvar. Sverige ska fortsatt kunna och vilja delta i internationella
            insatser under Nato‑, EU- och FN-flagg.
          </p>
          <head xml:id="i-FtMJP3XSZCwDez5tvVdM1A" type="h1">
            11 Internationell klimatpolitik
          </head>
          <p xml:id="i-YULVksinNKm9ixHcvryfPT">
            Klimatet känner inga nationsgränser och effektiva svar på de
            utmaningar vi står inför behöver därför vara internationella.
            Det krävs ett starkt globalt klimatarbete och när andra länder
            vacklar behöver Sveriges och EU:s röst vara tydlig. Genom att
            i praktiken visa att ekonomisk tillväxt och utsläppsminskningar
            går att förena samtidigt som vi skapar jobb, kan Sverige och EU
            visa ledarskap internationellt. Eftersom Sveriges utsläpp är små
            i ett globalt perspektiv är det viktigt att vara pådrivande regionalt,
            i EU och internationellt.
          </p>
          <p xml:id="i-56ffAsXJbwzU4v4V4HFpJV">
            För att nå målen i Parisavtalet krävs snabbare minskning av utsläppen
            än vad vi ser idag och mer kraftfulla åtgärder. Målen i Parisavtalet
            kommer inte att nås med nuvarande politik. Samtidigt som dystra
            budskap är återkommande återstår ett litet hopp, vi kan fortfarande
            vända utvecklingen. Det kräver resolut handling. För Centerpartiet
            är det en självklarhet att alla utsläpp ska bära sina kostnader
            genom att de omfattas antingen av ett koldioxidpris eller av ett
            handelssystem för utsläppsrätter. Vi vill att Sverige ska vara
            föregångare i EU, och att EU ska vara en föregångare i världen
            genom att anta ambitiösa och modiga utsläppsminskningsmål. Vi
            vill också se att Sverige och EU utövar en vass klimatdiplomati
            som förmår skärpa andra länders klimatmål och politik, och bidra
            med goda exempel utifrån våra erfarenheter.
          </p>
          <p xml:id="i-6h2UbLncbjbteLtTiL6Phy">
            I alla delar av världen uppstår negativa effekter i klimatförändringarnas
            spår. Svältkatastrofer till följd av långdragen torka, människor
            som tvingas lämna sina hem på grund av havsnivåhöjningar och extrem
            nederbörd som får kostsamma konsekvenser. I de länder där människor
            i hög grad är beroende av naturresurser för sin försörjnings­förmåga
            har klimatförändringarna som störst negativ påverkan. Förutom
            utsläpps­minskningar krävs att samhällen klimatanpassas. Det är
            ett sätt att mildra konsekven­serna av naturkatastrofer, och ju
            mildare konsekvenserna blir, desto mindre humanitärt bistånd kommer
            behövas och i förlängningen också mindre utvecklingsbistånd. Samhällen
            som drabbas av klimatkatastrofer drabbas också av ökade konfliktrisker
            och förlorar ofta många steg på utvecklingsstegen vilket också.
            göder nya konflikter. Genom att satsa på klimatanpassning kan
            konflikter förebyggas.
          </p>
          <p xml:id="i-M5Kw5YMszqxxqWjjdBqNzn">
            I många fall har klimatförändringarnas följder större negativ
            påverkan på kvinnor än män. Därtill leder ojämställt deltagande
            i beslutsprocesser ofta till att kvinnor utesluts från viktiga
            bestämmelser som har stor påverkan på deras liv. Centerpartiet
            ser kvinnors roll som otroligt viktig i kampen mot klimatförändringarna.
            Vi vill därför stärka kvinnligt entreprenörskap och äganderätt,
            samtidigt som vi vill se jämlikt deltagande i beslutsprocesser.
            Arbetet mot klimatförändringarna, såväl nationellt som internationellt,
            ska genomsyras av ett jämställdhetsperspektiv.
          </p>
          <head xml:id="i-JBo8quT4QdYgF8NSWXX1Gy" type="h1">
            12 Bistånd och utvecklingspolitik
          </head>
          <head xml:id="i-QjdGkQFQKMeRr4VTNHYTHb" type="h2">
            12.1 Biståndseffektivitet
          </head>
          <p xml:id="i-QAtZQszCwMukXju2CWbgsm">
            Globalt rör vi oss tillbaka mot en polariserad världsordning
            präglad av skarpa ideologiska skiljelinjer där det system av institutionaliserat
            globalt samarbete som präglat efterkrigstiden saknar starka förkämpar.
            Egenintresse och nationella agendor tycks bli viktigare än utveckling,
            diplomati och solidaritet. Samarbete och kompro­misser tonas ner
            till förmån för polemik och konfrontation. Det passar sig dåligt
            när det kommer till bistånd och utvecklingspolitiken. Utvecklingspolitiken
            ska vara större än gynnande av egna nationella agendor och biståndet
            ska vara fritt, inte bundet. Svenskt bistånd ska istället utgå
            från OECD-Dacs regelverk för hur bistånd kan användas. Att använda
            biståndet som ett sätt att tvinga människor att återvända efter
            att de nekas asyl är inte i enlighet med OECD-Dac och Centerpartiet
            motsätter sig en politik där biståndet används på detta sätt.
          </p>
          <head xml:id="i-QkpHoQMZMFHNPKYuQF8bkC" type="h2">
            12.2 Agenda 2030 och biståndet som hävstång och bredare engagemang
          </head>
          <p xml:id="i-6JG9YLjzyi8BSiMteb3NYC">
            De globala utmaningar som Agenda 2030 identifierar präglas av
            stor komplexitet och pekar på behovet av djup kunskap och långsiktiga
            förändringar. Sveriges internationella utvecklingssamarbete ska
            användas för att bidra till en djupgående och beständig förändring.
            Det görs genom att bekämpa grundorsakerna till fattigdom och förtryck,
            inte enbart deras konsekvenser. Bara så kan utvecklingssamarbetet
            nå sitt övergripande mål om att utrota fattigdomen och att på
            sikt avveckla sig självt. Därför är det viktigt att stå fast vid
            att målet för Sveriges internationella bistånd är, och ska vara,
            att skapa förutsätt­ningar för bättre levnadsvillkor för människor
            som lever i fattigdom och förtryck.
          </p>
          <p xml:id="i-EJTRgtE3LtErAiTvP8JrEL">
            Sverige har gedigen kunskap inom många olika områden och vårt
            utvecklings­samarbete är ofta världsledande. Men även om och när
            vi är bäst i världen vad gäller utvecklingspolitik så räcker inte
            det. Det krävs en substantiell ökning i volym och effektivitet
            för att göra bestående skillnad. Idag är det svenska utvecklingssamarbetet
            så tunt utspritt i många länder och på många tematiska områden
            att Sveriges förmåga att göra bestående skillnad riskerar att
            urholkas. För att det svenska biståndet ska kunna ha en avgörande
            betydelse krävs att det utformas för att fungera som en effektiv
            hävstång på andra förändringsaktörer inom marknad och civilsamhälle
            och att det verkar fokuserat inom ett mindre antal områden.
          </p>
          <p xml:id="i-Q3drD6DuH8Es54CYy6n3eV">
            Centerpartiet vill att svensk internationell utvecklingspolitik
            ska bygga på en tidsatt nollvision för utvecklingspolitiken i
            varje land där vi är verksamma. Vi har under decennier varit med
            och byggt upp vad som ofta framställs som det svenska biståndets
            adelsmärke, nämligen långsiktiga relationer och partnerskap. Detta
            är vi stolta över. Vi vill därför sätta tydliga mål för att fasa
            ut utvecklingspolitiken i land efter land och där istället bygga
            bredare relationer inom handel, kultur och forskning. Dessa mål
            ska ställas upp mot en tydlig och realistisk tidslinje i varje
            land där vi bedriver utvecklings­politik. När vi uppnått de resultat
            som vi vill ska vi fasa ut biståndet och växla upp bredare relationer.
            Att fokusera på biståndsbudgeten som hävstång för bredare resurs­flöden
            ser vi som den snabbaste vägen bort från biståndsberoende.
          </p>
          <p xml:id="i-6QqkwUVyUBQKiG3gEEjhvZ">
            En fokusering av det svenska biståndet ska ta utgångspunkt i
            de globala mål i Agenda 2030 och de målsättningar i Parisagendan
            som svenska aktörer bäst kan bidra till att nå. Vi är bra på mycket
            men behöver bli bättre på att fokusera på det vi är allra bäst
            på. Sverige måste våga välja väg och fokusera där vi har bäst
            förutsättningar att bidra till bestående och hållbar utveckling.
            I de länder där vi väljer att gå in med lång­varigt bilateralt
            stöd är det av stor vikt att vi bygger upp landspecifik kompetens
            på UD och Sida, för att kunna verka effektivt och för att kunna
            kanalisera nödvändiga resurser.
          </p>
          <head xml:id="i-VKpwCi5CwBcTbZqqnm1mYC" type="h2">
            12.3 Fokusering
          </head>
          <p xml:id="i-2ghVEK3T6qKP8o9ADD7XHt">
            Vi ska verka där vi kan göra mest skillnad, och där ska vi vara
            världsledande världs­förbättrare. För att öka genomslaget av det
            svenska internationella utvecklings­samarbetet behövs ett fokus
            som möjliggör hållbara resultat. Centerpartiet vill därför kraftsamla
            det svenska utvecklingssamarbetet runt fyra tematiska mål som
            är centrala för det övergripande målet om minskad fattigdom och
            frihet från förtryck. Alla tre mål är sprungna ur och bidrar till
            de 17 globala målen för hållbar utveckling. Centerpartiet ser
            behov av att fokusera på fyra områden, vilka är
          </p>
          <list style="ol">
            <item xml:id="i-MDynk17JDtqae8SvGpL4wW">
              att skapa hållbara jobb
            </item>
            <item xml:id="i-4UE129HfwvJhb7izvi3SZe">
              klimatomställning och tillgång på grön energi
            </item>
            <item xml:id="i-A5XZ5LshrVSN9PHCmyBSpz">
              demokratiutveckling och rättsstatens principer samt
            </item>
            <item xml:id="i-9nypwPHFsoEcTYSCWV2iBX">
              utbildning för pojkar och flickor.
            </item>
          </list>
          <head xml:id="i-NJ8omxrr2myAEv246UVKQq" type="h1">
            Jämställdhet genomsyrar alla våra prioriterade områden. Det är
            då det får störst effekt.
          </head>
          <p xml:id="i-PXcKAxQjGB7LASouqF4Z47">
            Våra prioriteringar är utformade för att motverka grundorsaker
            till fattigdom och ofrihet inom ett flertal av de globala målen,
            och med svenska mervärden i åtanke. Genom att använda det internationella
            utvecklingssamarbetet som en hävstång för mobilisering av andra
            resursflöden byggs en tydlig väg bort från ett biståndsberoende
            till förmån för en övergång till bredare relationer.
          </p>
          <p xml:id="i-LXBVmQV8gb3sctEp7mUQ5t">
            Centerpartiet ser ett stort värde i en utvecklingspolitik där
            breda lager av det svenska civila samhället och näringslivet är
            direkt engagerade. De utgör den historiska grunden för Sveriges
            internationella utvecklingssammanhang och är en förutsättning
            för Sveriges framgångsrika arbete på området. Medan Sveriges offentliga
            utvecklingssamarbete i många olika länder sträcker sig fem decennier
            bakåt i tiden har representanter från vissa delar av det svenska
            samhället ett hundraårigt engagemang bakom sig. Målen i Agenda
            2030 kan inte uppnås utan det privata näringslivets aktiva och
            ansvarsfulla engagemang. Men det är också värdefullt att det svenska
            näringslivet får en tydligare och mer själv­klar roll i det svenska
            utvecklingssamarbetet för att säkra samhällsförankringen och fortsätta
            bygga på de långsiktiga relationerna med partnerländer som kan
            leva vidare när det svenska biståndet en dag kan avvecklas. Privata
            företag är motorer för innovationer och investeringar, de skapar
            arbetstillfällen, ökar skattebasen och driver på offentliga investeringar
            i infrastruktur. Svenskt näringsliv är världsledande inom en rad
            områden som är avgörande för att möta de globala utmaningar som
            är kopplade till Centerpartiets tematiska fokuseringar i utvecklingspolitiken.
            En större närvaro av fler svenska aktörer i utvecklingspolitiken
            utöver det civila samhället och näringslivet, såsom akademin,
            investerare och kooperationer, ger ett starkt bidrag till en snabbare
            utveckling bort från fattigdom och ofrihet och skapar en bredare
            grund för Sveriges relationer i det internationella utvecklingssamarbetet.
          </p>
          <head xml:id="i-7St8HxY3QP6p5uJGTvWNhs" type="h3">
            12.3.1 Hållbara jobb
          </head>
          <p xml:id="i-JkwkSGBHxRs9tJYs6UZjuK">
            Det behövs fler riktiga jobb i världen med anständiga arbetsvillkor.
            Möjligheterna till ett eget arbete och en egen inkomst är den
            viktigaste vägen ur fattigdom, inte minst för kvinnor. Centerpartiet
            vill därför införa en arbetslinje i det internationella utvecklings­samarbetet
            med särskilt fokus på jobb i den privata sektorn.
          </p>
          <p xml:id="i-EwxjQJLFLCTKm433n1tqSm">
            Afrika kommer att uppleva en urbaniseringstakt som är snabbare
            än någon gång tidigare i världshistorien. Under de närmaste 25
            åren väntas en halv miljard människor flytta till städer i Afrika
            i jakt på alternativa försörjningsmöjligheter. Hållbara jobb måste
            därför även skapas på landsbygden där över 75 procent av de som
            lever i fattigdom bor. Flertalet är kvinnor som jobbar i ineffektiva
            jordbruk. Övergången från dåligt betalda jobb under usla arbetsförhållanden
            och med låg produktivitet till hållbara jobb går via utbildning
            och legala reformer. På landsbygden är det särskilt viktigt med
            reformer som utvecklar lantbruket och rättssystem som säkerställer
            äganderätten till mark även för fattiga och för kvinnor. Avsaknaden
            av jobb i städer och på landsbygden är redan idag en stor källa
            till frustration bland unga människor och en pådrivande faktor
            bakom fattigdom och migrationsströmmar. Bristen på jobb inom den
            formella sektorn underminerar även möjligheten till beskattning
            vilket påverkar länders förmåga att bygga upp ett socialt skyddsnät
            och fungerande institutioner.
          </p>
          <p xml:id="i-HWP1J2NGbnuxTkgoDBdQap">
            I Sverige finns stor erfarenhet av att främja hållbart arbete,
            och arbetsmarknadens parter tar ett stort ansvar baserat på frivilliga
            avtal, vilket främjar organisering och utgör en viktig del av
            ett rikt föreningsliv. Det är en modell som fler länder skulle
            gynnas av. Ett riktat stöd till skapandet av fler hållbara jobb,
            med särskilt fokus på småföretagare, unga och kvinnor, lägger
            grunden för ett mer långsiktigt och hållbart globalt välstånd.
          </p>
          <head xml:id="i-Cf6ZwBzHmW9BCWYtCr3HU1" type="h3">
            12.3.2 Klimatbistånd och tillgång till grön energi
          </head>
          <p xml:id="i-K9JYRUa9xP7XU66YNJPzEh">
            Klimatet är vår tids största utmaning. Alla bidrar till klimatförändringarna
            men de som bidrar minst till problemen drabbas hårdast av deras
            konsekvenser. Detta gäller människor som lever i fattigdom och
            särskilt fattiga kvinnor och flickor som utgör en stor majoritet
            av världens fattiga. Idag bidrar fattiga länders outvecklade ekonomier
            till en relativt liten andel utsläpp av växthusgaser. Men om dessa
            länders ekonomier utvecklas med samma stora klimatavtryck som
            västvärlden blir effekten på klimatet och den biologiska mångfalden
            förödande. Planeten har inte råd med att dessa ekonomier upprepar
            samma utvecklingsmönster som västvärlden.
          </p>
          <p xml:id="i-FGrq4LhepNkosz5yBNsaXc">
            Om vi ska klara av 1,5-gradersmålet kommer det att krävas en
            grön omställning i hela världen inklusive i låginkomstländer,
            med fokus på att möjliggöra en hållbar väg ut ur fattigdomen.
            Detta gäller både på landet och i städer. Vägen ur fattigdom går
            för många människor genom en ökad effektivitet av jordbruket som
            även är en viktig del för att klara livsmedelssäkerheten globalt.
            De reformer som krävs för att växla upp effektiviteten i jordbruket
            måste vara klimatsmarta. Samma produktions- och konsumtionsmönster
            som präglar rika länder i väst kan inte vara förebild om vi ska
            klara klimatet och den biologiska mångfalden. Samtidigt står världen
            inför en fortsatt stegrande urbanisering och övergång till en
            livsstil som riskerar att leda till ett betydligt större klimatavtryck.
            Här krävs kraftfulla åtgärder där tillgång till förnybar energi
            och energieffektivisering är centralt. Vägen ut ur fattigdom kan
            inte vara fossildriven utan måste drivas av grön energi och kantas
            av biologisk mångfald. Klimatbiståndet ska inte gå till att finansiera
            fossila utsläpp i någon form. Det behövs även kraftfulla insatser
            för att minska klimateffekten av urbanisering och anpassa utsatta
            samhällen och växande städer till klimatförändringarnas oundvikliga
            konsekvenser.
          </p>
          <p xml:id="i-osXvYfbCFvYWHGKzHqEsz">
            Idag lever 600 miljoner människor i Afrika utan tillgång till
            elektricitet och närmare 1 miljard lagar mat i energislukande
            spisar eller över öppen eld. Nuvarande nivå på investeringarna
            i förnybar energi innebär att dessa siffror inte kommer att minska,
            eftersom förbättringarna som sker bara ligger i nivå med befolkningstillväxten.
          </p>
          <p xml:id="i-Xag2Sn7H1ZCqzjSXfd4brx">
            Centerpartiet vill satsa mer på ett globalt klimatarbete genom
            att främja tillgången till förnybar energi och energieffektivisering
            med utgångspunkt i fattiga människors rätt till utveckling och
            frihet och med kvinnor och flickor i särskilt fokus. Vi vill öka
            investeringarna i projekt som ökar tillgången till förnybara och
            effektiva energisystem, exempelvis genom att dela risk med företag
            som investerar i sektorn. Svensk miljö­teknik och energitänkande
            inom företagande och forskning liksom våra värderingar för hållbarhet,
            jämlikhet och offentliga institutioner utgör en god grund för
            att bidra till hållbara och jämlika globala lösningar.
          </p>
          <p xml:id="i-55PqwAzCsNPz6Pt3dckfhK">
            Det är fattiga människor som ofta saknar alternativa försörjningsmöjligheter
            och som är direkt beroende av lokal jordbruksproduktion som påverkas
            mest av förändringar i nederbördsmönster och temperaturer. Kvinnor
            står för en absolut majoritet av jordbruksarbetet och matproduktionen
            i utvecklingsländer. Kvinnorna är därmed i större utsträckning
            än män beroende av naturresurser från skogen och jordbruket. När
            vädret blir torrare och regnen kommer allt mer oregelbundet och
            oförutsägbart drabbas alla, men kvinnorna drabbas hårdast.
          </p>
          <p xml:id="i-KHJ79Q4pbdiX9s4k9MB6va">
            Globalt är jordbruket såväl en del av problemet som ett svar
            på klimatutmaningen. Jordbruket står för betydande utsläpp, men
            en stor del av dessa kommer från industriella jordbruk i hög-
            och medelinkomstländer samt från ändrad markanvändning. Det är
            oerhört viktigt att stävja skogsskövling, särskilt i länder med
            stora arealer regnskog, och att minska suget efter ny jordbruksmark
            genom ett effektivare jordbruk. Att på ett hållbart vis öka produktionen
            från mindre jordbruk utan att öka utsläppen är därför avgörande,
            både för klimatet och för fattigdomsbekämpningen. Tillgång till
            förnybar energi är en viktig del i att öka produktiviteten i jordbruket
            genom att exempelvis möjliggöra förädling av jordbruksvaror på
            lokal nivå och skapa obrutna kylkedjor som möjliggör handel. Insatser
            för utbildning, rationalisering och nya brukandemetoder, såsom
            agroforestry, skulle kunna kombinera ökad produktion, hållbarhet
            och klimatresiliens med minskade koldioxidutsläpp.
          </p>
          <head xml:id="i-KCeLsHnwhF29p4fGqSpn8z" type="h3">
            12.3.3 Demokrati och rättsstatens principer
          </head>
          <p xml:id="i-3bP9ursiucjjw4LgL2wy3K">
            Värnandet av människans grundläggande fri- och rättigheter är
            kärnan i Centerpartiets politik. I en tid då inskränkningar av
            demokratin, mänskliga rättigheter och rättsstatens principer blivit
            allt vanligare vill vi använda det svenska utvecklingssamarbetet
            för att värna liberala värden. Vi ska stödja uppbyggnaden av rättsstater
            där all makt måste följa lagar och regler som gäller lika för
            alla och envar, inklusive makthavarna. Offentliga institutioner
            som utgår från opartisk rättstillämpning och ett starkt och oberoende
            rättsväsende är fundamentalt i en rättsstat. I en liberal stat
            värnas demokrati och förenings- och yttrandefrihet som manifesteras
            i ett fungerande flerpartisystem med demokratiska partier, fria
            och rättvisa val och ett livskraftigt civilsamhälle.
          </p>
          <p xml:id="i-5RTJgk3JjqYFErYLCecehB">
            5,1 miljarder människor världen över lever idag med rättsliga
            problem som inte får en lösning. Merparten rör vardagsproblem
            såsom tillgång till jobb, mark och egendom, sociala förmåner,
            utbildning och hälsa. Med andra ord har en stor del av jordens
            befolkning inte full tillgång till rättvisa. Rättsliga institutioner
            och förvaltning av god kvalitet är avgörande för att tillgodose
            dessa vardagliga problem genom att säkerställa att de hanteras
            rättvist och rättssäkert. Lika viktigt är ett livskraftigt civilsamhälle
            som kan ge människor möjlighet att engagera sig för att lösa problem
            tillsammans eller att gemensamt kräva sin rätt.
          </p>
          <p xml:id="i-XYP8SAjj3VYWkWKDkKjoqW">
            Kvinnor och flickor drabbas ofta oproportionerligt av avsaknad
            av rättvisa. När kvinnors rättsliga skydd saknas eller inte är
            starkt nog att överkomma ojämlika sociala eller traditionella
            normer leder det till förtryck. Kvinnor drabbas av begränsad politisk
            representation, hindras från att äga mark och driva företag, saknar
            rätt till utbildning och hälsa och drabbas ytterst av diskriminering
            och fysiskt våld. Ett inte obetydligt problem är informella rättssystem
            och hederskultur som gör att främst kvinnor, men också män, inte
            har tillgång till formell rättsskipning. Istället är de som individer
            utlämnade till gruppens sociala normer och hederskulturens förtryckande
            strukturer. Genom att anlägga ett jämställdhetsperspektiv i vårt
            stöd till reformering av formella rättsstrukturer kan vi bidra
            till att säkerställa att kvinnors och flickors rättigheter också
            ger resultat för att uppnå bättre hälsa, bättre resultat i barns
            utbildning, bättre tillgång till egendom och förbättrad ekonomi
            för familjer och ytterst ökad ekonomisk tillväxt och säkerhet
            för samhällen och stater.
          </p>
          <p xml:id="i-3T6J5XHSxEuLvpD6qAR1VL">
            I dag hålls många människor kvar i fattigdom och ojämlikhet av
            svaga stats­strukturer med politiker och tjänstemän vars brist
            på vilja och förmåga att upprätthålla rättsstatens principer leder
            till korruption. I brist på ett fungerande system tenderar människor
            att vända sig till informella system som är uppbyggda kring normer
            som inte alltid rimmar med rättsstatens principer. Ungefär hälften
            av världens befolkning lever i länder där auktoritära krafter
            systematiskt och framgångsrikt underminerar grund­läggande fri-
            och rättigheter. De formella rättsstrukturer som idag finns i
            många utvecklingsländer är ofta korrupta och inte sällan den auktoritära
            statens förlängda arm. Det kan i sig verka hämmande på individers
            vilja att vända sig till dem. Det behövs både en reformering av
            formella institutioner och förändringar av samhälleliga normer
            för att uppnå framgångsrik förändring.
          </p>
          <p xml:id="i-KRq2foMLA4gJ4bfV2LkC6J">
            Att stärka rättsstaten är att påverka maktförhållandena i ett
            land. Fungerande demokratiska institutioner och försvar för mänskliga
            rättigheter utgör ett ramverk som stärker fattiga och utsatta
            människors rättigheter och skyddar dem mot övergrepp. Rättsliga
            institutioner är också nödvändiga för att minska korruption och
            för att begränsa och försvåra politiskt förtryck. De utgör ett
            motstånd mot en allt starkare global trend av minskande demokratiskt
            utrymme. Starka och motståndskraftiga institutioner är grunden
            för fred, rättvisa och hållbar utveckling byggd på respekt för
            mänskliga rättigheter.
          </p>
          <p xml:id="i-SEfRQ1cB94DscjiqstBo2W">
            Centerpartiet menar att utvecklingsbiståndet måste ta avstamp
            i denna vetskap och prioritera satsningar utifrån vad som verkligen
            bygger och befäster demokrati och rättsstat i ett land och globalt.
            Korruptionsbekämpning är därför centralt i Centerpartiets internationella
            utvecklingsagenda. Det innebär bland annat att främja kompetens
            och kapacitet inom de nationella och internationella rättsliga
            institutionerna, att stärka föreningslivets möjlighet till insyn
            och granskning, att premiera äganderätten och att motverka all
            form av diskriminering.
          </p>
          <p xml:id="i-QmRmzfFsGVFwayBjWa2P9G">
            Det behöver finnas en större flexibilitet i demokratibiståndet
            och bättre förutsätt­ningar för att snabbt kunna ändra det svenska
            engagemanget i länder vid negativ demokratisk utveckling i enlighet
            med principen om more for more, less for less. Med det menas att
            utvecklingssamarbetet behöver anpassas till rådande omständigheter
            i syfte att nå uppsatta mål. Vid negativ demokratisk utveckling
            behöver biståndet vara flexibelt och ändamålsenligt samtidigt
            som förändringar behöver föregås av en nära dialog mellan regeringen,
            ansvariga myndigheter samt berörda aktörer i det civila samhället.
          </p>
          <head xml:id="i-4PyUG4gVfPi5wDkD2M7QfT" type="h3">
            12.3.4 Utbildning för pojkar och flickor
          </head>
          <p xml:id="i-GV57cCvd7aGL3WriLKKSCf">
            För Centerpartiet är satsningar på utbildning för flickor och
            pojkar centralt för ett hållbart, jämställt och inkluderande samhällsbygge.
            Utbildning ger också positiva effekter på viktiga utvecklingsområden
            såsom hälsa, sanitet och vattenfrågor. Det är en förutsättning
            för demokratisk uppbyggnad och förebyggande av kriser som också
            bidrar till större egenmakt och ökad individuell frihet. Utan
            utbildning som håller hög kvalitet kommer inga hållbara jobb skapas.
            Många av de nya arbetstillfällen som måste skapas i utvecklingsländer
            kommer att finnas i de snabbt växande städerna och inom industri,
            it och tjänstesektorer. Utbildning är en förutsättning för denna
            omställning och det är särskilt viktigt att fokusera på flickors
            skolgång eftersom långt fler flickor än pojkar i världen inte
            går i skolan. En mer utbildad arbetskraft leder till minskad fattigdom.
            Hållbara jobb förutsätter att barn och vuxna erbjuds möjlighet
            till utbildning som håller hög kvalitet. Bara då kan de konkurrera
            på en globaliserad arbetsmarknad och ekonomi, och därmed bidra
            till en hållbar utveckling. Mer fokus måste därför läggas på att
            möjliggöra för fler barn och unga, flickor och pojkar att få tillgång
            till skola och utbildning. Fler barn i utvecklingsländer ska få
            tillgång till en egen bok och inte berövas möjligheten att lära
            sig läsa, skriva och räkna. Utan kunskap, ingen utveckling. Utan
            utbildning, inga ökade livschanser eller livsresor.
          </p>
          <head xml:id="i-2Hcr7hKQMFBgamA594x7y2" type="h2">
            12.4 Afghanistan
          </head>
          <p xml:id="i-5Uqqpsn6DwVJL2jVFS6q5e">
            Afghanistan har länge varit största mottagaren av svenskt bistånd.
            Talibanerna har nu återtagit makten i Afghanistan. Framtiden ter
            sig mörk för Afghanistans befolkning som befinner sig i en fruktansvärd
            situation. Runt en halv miljon afghaner beräknas vara på flykt
            inom landet, främst kvinnor och barn. Vilken väg talibanregimen
            kommer ta och hur deras styre kommer utvecklas är oklart men det
            står klart att svenskt bistånd inte kan gå till att stödja talibanregimen.
            Mer fokus behöver vara på humanitärt bistånd.
          </p>
          <p xml:id="i-FfGFMa18o3fwBiEixQByKA">
            Samtidigt får vi inte överge Afghanistan. Vi måste hitta sätt
            som säkrar att den utveckling som trots allt gjorts; fler barn
            inklusive flickor har fått skolgång och färre kvinnor och barn
            dör i barnsäng nu än tidigare. Vilka möjligheter som finns framöver
            behöver redas ut och vi föreslår därför att ett omtag görs. Sverige
            behöver en ny biståndsstrategi för Afghanistan.
          </p>
        </div>
        <div type="motSignatures">
          <list>
            <item xml:id="i-AbwzaSPMGsi1tujTP2W9Pg" who="i-H7qdW9GRQn7LaQ2UGGAvYC">
              Kerstin Lundgren (C)
            </item>
            <item xml:id="i-3xsJFGrVUVGczves2L1Wno" who="i-P5ebaA4LxLzZVfc4JTiomh">
              Anna Lasses (C)
            </item>
            <item xml:id="i-GBqwfnaZFt9xg2VJhShyN9" who="i-WG1giJMSibawsd4Nrc2c3k">
              Mikael Larsson (C)
            </item>
            <item xml:id="i-ET9X2jSYS3c2fm5P1ApKUc" who="i-JfXYdmqhTQWYWTgjZHSGEn">
              Ulrika Liljeberg (C)
            </item>
            <item xml:id="i-Q7m3a47SZVTvck8xRXXRvb" who="i-QS3FCcuDyGgZdKgE3VDjZ9">
              Niels Paarup-Petersen (C)
            </item>
            <item xml:id="i-UTDhhPGfkT6xSHK7cLqVe2" who="i-X24CbizesfxM3nuznxPzAc">
              Malin Björk (C)
            </item>
            <item xml:id="i-PY29mhTEAjWupfbgpMHqe1" who="i-546v5KE6tdv62FjUQAxwTc">
              Christofer Bergenblock (C)
            </item>
            <item xml:id="i-Ev91j9EL85ph39LTevHUQv" who="i-DRqpu2aaHKSgAVbkTGg4rs">
              Catarina Deremar (C)
            </item>
            <item xml:id="i-PmxkCnj9BXC3fame4FWvH4" who="i-AmkEPQHyLbWFNYdCQzmzAu">
              Elisabeth Thand Ringqvist (C)
            </item>
            <item xml:id="i-8sDK2P1bAUw1z5Kg5KpRmT" who="i-LHNecLttGkFNptLa6AG81p">
              Helena Vilhelmsson (C)
            </item>
            <item xml:id="i-ByMMADgwyDpE3mDnRQ84c2" who="i-Qqu9byP8zwudzHA8ErxkRe">
              Rickard Nordin (C)
            </item>
          </list>
        </div>
      </div>
    </body>
  </text>
</TEI>
