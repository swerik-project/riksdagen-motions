<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UbU-04161">
  <teiHeader>
    <fileDesc>
      <titleStmt>
        <title>Forskning och högre utbildning av internationellt hög kvalitet i hela landet</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4161 av Pia Steensland m.fl. (KD)</title>
          <idno type="rdwebb">H9024161</idno>
          <rs type="number">4161</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H9024161/text</ref>
          <ref type="dokument_url_html">http://data.riksdagen.se/dokument/H9024161</ref>
          <ref type="dokumentstatus_url_xml">http://data.riksdagen.se/dokumentstatus/H9024161</ref>
          <ref type="docx">http://data.riksdagen.se/fil/792767C8-54FF-4591-B61D-511782FD72FB</ref>
          <ref type="pdf">http://data.riksdagen.se/fil/F2F794B4-E0AC-42BE-B262-0461BA8DC4D3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-WRiXUtixNTz4kgEnAAs5GH</idno>
            <name>Christian Carlsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-MTihHbVQadYUhXCjxKfbx4" type="signed"/>
        <correspContext corresp="i-MTihHbVQadYUhXCjxKfbx4">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-WRiXUtixNTz4kgEnAAs5GH"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-KHxTD13x4T7QRobXtjMm4K"/>
        </correspContext>
        <correspAction xml:id="i-Mqwyj8wiqBmC4cs2L7He76" type="submitted">
          <date when="2021-10-05"/>
          <time when="17:30:35"/>
        </correspAction>
        <correspAction xml:id="i-H5WosrBmPwK9pp93QCe6Ls" type="reviewed">
          <date when="2021-10-05"/>
          <time when="22:55:53"/>
        </correspAction>
        <correspAction xml:id="i-PKhnLobkFeDWaffrQhykJp" type="referred">
          <date when="2021-10-14"/>
        </correspAction>
        <correspAction xml:id="i-5o28MBg5Vcy1QLN7ZcKEpL" type="assigned">
          <date when="2022-06-16"/>
          <time when="16:51:35"/>
        </correspAction>
        <correspContext corresp="i-5o28MBg5Vcy1QLN7ZcKEpL">
          <ref type="assignedTo">Utbildningsutskottet</ref>
        </correspContext>
        <correspAction xml:id="i-2yznB3razzcMY4B2ux5DfA" type="behandlas_i"/>
        <correspContext corresp="i-2yznB3razzcMY4B2ux5DfA">
          <ref type="uppgift">2021/22:FöU10</ref>
          <ref type="ref_dok_id">H901FöU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU10</ref>
          <ref type="ref_dok_titel">Cybersäkerhetsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YRmYrN5tZgXYs89uDdBCEJ" type="behandlas_i"/>
        <correspContext corresp="i-YRmYrN5tZgXYs89uDdBCEJ">
          <ref type="uppgift">2021/22:UbU20</ref>
          <ref type="ref_dok_id">H901UbU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU20</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EABsUempPHwrSZMVdpMwQR" type="behandlas_i"/>
        <correspContext corresp="i-EABsUempPHwrSZMVdpMwQR">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-L6SexBpnLGkuBXMciFNksJ" type="behandlas_i"/>
        <correspContext corresp="i-L6SexBpnLGkuBXMciFNksJ">
          <ref type="uppgift">2021/22:UbU16</ref>
          <ref type="ref_dok_id">H901UbU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU16</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4161 av Pia Steensland m.fl. (KD)
          Forskning och högre utbildning av internationellt hög kvalitet
          i hela landet
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-YUSBc22SDvcy4iJtcXPENS">
            Förslag till riksdagsbeslut
          </head>
          <list style="ol">
            <item xml:id="i-V6rGj4hSSoDapP2ku6DMhc">
              Riksdagen ställer sig bakom det som anförs i motionen om den
              föreslagna utredningen av den statliga forskningsfinansieringen
              med syfte att säkerställa att statlig forskningsfinansiering ska
              fördelas genom en kvalitetsprocess likt den som Vetenskapsrådet
              har, och detta tillkännager riksdagen för regeringen.
            </item>
            <item xml:id="i-2tweC3x7Xsdn8SW1cNaxbF">
              Riksdagen ställer sig bakom det som anförs i motionen om att
              en transparent redovisning av lärosätenas användning av basanslaget
              bör utvecklas och tillkännager detta för regeringen.
            </item>
            <item xml:id="i-XGPqrBjoKtjQMGCQVgCxva">
              Riksdagen ställer sig bakom det som anförs i motionen om att
              ta fram en ny resursfördelningsmodell för att basanslagen ska
              tillgodose behoven både vid högskolorna och forskningsuniversiteten
              och tillkännager detta för regeringen.
            </item>
            <item xml:id="i-QXv6BnbfDqrnc7DxG3ENaF">
              Riksdagen ställer sig bakom det som anförs i motionen om att
              krav bör ställas på att en andel av basanslaget öronmärks för
              användning till säkra, trygga och attraktiva anställningar och
              villkor för unga forskare och tillkännager detta för regeringen.
            </item>
            <item xml:id="i-To7DyQX2M6D3rq5js4vPHU">
              Riksdagen ställer sig bakom det som anförs i motionen om att
              stöd för att värna den fria forskningen ska utgöra den stora merparten
              av forskningsfinansieringen och tillkännager detta för regeringen.
            </item>
            <item xml:id="i-HzLEg4wvYjPsJV8vnYVHEE">
              Riksdagen ställer sig bakom det som anförs i motionen om att
              systemet med ersättning för indirekta kostnader bör utredas i
              syfte att ta fram en modell för finansiering av lärosätenas kostnader
              för förvaltning och gemensamma servicefunktioner och tillkännager
              detta för regeringen.
            </item>
            <item xml:id="i-JRHKUP3QbarnimiF1oDhhY">
              Riksdagen ställer sig bakom det som anförs i motionen om ett
              nationellt forskningsprogram för att stärka kvinnors hälsa och
              tillkännager detta för regeringen.
            </item>
            <item xml:id="i-21mGXXsYcnqxSJZZ2eEjP1">
              Riksdagen ställer sig bakom det som anförs i motionen om ett
              nationellt forskningsprogram för att stärka äldres hälsa och tillkännager
              detta för regeringen.
            </item>
            <item xml:id="i-H2BU8Z63qRfTLbGcG7Fiiv">
              Riksdagen ställer sig bakom det som anförs i motionen om att
              säkra framtidens energiförsörjning genom kärnkraftsforskning och
              tillkännager detta för regeringen.
            </item>
            <item xml:id="i-8pcKBYyhEGSjEXMKgyLTE9">
              Riksdagen ställer sig bakom det som anförs i motionen om ett
              polisiärt forskningsinstitut och tillkännager detta för regeringen.
            </item>
            <item xml:id="i-BunHmy9aN9rpWJjq7i9Go7">
              Riksdagen ställer sig bakom det som anförs i motionen om en nationell
              infrastruktur för hälsodata och tillkännager detta för regeringen.
            </item>
            <item xml:id="i-PZX2vJUgi3yqCjmApHCrtP">
              Riksdagen ställer sig bakom det som anförs i motionen om att
              underlätta för delning av egeninsamlade hälsodata med hälso- och
              sjukvården och tillkännager detta för regeringen.
            </item>
            <item xml:id="i-SyKFiJ6rMKbeS9X18A1AT2">
              Riksdagen ställer sig bakom det som anförs i motionen om att
              granska förutsättningarna för doktorander och forskare med funktionsnedsättning
              samt att föreslå åtgärder för att öka tillgängligheten till universitets-
              och högskolestudier för personer med funktionsnedsättning och
              tillkännager detta för regeringen.
            </item>
            <item xml:id="i-Fw9bAuSoadTu69UEewfDM6">
              Riksdagen ställer sig bakom det som anförs i motionen om försäkringsfrågan
              vid utlandspraktik för studerande vid enskild högskola och tillkännager
              detta för regeringen.
            </item>
            <item xml:id="i-C6LvKmwgo3pnuQwncggxhy">
              Riksdagen ställer sig bakom det som anförs i motionen om att
              följa upp lärosätenas arbete med att stötta doktorander utifrån
              konsekvenser av pandemin och tillkännager detta för regeringen.
            </item>
            <item xml:id="i-GsFHjNXVJDL376hen5MCZr">
              Riksdagen ställer sig bakom det som anförs i motionen om regeringens
              föreslagna lärosätesspecifika styrning avseende kompetensförsörjning,
              jämställdhet, goda anställningsvillkor och samverkan mellan lärosäten
              och det omgivande samhället, och detta tillkännager riksdagen
              för regeringen.
            </item>
            <item xml:id="i-72VCpuQxha1MmSEXW4tDv4">
              Riksdagen ställer sig bakom det som anförs i motionen om att
              ge Socialstyrelsen i uppdrag att inrätta en nationell samordning
              som bedömer tillgång och efterfrågan på kompetens inom hälso-
              och sjukvården och tillkännager detta för regeringen.
            </item>
            <item xml:id="i-3GoZLzbXwxtyAG5Heh7SiF">
              Riksdagen ställer sig bakom det som anförs i motionen om att
              ge Skolverket i uppdrag att inrätta en nationell samordning som
              bedömer tillgång och efterfrågan inom skolans område och tillkännager
              detta för regeringen.
            </item>
            <item xml:id="i-Ky6rmsCMpxNDuyxaH7LZJT">
              Riksdagen ställer sig bakom det som anförs i motionen om att
              förbättra valideringen av tidigare akademisk utbildning och yrkeserfarenhet
              och tillkännager detta för regeringen.
            </item>
            <item xml:id="i-C1jRqxwjfkAgvZEA7wne1m">
              Riksdagen ställer sig bakom det som anförs i motionen om vikten
              av säkra, tydliga och förutsägbara karriärvägar baserade på meriteringsanställningar
              inom akademin och tillkännager detta för regeringen.
            </item>
            <item xml:id="i-BsDqd2Nt4tCKSVkyCpkV7g">
              Riksdagen ställer sig bakom det som anförs i motionen om förändringar
              i högskoleförordningen i syfte att förbättra förutsättningar för
              anställning som biträdande lektor och tillkännager detta för regeringen.
            </item>
            <item xml:id="i-SSqrBBLAD5TwmqyDhTkoHt">
              Riksdagen ställer sig bakom det som anförs i motionen om att
              utreda förutsättningarna för att en kombinationsanställning ska
              omfatta en anställning vid ett lärosäte och en anställning vid
              en gymnasieskola och tillkännager detta för regeringen.
            </item>
            <item xml:id="i-SQctvH6gtKPsUrN3ZYHH84">
              Riksdagen ställer sig bakom det som anförs i motionen om nationella
              strategier för internationalisering av utbildning och forskning
              och tillkännager detta för regeringen.
            </item>
            <item xml:id="i-T5fLs7dJssZmh99SwkB41q">
              Riksdagen ställer sig bakom det som anförs i motionen om att
              ett aktivt och medvetet jämställdhetsarbete är viktigt för att
              motverka s.k. unconscious bias (undermedvetna fördomar) och tillkännager
              detta för regeringen.
            </item>
            <item xml:id="i-NB4NHY3baPkE2ZRD9k9oc4">
              Riksdagen ställer sig bakom det som anförs i motionen om ett
              gemensamt nationellt och regionalt uppdrag om en uppföljning och
              utvärdering av forskning kopplat till lärosäten och life science-företag
              och tillkännager detta för regeringen.
            </item>
            <item xml:id="i-GngMuEPqsrSAXegKNK2NQh">
              Riksdagen ställer sig bakom det som anförs i motionen om en nationell
              strategi för spridning av vetenskapliga resultat och forskningskommunikation
              och tillkännager detta för regeringen.
            </item>
            <item xml:id="i-Poxb4Y7Xtasq6vdTVCp7F3">
              Riksdagen ställer sig bakom det som anförs i motionen om att
              forskarens engagemang inom den tredje uppgiften bör premieras
              inom meriteringssystem i en högre utsträckning än i dag och tillkännager
              detta för regeringen.
            </item>
            <item xml:id="i-Gptz4GXJvgewK4Ceu7SkjT">
              Riksdagen ställer sig bakom det som anförs i motionen om vikten
              av att göra lärosätena delaktiga i utformningen av samverkansindikator
              kopplat till den tredje uppgiften och tillkännager detta för regeringen.
            </item>
            <item xml:id="i-TGotud6EVFP5F6CY3Zyvhi">
              Riksdagen ställer sig bakom det som anförs i motionen om en utredning
              med ett helhetsgrepp om vilka principiella kvalitetskriterier
              som ska gälla för högskolor respektive universitet och tillkännager
              detta för regeringen.
            </item>
            <item xml:id="i-DsZjKJ1eifPg5zrrtgyLSF">
              Riksdagen ställer sig bakom det som anförs i motionen om att
              utreda hur många universitet och högskolor som bör finnas i landet
              samt var de ska ligga geografiskt, och detta tillkännager riksdagen
              för regeringen.
            </item>
            <item xml:id="i-G3kfZjzDf5F7MoAerGxL6p">
              Riksdagen ställer sig bakom det som anförs i motionen om att
              utreda hur de ekonomiska obalanserna vid rättegångar om patent
              påverkar nyttogörandet av forskning och innovationsviljan samt
              föreslå förändringar med internationella jämförelser som inspiration
              och tillkännager detta för regeringen.
            </item>
            <item xml:id="i-8SM7vQunUPydMC4FJkx1mf">
              Riksdagen ställer sig bakom det som anförs i motionen om att
              stärka säkerheten och minska risken för spionage och immateriell
              stöld vid svenska lärosäten och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-AHf5HmyNL2K4DccT3dLZi6" type="h1">
            Motivering
          </head>
          <p xml:id="i-RbrXjHLj4fw5eHPDF4BtBW">
            Kristdemokraterna tar tydligt ställning för kvalitet och excellens
            i högskola och forskning. Kristdemokraterna ställer sig därför
            bakom regeringens mål om att Sverige ska vara ett av världens
            främsta forsknings- och innovationsländer och en framstående kunskapsnation.
            Den högre utbildningens viktigaste uppgift är att förmedla kunskap.
            För att möjliggöra detta krävs kompetenta högskolelärare och forskare,
            en stimulerande arbetsmiljö samt studiesocial trygghet. Kristdemokratisk
            högskolepolitik har därför sin grund i kunskap, kvalitet, valfrihet
            och trygghet. Studenten ska stå i centrum för utbildning och bildning.
            Den högre utbildningen och forskningen måste tillvarata intresserade
            talanger för att hålla Sverige konkurrenskraftigt. Därför behöver
            det finnas möjligheter att studera eller forska oavsett om man
            exempelvis har en funktionsnedsättning, är nybliven student eller
            ensamstående tvåbarnsförälder.
          </p>
          <p xml:id="i-DSCDjxZSiZ2oyYgFn7KnTr">
            Eftersom Sverige är en kunskapsnation är utveckling av ny kunskap
            central för att Sverige ska vara konkurrenskraftigt. Forskningen
            har en avgörande roll för tillväxt och utveckling och säkerställer
            välfärden på längre sikt. Inte minst är det påtagligt inom hälso-
            och sjukvården. Dagens läkemedel och behandlingsmetoder är resultat
            av gårdagens forskning. Kristdemokraternas sjukvårdsreform innebär
            att staten tar ett huvudansvar för sjukvården. Det möjliggör bättre
            förutsättningar för forskning och utveckling genom att kompetens
            och resurser kan samlas på ett ändamålsenligt sätt.
          </p>
          <p xml:id="i-NJKZHyiXjLNFiNGSPu59fA">
            Enligt Forskarbarometern 2019 är Sverige ett av de länder i nationell
            jämförelse som satsar mest medel på forskning i relation till
            BNP. Därtill är Sverige ett land med en hög andel forskare, en
            hög andel vetenskapliga publikationer per invånare och en befolkning
            med högt förtroende för forskning. Tyvärr halkar vi efter när
            det gäller forskningens kvalitet, vilket avspeglas i andelen högciterade
            publikationer. Vetenskapsrådet presenterar i sin rapport ”Vägval
            för framtidens forskningssystem – Kunskap, kvalitet och integritet”
            flera kloka synpunkter som bör beaktas för att Sverige fortsatt
            ska vara en ledande kunskapsnation och ett av världens främsta
            forsknings- och innovationsländer och en ledande kunskapsnation.
          </p>
          <p xml:id="i-LVXVz1HEDxJXmUKdgXJrwi">
            Kristdemokraterna värnar akademins autonomi. Nyligen infördes
            en förändring i högskolelagen som medför att det som en allmän
            princip i högskolornas verksamhet ska gälla att den akademiska
            friheten ska främjas och värnas. Kristdemokraterna står bakom
            denna ändring och ser positivt på att den akademiska friheten
            ska gälla hela högskolans verksamhet dvs. även utbildningen.
          </p>
          <head xml:id="i-wpF3neDawwCy3uDqn5DVe" type="h2">
            Medelstilldelningen inom forskningen
          </head>
          <p xml:id="i-12pjASTWZTBStdadeX2k1A">
            Forskningens behov präglas av långsiktighet och stabila villkor
            vilket ställer krav på ändamålsenlig resursfördelning till universitet
            och högskola. Sverige är ett litet land med begränsade resurser
            och vi har inte råd att enbart fördela resurserna jämnt över lärosätena.
            Excellens ska vara drivande.
          </p>
          <p xml:id="i-Q5ppHaCjmqKZtd6g6qKmhg">
            Genom en tydlig nyttogörandeaspekt kring anslagen för forskning
            kommer Sverige att kunna återta förlorad mark och återigen bli
            världsledande inom forskning som Sverige traditionellt sett varit
            ledande inom men också att erövra ledande positioner inom nya
            områden. Därigenom kan vi också bibehålla den kvalitet som kännetecknar
            stora delar av svenskt deltagande inom det europeiska forskningssamarbetet
            men också utveckla och öka kvaliteten. Det är viktigt att harmonisera
            med de ramprogram som utformas inom det europeiska samarbetet,
            där stor vikt läggs på att förvandla vetenskapliga framgångar
            och genombrott till nya produkter och tjänster som i sin tur leder
            till ökad tillväxt för Sverige och EU. Det finns dock en komplexitet
            i dagens system, inte minst med en otydlig rollfördelning mellan
            både de olika statliga forskningsfinansiärerna och mellan finansiärer
            och lärosäten, som riskerar svensk forsknings konkurrenskraft
            och hämmar unga forskares möjligheter till god karriärsutveckling.
          </p>
          <head xml:id="i-F849k8axB8aHeqzr9Ra7pi" type="h3">
            Översyn av den statliga forskningsfinansieringen
          </head>
          <p xml:id="i-HbkEDS2cDyqYVCKK2Zz12g">
            Styr- och resursutredningen föreslår i sitt betänkande En långsiktig,
            samordnad och dialogbaserad styrning av högskolan (SOU 2019:6)
            att det ska göras en översyn av den statliga externa forskningsfinansieringen.
            Syftet med översynen är att säkerställa att den statliga forskningsfinansieringen
            är ändamålsenligt organiserad. Kristdemokraterna instämmer i vikten
            av att göra en översyn av den statliga forskningsfinansieringen
            även om vi har invändningar emot flera av de förslag som presenterades
            i utredningen.
          </p>
          <p xml:id="i-756GrGkSJLmn8DCtS4KYEH">
            Det nuvarande statliga forskningsfinansieringssystemet med forskningsråden
            och Vinnova inrättades 2001. Vetenskapsrådet är den största av
            dessa myndigheter och har till uppgift att ge stöd till grundläggande
            forskning inom samtliga vetenskapsområden. Forskningsrådet för
            miljö, areella näringar och samhällsbyggande (Formas) är ett områdesforskningsråd,
            liksom Forskningsrådet för hälsa, arbetsliv och välfärd (Forte).
            Verket för innovationssystem (Vinnova) finansierar behovsmotiverad
            forskning och utveckling av effektiva innovationssystem. Vid sidan
            av dessa fyra myndigheter har även exempelvis Statens energimyndighet
            och Rymdstyrelsen omfattande finansiering av forskning och innovation
            inom ramen för sina sakområden. Därtill finns det ett 60-tal myndigheter
            med andra huvuduppdrag än forskningsfinansiering (exempelvis Myndigheten
            för samhällsskydd och bered­skap, Naturvårdsverket, Trafikverket
            och Styrelsen för internationellt utvecklingssam­arbete (Sida))
            som finansierar forskning och innovation i syfte att länka samman
            forskning och praktik inom olika samhällsområden och bidra till
            förutsättningar för en kunskapsbaserad offentlig verksamhet.
          </p>
          <p xml:id="i-TMhGUicAwfsrYDoBniZo1g">
            Kristdemokraterna instämmer i regeringens konstaterande i den
            senaste forskningspropositionen att svensk och inter­nationell
            forsknings- och innovationspolitik alltmer har inriktats på att
            möta samhälls­utmaningar, vilket har inneburit att många satsningar
            har blivit mer tvärsektoriella och berör flera finansiärer. Forskningsfinansieringen
            beskrivs som överlappande där alla forskningsråd i varierande
            grad finansierar både grundforskning och behovsmotiverad forskning.
            Förutsättningarna för forskning och innovation har utvecklats
            genom digitalisering och mer avancerad forskningsinfrastruktur.
            Vetenskapen har avancerat, internationella samarbeten växer, antalet
            finansiärer är många och systemet beskrivs som fragmenterat. Det
            kan sammantaget vara en utmaning för den enskilde forskaren som
            ska söka forskningsmedel.
          </p>
          <p xml:id="i-2Mb7i4z3cHkbCsDRFCtppq">
            För Kristdemokraterna är det grundläggande att forskningsfinansieringen
            ska vara konkurrensutsatt och utgå från hög vetenskaplig kvalitet.
            Det är viktigt att det är de vetenskapliga prioriteringarna inom
            forskarsamhället som är styrande. Forskning ska också styras i
            så liten omfattning som möjligt av politiska beslut – efter det
            att ram­verket satts. Men det faktum att myndigheter med andra
            huvuduppdrag än forsknings­finansiering fördelar ansenliga belopp
            till forskning riskerar att statliga medel fördelas till forskning
            som inte är av högsta kvalitet. Medioker eller dålig forskning
            kan inte bidra till att lösa samhällsproblem oavsett hur gott
            forskningens syfte är.
          </p>
          <p xml:id="i-S94auXpP7gCWrn9y3ee8Jd">
            För att främja kvaliteten i forskningen anser Kristdemokraterna
            att det bör tillsättas en utredning i syfte att säker­ställa att
            statlig forskningsfinansiering ska fördelas genom en kvalitetsprocess
            likt den som Vetenskapsrådet har. Nuvarande forskningsresurser
            på myndigheter utan forskningsfinansieringsuppdrag bör frigöras
            så att de kan fördelas baserat på forskningens kvalitet. I utredningen
            bör även frågan om relationerna mellan forsknings­finansiärerna
            och universitet och högskolor ingå. Aspekter som medfinansiering,
            overheadfinansiering samt finansiering av anställda forskares
            löner bör också beaktas.
          </p>
          <head xml:id="i-P8YQTAAdWybJxMhT4oahE9" type="h3">
            Basanslag
          </head>
          <p xml:id="i-W8QGMUdLyNzxg8YprMvytV">
            Regeringen höjde basanslagen i forskningspropositionen – medel
            som tilldelas direkt till universitet och högskolor för forskning
            och utbildning på forskarnivå. Regeringen uttrycker att syftet
            med anslagshöjningen är att ge lärosätena förutsättningar för
            att göra strategiska forskningsprioriteringar och ta ansvar för
            hög kvalitet i forskningen. Vidare menar regeringen att detta
            görs genom bl.a. tydligare profilering, ökad samverkan, utbildning
            på forskarnivå, trygga villkor, forskares karriärvägar, forskningsanknytning
            i utbildningen, jämställdhet och forskningsinfrastruktur. Kristdemokraterna
            välkomnar anslagsökningen och regeringens intention men saknar
            samtidigt krav på uppföljning och utvärdering för att säkerställa
            att den önskade kvalitetsnivån uppnås utifrån anslagsökningen.
            Det vore därför önskvärt att lärosätenas användning av basanslagen
            redovisas i mer detalj i likhet med den redovisning som de statliga
            forskningsfinansiärerna gör av deras resursfördelning. Kristdemokraterna
            instämmer därför i Vetenskapsrådets rekommendation om att en transparent
            redovisning av lärosätenas användning av basanslaget bör utvecklas.
          </p>
          <p xml:id="i-RfieYEeC294Kcwh8qwoC8d">
            Kristdemokraterna vill i sammanhanget också betona att vi redan
            när forskningspropositionen presenterades i vintras, varnade för
            risken att satsningen med höjda basanslag inte skulle resultera
            i faktiska höjda anslag för forskning och forskarutbildning vid
            varje lärosäte. Detta då regeringen hade valt en resurstilldelningsmodell
            baserad på antalet helårsstudenter. Dessvärre besannades vår farhåga
            när vårändringsbudgeten presenterades. Karolinska Institutet samt
            universiteten i Uppsala, Stockholm, Göteborg och Lund – de fem
            svenska universitet som rankas bland världens 200 främsta – fick
            alla endast en marginell ökningen av basanslagen. I praktiken
            riktades den övervägande majoriteten av de höjda basanslagen till
            små högskolor med begränsad forskningsverksamhet. Exempelvis höjdes
            basanslaget för Högskolan i Kristianstad med 40 procent och för
            Högskolan i Halmstad med 27 procent. Denna uppenbara snedfördelning
            strider mot regeringens skrivningar kring att syftet med att höja
            basanslaget var att skapa förutsättningar för lärosätena att göra
            strategiska forskningsprioriteringar och ta ansvar för hög kvalitet
            i forskningen. Kristdemokraterna hade därför förväntat sig att
            regeringen i den aktuella budgetpropositionen för 2021/22 skulle
            ha vidtagit åtgärder för att säkerställa att resursfördelningsmodellen
            skulle ge samtliga lärosäten, över hela landet, ett ökat basanslag.
            Dessvärre valde regeringen istället att permanenta modellen. Det
            är anmärkningsvärt då den uteblivna resursökningen vid framför
            allt de äldre universiteten urholkar deras möjlighet att bedriva
            den världsledande forskning som är nödvändig för att lösa de stora
            samhällsutmaningar som finns men också att erbjuda sina forskare
            säkra anställningsförhållanden. Kristdemokraterna vill betona
            att enskilda högskolor, högskolor och universitet kompletterar
            varandra och det är viktigt att ge de bästa förutsättningarna
            för att skapa starka miljöer för både utbildning och forskning
            av högsta kvalitet vid alla lärosäten. Det är därför angeläget
            att det omgående tas fram en ny resursfördelningsmodell för att
            basanslagen ska tillgodose behoven både vid högskolorna och forsknings­universiteten.
          </p>
          <p xml:id="i-KaVb4uopgAjpJn2e39AYnY">
            Regeringen föreslog i forskningspropositionen att den kvalitets­baserade
            fördelningen ska göras genom att medel fördelas till s.k. profilområden
            från år 2023. Dessa profilområden skulle vara strategiska forskningssatsningar
            av hög kvalitet som lärosätena själva definierar. Regeringen menade
            vidare att profilområdena skulle syfta till att stärka lärosätenas
            forskningsprofiler och bidra till ökad kvalitet i forskningen.
            I propositionen var det dock inte tydligt beskrivet vad som säkrar
            att dessa profilområden kommer att gagna vetenskaplig kvalitet.
            För Kristdemokraterna är det en självklarhet att frågan om ett
            kvalitetsbaserat resursför­delningssystem måste utredas och konsekvensberedas
            noggrant för att fördelnings­indikatorerna ska resultera i rättvis
            fördelning av basanslagen. Systemet måste också förankras hos
            lärosätena. Med tanke på det omfattande arbete som det innebär
            att ta fram ett nytt resursfördelningssystem baserat på det nya
            konceptet med profilområden ansåg Kristdemokraterna redan när
            forskningspropositionen presenterades i vintras att den föreslagna
            tidsplanen med ett nytt resursfördelnings­system på plats inför
            2023 inte var hållbar. Kristdemokraterna föreslog därför att regeringen
            skulle återkomma med en mer realistisk tidsplan tillsammans med
            en tydligare beskrivning av uppdraget. Vi välkomnar därför att
            regeringen i den aktuella budgetpropositionen har uttalat att
            deras föreslagna tidsplan inte längre bedöms vara rimlig och att
            de avser att ge forskningsfinansiärerna i fortsatt uppdrag att
            i samråd med universitet och högskolor arbeta vidare med utvecklingen
            av modellen för att möjliggöra ett införande från 2024. Kristdemokraterna
            kommer följa frågan noga.
          </p>
          <p xml:id="i-MCk3KZRLMNCTaVrMD5BfZ6">
            Avslutningsvis förespråkar Kristdemokraterna att det införs en
            kravställning kring att en andel av basanslaget öronmärks för
            användning till att säkra tydliga, trygga och attraktiva anställningar
            och villkor för unga forskare. Detta eftersom det är centralt
            för svensk konkurrenskraft att unga forskare ges de nödvändiga
            förutsättningar och trygga anställningsformer som krävs för att
            utvecklas till framstående forskare.
          </p>
          <head xml:id="i-UXsATSqGkcqr3Qywa3TcNb" type="h3">
            Stöd för att värna den fria forskningen
          </head>
          <p xml:id="i-Dt6QbuDWNyjfDGSXkFwpJW">
            Kristdemokraterna värnar forskningens autonomi för att stimulera
            de bästa och mest innovativa forskningsidéerna. Lösningar på samhällsutmaningar
            växer i de flesta fall fram genom kreativitet och kunskap som
            har genererats genom långsiktig investering i den fria forskningen.
            För att nå målet om att Sverige ska vara ett av världens främsta
            forsknings- och innovationsländer och en framstående kunskapsnation
            krävs stöd till den fria forskningen där en tilldelning som styrs
            av vetenskaplig kvalitet ger förut­sättningar för fler forskningsmiljöer
            av högsta kvalitet.
          </p>
          <p xml:id="i-P6EdyxEr5w5gTw18A38coh">
            I forskningspropositionen föreslogs att betydande summor tillförs
            både till lärosätena och forskningsråden. Totalt tillförs sektorn
            3,1–3,7 miljarder kronor per år 2021–2024. Det är ett välkommet
            resurstillskott. Men Kristdemokraterna oroas över att regeringen
            föreslår en alltför detaljstyrd forskningsfinansiering av de medel
            som fördelas av de statliga forskningsfinansiärerna i stället
            för att ge merparten av resurserna till den fria forskningen.
            Trots att regeringen i propositionen ger uttryck för många goda
            formuleringar om vikten av att värna och främja den fria forskningen
            så är merparten av den föreslagna resursökningen till forskningsfinansiärerna
            detaljinriktade satsningar inom de övergripande områdena klimat
            och miljö, hälsa och välfärd, digitalisering, kompetensförsörjning
            och arbetsliv samt demokratiskt stärkt samhälle. Även om alla
            dessa övergripande områden är angelägna samhällsutmaningar riskerar
            detaljstyrningen att leda till att sökandet efter svaren på samhällsutmaningarna
            sker på fel ställe. I för­längningen kan det motverka Sveriges
            etablering som ledande kunskapsnation. Krist­demokraterna vidhåller
            därför att stöd för att värna den fria forskningen ska utgöra
            den stora merparten av forskningsfinansieringen.
          </p>
          <head xml:id="i-RzSYC3jVrmzCDnf7PxMQ6t" type="h3">
            Näringslivets bidrag
          </head>
          <p xml:id="i-Ty3Mia7jvP7eM3r25DNt62">
            Näringslivets betydelse för samhällsutvecklingen bör tydligt
            lyftas fram.
          </p>
          <p xml:id="i-LvVSaLMN5PohxHezFNM9kK">
            Det bör inte minst uppmärksammas att det ofta är små och medelstora
            företag som står för innovation och tillväxt. Med hänsyn till
            den mycket kostsamma produktutvecklingen och de små serier som
            blir aktuella när produkterna kommersialiseras finns stort behov
            av kapital. Det behövs en hållbar modell för samverkan mellan
            statligt investeringsstöd och privat finansiering inom detta område.
          </p>
          <head xml:id="i-DatMguQChaFn56jiWKe2pm" type="h3">
            Indirekta kostnader
          </head>
          <p xml:id="i-54wnVo54kfDVz5j87GqLo9">
            En ständigt återkommande och stor utmaning kopplat till forskningsfinansiering
            är hur de s.k. indirekta kostnaderna, dvs. kostnader för stödverksamhet
            som exempelvis lokalhyra och administrativ ledning som är gemensam
            för flera forskargrupper eller institutioner, ska finansieras.
          </p>
          <p xml:id="i-GBjBtwKETnXtkLQrYr4UE1">
            Varje lärosäte, fakultet och institution (eller motsvarande)
            beräknar de indirekta kostnadernas storlek och omvandlar dem till
            en procentsats av institutionens om­sättning. Systemet medför
            att den andel av forskningsbidraget som avgår till indirekta kostnader
            varierar stort mellan lärosäten, fakulteter och till och med mellan
            institutioner vid samma lärosäte. Alla finansiärer, både de statliga
            forskningsråden och privata externa finansiärer, förväntas bidra
            till de gemensamma kostnaderna så som de har beräknats. Med andra
            ord är tanken att varje externt forskningsanslag som beviljas
            till den enskilda forskaren ska belastas med avdrag för indirekta
            kostnader.
          </p>
          <p xml:id="i-Jfewkbw57tdoEc5893B9NG">
            Vetenskapsrådet har beskrivit problematiken. De privata externa
            finansiärerna bidrar av olika skäl inte i samma utsträckning till
            de indirekta kostnaderna. Flexibel användning av de statliga finansiärernas
            bidrag blir ofta en förutsättning för att kunna ta emot bidrag
            från andra externa finansiärer med konsekvensen att de statliga
            forsknings­finansiärerna bidrar till lärosätenas interna kostnader
            i större utsträckning än många andra externa finansiärer. Av Vetenskapsrådets
            stöd till forskning, exklusive till forskningsinfrastruktur, går
            omkring 24 procent till indirekta kostnader på lärosätena, vilket
            kan leda till att man i stället för att stödja excellent forskning
            stöder verksam­hetens indirekta kostnader. Kristdemokraterna instämmer
            i analysen att dagens system kring indirekta kostnader inte skapar
            incitament för effektivisering. Därtill är det värt att notera
            att den stora variationen mellan hur stor procentandel de indirekta
            kostnaderna utgör vid olika lärosäten och deras olika institutioner
            skapar en ojämlikhet mellan hur stor andel av en enskild forskares
            externt indragna finansieringsmedel som de facto kan användas
            till dennes direkta omkostnader för forskningen. Systemet med
            ersättning för indirekta kostnader bör utredas i syfte att ta
            fram en modell för finansiering av läro­sätenas kostnader för
            förvaltning och gemensamma servicefunktioner, som är trans­parent
            och likvärdig samt i större utsträckning ger incitament för effektivisering.
          </p>
          <head xml:id="i-Pd3z1R7uL7gNbdBNK3Sa76" type="h2">
            Strategiska forskningssatsningar
          </head>
          <p xml:id="i-5EAdnjwKi482bYuz79GYXC">
            Som nämnt tidigare anser Kristdemokraterna att det fria forskningsstödet
            ska utgöra den stora merparten av forskningsfinansieringen. Kristdemokraterna
            ser likväl behov av att komplettera det fria forskningsstödet
            med ett antal strategiska forskningssatsningar inom ett antal
            områden som vi anser kräver särskild uppmärksamhet. Det handlar
            om nationella forsknings­program för att stärka kvinnors hälsa
            och geriatrisk forskning för att stärka de äldres hälsa samt resurser
            till forskning kring kärnkraften och dess bidrag för att säkra
            fram­tidens energiförsörjning. Kristdemokraterna har beskrivit
            inriktningen på dessa strategiska satsningar i mer detalj i vår
            motion för utgiftsområde 16 där vi också beskriver vår relaterade
            finansiering för kommande budgetår. I sammanhanget är det viktigt
            att betona att den exakta utformningen av de strategiska satsningarna
            bör formuleras av relevanta forskningsfinansiärer och forskarsamhället
            för att på bästa sätt tillvarata forskarnas kunskap, kreativitet
            och förmåga till såväl problemformulering som problemlösning.
          </p>
          <p xml:id="i-WHjMtA1XMHdshXksLYRmQx">
            Kristdemokraterna har sedan 2017 motionerat om att Sverige bör
            inrätta ett polisiärt forskningsinstitut. Kristdemokraterna anser
            att ett sådant institut behöver finnas för att systematisera den
            erfarenhetsbaserade kunskap som poliser samlar på sig, för att
            denna snabbare ska kunna leta sig från enskilda ingripandepoliser
            till polisiär ledning och politisk nivå. Den behöver också finnas
            för att kunna bidra med kunskap om brotts­utveckling, polisiära
            metoder, verkningsfulla politiska åtgärder m.m. Vi menar att det
            är viktigt att det polisiära forskningsprogrammet blir en fristående
            verksamhet som innebär en mångfald av discipliner. Kristdemokraterna
            anser också att det är viktigt att låta poliser utbilda sig i
            forskningsmetod för att kunna bidra i det akademiska arbetet.
            Vi välkomnar därför att regeringen föreslår att inrätta ett nationellt
            forskningsprogram kring brottslighet som bör kunna omfatta intentionen
            med det föreslagna institutet.
          </p>
          <p xml:id="i-QaYfj2gqNWUQ3CArTM2Js6">
            Som nämnt tidigare är Kristdemokraterna kritiska till att regeringen
            gör en så kraftfull satsning på behovsstyrd forskning i stället
            för att avsätta en större andel till stöd för fri forskning. Det
            stora antalet detaljinriktade satsningar inom så många som fem
            olika övergripande områden (klimat och miljö, hälsa och välfärd,
            digitalisering, kompetensförsörjning och arbetsliv samt demokratiskt
            stärkt samhälle) gör att ett antal problemställningar får en relativt
            liten tilldelning. Ett flertal av de föreslagna nationella forskningsprogrammen
            får bara en tilldelning av mellan 10 till 20 miljoner kronor per
            år, vilket riskerar att programmet inte kan genomföras på ett
            tillfredsställande sätt. Urvalet av de strategiska satsningarna
            verkar inte heller vara så noggrant genomtänkt. Satsningarna inom
            hälsa på nationella forskningsprogram inom virus och pandemier
            och life science är en naturlig behovstilldelning utifrån den
            pågående pandemin. Men det föreslagna nya nationella forskningsrådet
            för segregation borde exempelvis med fördel ha kunnat infogas
            i det befintliga nationella forskningsrådet inom migration och
            integration.
          </p>
          <head xml:id="i-LkBLVqpwBQWe32jt4DtSKX" type="h2">
            Forskningsinfrastruktur
          </head>
          <p xml:id="i-Hmz4ADZ9C6vNKZS659puVx">
            Forskningsinfrastruktur består i ändamålsenliga forskningsanläggningar,
            databaser, avancerade mätverktyg, forskningsbibliotek, biobanker
            och storskaliga beräknings­resurser, alltså verktyg eller resurser
            som är nödvändiga för att bedriva forskning. Forskningsinfrastrukturen
            har kommit att spela en alltmer central roll inom forskar­samhället
            med de mer komplexa vetenskapliga frågor, utveckling av avancerad
            teknik, digitaliseringen och ökade datamängder. En god infrastruktur
            är många gånger avgörande för att kunna bedriva internationellt
            konkurrenskraftig forskning.
          </p>
          <p xml:id="i-EhR45a1ei5KXVBVoh17PH2">
            Regeringen tillför nu mer medel och en mer ändamålsenlig organisation
            och styrning av forskningsinfrastrukturen i landet. Det är bra
            för att internationellt konkurrenskraftig forskning ska kunna
            bedrivas i Sverige och är något som Kristdemokraterna stöder.
            Det är dock angeläget att fastställa en plan för att säkerställa
            en långsiktigt hållbar drift av de infrastrukturer som byggs upp.
            Utredningen om organisation, styrning och finansiering av forskningsinfrastruktur
            lämnade i augusti 2021 ett betänkande med förslag på hur organisation,
            styrning och finansiering av forskningsinfrastruktur ska utvecklas
            på nationell nivå (SOU 2021:65).
          </p>
          <p xml:id="i-CPmb46SaZWwpnht3QmByyJ">
            Regeringen uppger att betänkandet bereds inom Regeringskansliet
            och Kristdemokraterna avser att följa frågan noga.
          </p>
          <p xml:id="i-FMcd1qyLtFKkHhRg6AhzUG">
            Vi anser vidare att möjligheter och förutsättningar för att etablera
            en nationell infrastruktur för hälsodata bör ses över. En nationell
            infrastruktur för hälsodata ska kunna leda till att den samlade
            informationen av data kan användas för forskning och innovation
            för hälsofrämjande åtgärder. Vidare bör lagstiftningen ses över
            för att underlätta för personer att dela egeninsamlad hälsodata
            med hälso- och sjukvården på ett patientsäkert sätt.
          </p>
          <head xml:id="i-QEpDixLtdTcjUc1Ce1xDak" type="h3">
            Inför en examensbonus
          </head>
          <p xml:id="i-3pvju6CXRTB9WbYAyz1Xg8">
            Kristdemokraterna ser ett stort behov av att förlänga arbetslivet.
            För att klara de demografiska utmaningarna krävs det att fler
            jobbar fler timmar och år över en livscykel. Lika viktigt är att
            tidigarelägga inträdet, både för unga som saknar eftergymnasial
            utbildning och för dem som studerar på högskola eller universitet.
            Sveriges studenter tar i genomsnitt examen betydligt senare än
            studenter i andra OECD-länder.
          </p>
          <p xml:id="i-GiXvLf5a4kHyb5b3ZTW4Ar">
            Om man skulle kunna tidigarelägga den genomsnittliga examensåldern
            med ett eller ett par år skulle stora vinster göras för den enskilde,
            som skulle få högre livsinkomst och pension – men också för samhället
            i stort som skulle få större avkastning på utbildningen. För att
            de som studerar ska stimuleras till att ta sin examen och snabbt
            komma i arbete är Kristdemokraternas förslag därför att dubbelt
            jobbskatteavdrag även ska gälla för dem som tar en akademisk examen
            och kommer i arbete före sin 25-årsdag. Jobbskatteavdraget gäller
            då i två år efter examen.
          </p>
          <head xml:id="i-KREW4iZjcJyEuYnG9LGGZR" type="h3">
            Studentkårerna
          </head>
          <p xml:id="i-2UtG1bcVnsvvGBHVTpcMhn">
            Studentkårerna på landets lärosäten har en viktig roll för att
            driva på för en hög kvalitet i högre utbildning, bevaka studenternas
            situation och för att säkerställa att lärosätena förebygger sexuella
            trakasserier och psykisk ohälsa. Enligt en rapport från Universitetskanslersämbetet
            (UKÄ) 2017 är studentkårerna kraftigt underfinansierade. Kristdemokraternas
            har uppmärksammat detta och de problem det medför och är positiva
            till den resursförstärkning som getts till studentkårerna.
          </p>
          <head xml:id="i-CvuBSXQiqJtTjvy5HQ2DXt" type="h3">
            Likvärdiga villkor för studenter vid fristående högskolor
          </head>
          <p xml:id="i-6QBUHKZHRYAtL3ZNNZR7Fz">
            Det finns i Sverige ett mindre antal enskilda högskolor, framför
            allt med inriktning mot teologiska utbildningar, men även med
            andra inriktningar.
          </p>
          <p xml:id="i-4GjYLJuybrrN5QgEBXgCY8">
            Det saknas idag lagrum för dessa institutioner att teckna försäkring
            via Kammarkollegiet vid utlandspraktik. Deras studenter får förlita
            sig helt på privata försäkringar, om de vill göra utlandspraktik,
            när inte skolan kan teckna försäkring. Denna ojämlikhet drabbar
            exempelvis studenter vid Ersta-Sköndal, Sophiahemmet, Röda Korset,
            Handelshögskolan och Enskilda Högskolan i Stockholm, EHS. Kristdemokraterna
            anser att försäkringsfrågan vid utlandspraktik måste kunna lösas
            på ett likvärdigt sätt, oavsett vem som är huvudman. Förutsättningarna
            för detta bör utredas.
          </p>
          <head xml:id="i-YBA5bGTvHVa6NDwB5qKBqy" type="h3">
            Ökad tillgänglighet
          </head>
          <p xml:id="i-HCsAPvU1t2WnvJYPwZYvhn">
            Möjligheterna ser i dag mycket olika ut för olika människor när
            det kommer till att arbeta inom akademin. Bakgrund, ekonomiska
            faktorer, kön och inte minst funktionsnedsättning spelar in. Eventuella
            yttre hinder för människor att arbeta med vad de önskar måste
            motverkas. Det gäller även inom universitets- och högskolevärlden.
            I dag är kunskaperna om tillgängligheten för doktorander och forskare
            med funktionsnedsättning inom universitet och högskolor för dåliga.
            Regeringen bör tillsätta en utredning som granskar förutsättningarna
            samt föreslår vilka åtgärder som krävs för att öka tillgängligheten.
          </p>
          <head xml:id="i-Uiv6Sjb3B56NYZupRa7Bib" type="h3">
            Konsekvenser av covid-19-pandemin för doktorander
          </head>
          <p xml:id="i-LD6bJEDRjt2ha6MYTujTJk">
            Pandemin har haft stor påverkan på många forskarstuderandes situation.
            Konferenser och nätverkstillfällen har ställts in, och möjligheterna
            att resa utomlands för utbyten och informationsinhämtning har
            kraftigt begränsats. För utländska doktorander har möjligheterna
            att resa hem till sina familjer begränsats. Möjligheterna att
            bedriva kvalitativ forskning hemifrån skiljer sig också åt beroende
            på person och boendesituation. Enligt högskolelagen kan prolongation
            bli aktuellt om det finns särskilda skäl. Dock upplever Sveriges
            förenade studentkårers (SFS) doktorandkommitté att det råder stora
            oklarheter om huruvida coronapandemin kan klassas som särskilda
            skäl och att det finns risk för att olika lärosäten kommer att
            göra olika tolkningar. Då det finns uppenbara risker för att effekter
            av dessa försvårande omständigheter kvarstår en tid även efter
            att pandemin är över bör regeringen ge en lämplig myndighet i
            uppdrag att följa upp lärosätenas arbete med att stötta doktoranderna
            utifrån pandemins konsekvenser enligt vad som anförts ovan.
          </p>
          <head xml:id="i-Yc4pncsjdGRuHxyb6cmLti" type="h2">
            Högskolors och universitets centrala roll i samhället
          </head>
          <p xml:id="i-KxkSeNm7dbcnadFJSPm1xf">
            Regeringen betonar att högskolor och universitet har en central
            roll i samhällsbygget och aviserade i forskningspropositionen
            att de vill införa en mer fokuserad, långsiktig och lärosätesspecifik
            styrning som främjar ökad kvalitet och kopplar till samhällets
            behov. De aviserade lärosätes­specifika målen berör kompetensförsörjning,
            jämställdhet, goda anställningsvillkor och samverkan mellan lärosäten
            och omgivande samhället.
          </p>
          <p xml:id="i-KUKMz5rd6A2XK93BcA2cqF">
            Kristdemokraterna instämmer i att lärosätena har en central roll
            i samhället men anser att den lärosätesspecifika styrning som
            regeringen aviserar kommer att inkräkta på lärosätenas autonomi.
            Nedan beskriver vi de insatser som Kristdemokraterna anser på
            ett bättre sätt skulle möta de utmaningar som regeringen vill
            uppnå med den läro­sätesspecifika styrningen.
          </p>
          <head xml:id="i-NWQGj9sbNWpJXM4AJGL6md" type="h3">
            Kompetensförsörjning
          </head>
          <p xml:id="i-RzHixUkiWWau48ean4UGWq">
            Regeringen har beskrivit i forskningspropositionen att de har
            för avsikt att utveckla styrningen av varje enskilt lärosäte i
            syfte att främja dess breda ansvar för samhällets kompetensförsörjning.
            Regeringen avser därför bl.a. att sätta upp lärosätesspecifika
            mål för ett antal examina för vissa yrkesexamens­utbildningar
            inom vård och skola samt följa upp respektive lärosätes måluppfyllelse
            inom ramen för myndighetsstyrningen.
          </p>
          <p xml:id="i-VPH6nvLHoQcDH7FJArzvt">
            För att säkra kompetensförsörjningen inom hälso- och sjukvården
            ser Kristdemo­kraterna, i stället för en detaljstyrning på lärosätesnivå,
            ett behov av att staten tar ett tydligare ansvar för planering
            och samordning av behovet av legitimerad personal inom vård och
            skola. Socialstyrelsen bör därför få i uppdrag att inrätta en
            nationell sam­ordning som bedömer tillgång och efterfrågan på
            kompetens inom hälso- och sjuk­vården. Skolverket bör få motsvarande
            uppdrag inom skolans område. Med en tydligare nationell samordning
            och planering av behovet av legitimerad personal, kan det samman­tagna
            nationella behovet av antalet utbildningsplatser vid lärosätena
            förutses på ett bättre sätt och därmed skapa förutsättningar för
            en långsiktig planering av fördelning av antalet platser mellan
            de olika lärosätena. Kristdemokraterna avsätter därtill resurser
            inom utgiftsområde 16 för ytterligare utbildningsplatser inom
            vården så som läkare, sjuksköterskor och barnmorskor.
          </p>
          <p xml:id="i-Ax6CH5QTnEXLwEvKggADTH">
            När det gäller lärosätesspecifika mål för examina för vissa yrkesexamens­utbildningar
            inom hälso- och sjukvården menar vi också att det finns en risk
            för att den begränsade tillgången till platser för verksamhetsförlagd
            utbildning (VFU) i vissa regioner kommer att begränsa möjligheterna
            till utökning av utbildningsplatser på vissa lärosäten. I dag
            är det stora skillnader i tillgången till VFU-platser mellan landets
            21 regioner. Kristdemokraterna har länge förespråkat ett statligt
            huvudmannaskap för hälso- och sjukvården vilket skulle kunna bidra
            till en mer likvärdig tillgång till VFU-platser över landet. Sammantaget
            skulle ett ökat nationellt ledarskap i dessa delar skapa bättre
            förutsättning att säkra kompetensförsörjningen i hela landet och
            skapa en mer jämlik vård. Regeringen har föreslagit en satsning
            för att öka ersättningen till regioner som tar emot VFU-studenter
            utifrån tydliga åtaganden för fler studenter. Denna satsning är
            ett välkommet första steg i ett ökat nationellt ansvarstagande
            i frågan.
          </p>
          <p xml:id="i-XthCG4ryaahHxdQqBykDUh">
            Vidare har nyutbildade sjuksköterskor generellt sett goda teoretiska
            kunskaper, men begränsad praktisk erfarenhet, trots att cirka
            en fjärdedel av utbildningstiden består av verksamhetsförlagd
            praktik. Den verksamhetsförlagda praktiken varierar mellan våra
            lärosäten både när det gäller omfattning och innehåll. Utvecklingen
            i vården har dessutom blivit allt mer specialiserad, vilket ställer
            högre krav på specialistkunskaper vilket ofta även gäller nyutbildade
            sjuksköterskor. En obligatorisk AT-tjänstgöring skulle bidra till
            att öka nyutbildade sjuksköterskors praktiska färdigheter. Vi
            vill därför se över möjligheten att införa en obligatorisk AT-tjänstgöring
            på försök för alla nyutbildade sjuksköterskor med efterföljande
            utvärdering.
          </p>
          <p xml:id="i-QLwK7hFFVN3h9BkRMpEgqc">
            Enligt Arbetsförmedlingens bedömning kommer det att vara stor
            brist på såväl förskollärare som barnskötare både på kort som
            på lång sikt. Förskolan behöver samtidigt ha mindre barngrupper
            och ökad personaltäthet för att kunna vara en trygg och lärorik
            miljö. Därför behöver fler välja detta yrke. Det behöver finnas
            snabbare vägar in i yrket för de som vill arbeta i förskolan och
            för dem som redan är verksamma i förskolan behöver det finnas
            bättre vägar till vidareutbildning eller examen. Vi föreslår bland
            annat att kraven för vidareutbildning för obehöriga lärare och
            förskollärare (VAL) förbättras och att det inrättas en kortare
            pedagogisk utbildning (KPU) för akademiker som vill bli förskollärare,
            likt den som finns idag för akademiker som vill få lärarexamen.
          </p>
          <head xml:id="i-WS6LJeEHwPZrYQ2vnXzgzG" type="h3">
            Validering av tidigare akademisk utbildning och yrkeserfarenhet
          </head>
          <p xml:id="i-7kjqH23R89gTQYBEYNPiH2">
            Många människor har värdefulla kunskaper som har förvärvats genom
            lång yrkeserfarenhet eller genom utbildning i ett annat land.
            Dessa kunskaper måste tas tillvara och till fullo kunna bedömas
            vid en rekrytering. Det görs inte alltid idag. Både samordningen
            av och kvaliteten på valideringen av akademiska kunskaper och
            arbetslivserfarenheter ska förbättras och handläggningstiderna
            kortas. Vägen till arbetsmarknaden ska bli kortare.
          </p>
          <p xml:id="i-SzrzfrQtoZ258ahD2odzYh">
            Socialstyrelsen bedömer att efterfrågan överstiger tillgången
            på läkare, framför allt erfarna läkare och specialistläkare, och
            i synnerhet specialister i allmänmedicin och psykiatri. Läkare
            som är utbildade i andra länder kommer enligt Socialstyrelsen
            även framöver utgöra ett viktigt tillskott till den svenska hälso-
            och sjukvården. På grund av den läkarbrist som råder bör alla
            tänkbara insatser genomföras för att snabbt få in utbildade läkare
            på arbetsmarknaden. Därför är det viktigt att snabba på validerings-processen
            för läkare med utländsk examen. Det råder även stor brist på farmaceuter.
            Det är därför viktigt att apotekare med utländsk utbildning fortsatt
            ges möjlighet till kompletteringsutbildning för att erhålla svensk
            yrkeslegitimation. Det råder även stor brist på tandläkare, särskilt
            specialisttandläkare, och på sjuksköterskor. För att komma till
            rätta med dessa brister menar Kristdemokraterna att antalet utbildningsplatser
            för validering ska ses över.
          </p>
          <head xml:id="i-V6MKUU7dvhSjUaABeHvXF3" type="h3">
            En högskola med goda arbetsvillkor
          </head>
          <p xml:id="i-9X56gE7V6fUTfDR9gT7Brc">
            Att unga forskare ges de nödvändiga förutsättningar och trygga
            anställningsformer som krävs för att utvecklas till framstående
            forskare är centralt för svensk konkurrenskraft. Vikten av att
            säkra tydliga och förutsägbara karriärvägar baserade på meriterings­anställningar
            inom akademin kan därför inte nog betonas.
          </p>
          <p xml:id="i-Xx6Pcta1qwuDS3EKXMwPcx">
            Realiteten för många unga forskare är att tillfälliga och korta
            projektanställningar staplas på varandra under flera år. Gruppen
            visstidsanställda forskare och postdoktorer har ökat medan anställningsformen
            biträdande lektor inte alls har ökat i motsvarande utsträckning.
            Otryggheten i anställningsvillkoren är uppenbara. Samtidigt saknas
            tillfälle för att göra de bedömningar av meriter och färdigheter
            som är avgörande för om forskaren har förutsättningar att bedriva
            en långsiktig karriär inom universitet och högskola. Rekryteringen
            av personal till högskolan avgörs med andra ord inte alltid av
            individens förutsättningar att utvecklas till en framstående forskare
            och lärare. I stället kan det handla om vem som befinner sig på
            rätt plats vid rätt tidpunkt.
          </p>
          <p xml:id="i-FKxxnnKStEHFUcvaofHnwH">
            Kristdemokraterna noterar att regeringen uppmärksammade ovanstående
            problematik i forskningspropositionen och de uttalade att villkoren
            för en forskarkarriär vid ett lärosäte ska vara goda. Det är glädjande
            men regeringen presenterar inga konkreta åtgärder för att förbättra
            situationen. Det räcker inte att anse att andelen visstids­anställningar
            bör minska och följa upp frågan inom ramen för myndighetsstyrningen.
          </p>
          <p xml:id="i-K7FZyZuEhErGydtW5wn7z2">
            Förbättra förutsättningarna kring anställning som biträdande
            lektorat
          </p>
          <p xml:id="i-QAiKRzhrgEJG8Fv4v6Mnqn">
            Kristdemokraterna instämmer i att fler lärosäten och fakulteter
            borde använda sig av biträdande lektorat i en större utsträckning
            än vad som görs i dag för att skapa bättre arbetsvillkor för unga
            forskare. Vi anser dock inte att regeringens strategi med att
            ge lärosätena specifika mål när det gäller antalet biträdande
            lektorer kommer att lösa problemet. I stället är det angeläget
            att undanröja två konkreta hinder i högskole­förordningen som
            begränsar möjligheten att anställas som biträdande lektor. I dag
            får den sökandes doktorsexamen inte vara äldre än fem år vid ansökningstidens
            utgång. Detta utgör ett stort problem för många fakulteter som
            påpekar att tidsgränsen är alltför kort. Enligt samstämmiga enkätsvar
            i en undersökning av Sveriges unga akademi försvårar detta rekrytering
            av de bästa kandidaterna, samtidigt som det försämrar mobilitet
            mellan länder, lärosäten och samhällssektorer, samt påverkar jämställdhets­arbetet
            negativt. Kristdemokraterna anser därför att den aktuella tidsgränsen
            bör utökas från fem till sju år efter disputation.
          </p>
          <p xml:id="i-2uTAk4zV6TxG5LNyZDfZkE">
            Ytterligare ett problem är att biträdande lektorat inte kan kombineras
            med en anställning inom sjukvården, en möjlighet som finns för
            exempelvis lektorer och professorer. Men eftersom högskoleförordningen
            inte explicit nämner biträdande lektorer i detta avseende har
            många lärosäten bedömt att det inte går att kombinera biträdande
            lektorat med en klinisk tjänst i s.k. kombinationsanställningar.
            För att undanröja detta hinder är det angeläget att högskoleförordningen
            tydligt anger att det går att en kombinationsanställning är tillgänglig
            även för personer med anställning som biträdande lektor. Dessa
            förändringar i högskoleförordningen bör ges regeringen till känna.
          </p>
          <p xml:id="i-EHsX4HeaPTUTgZFZ4VqXRa">
            Möjliggör kombinationsanställning utanför klinisk verksamhet
          </p>
          <p xml:id="i-5G4XyXiLTsaX5sHQDJmaUh">
            Den ovan nämnda kombinationsanställningen ger i enlighet med
            högskolelagen (3 kap. 8 §) och högskoleförordningen (4 kap. 2
            §) möjligheten att förena en anställning som lärare vid högskolan
            med en anställning som specialistutbildad läkare eller annan anställning
            inom hälso- och sjukvården. Det statliga pensionsavtalet PA 03
            4 kap. 13 § p. 4 medger emellertid endast förenade anställningar
            om tjänsten vid landstinget är fast förenad med kliniska arbetsuppgifter.
          </p>
          <p xml:id="i-AYBGqtijQq23JtswTRjhcq">
            Som nämnts ovan är anställningstryggheten ofta låg vid lärosätena.
            Inte minst för yngre forskare. Inte sällan måste forskare finansiera
            sin egen lön genom externa forskningsanslag. Dessa anslag sökes
            i allt tuffare konkurrens och det är inte ovanligt att de beviljas
            för endast en kortare period i taget. Detta medför att forskaren
            behöver lägga en oproportionerligt stor del av sin tid på att
            söka forskningsanslag i stället för att faktiskt bedriva forskning
            och publicera resultaten därav. Om anslagen uteblir under en period
            är det inte ovanligt att forskaren blir uppsagd från en tillsvidareanställning
            med motiveringen arbetsbrist.
          </p>
          <p xml:id="i-VDv6uU8FrCYn4MwweYWiVF">
            Samtidigt råder det akut brist på behöriga ämneslärare i gymnasieskolan,
            framför allt inom matematik och naturvetenskap men även inom andra
            ämnesområden. Om kombinationsanställningar även skulle kunna innefatta
            gymnasieskolan och tjänster som inte är fast förenade med kliniska
            arbetsuppgifter, skulle vi möjliggöra att forskare med ämneskompetens
            och efter komplettering av grundläggande pedagogisk utbildning,
            skulle kunna förena sin anställning vid ett lärosäte med en anställning
            vid en skola. Om kombinationsanställning vore möjlig utanför klinisk
            verksamhet skulle det inte bara bidra till att förbättra arbetsvillkoren
            vid lärosätena utan också effektivt bidra till att täcka det stora
            behovet av behöriga gymnasielärare. Men det skulle även medföra
            en rad andra positiva effekter såsom t.ex.: forskningsanslag skulle
            kunna nyttjas effektivare genom att täcka kostnader direkt kopplade
            till forskningen i stället för forskarens egen lön; fler disputerade
            skulle kunna stanna kvar inom akademin och bedriva strategiskt
            viktig forskning då de inte riskerar att bli uppsagda från lärosätet
            på grund av arbetsbrist under en period med färre beviljade forskningsanslag.
            Att möjliggöra denna anställningsform skulle också stärka kopplingen
            mellan gymnasiet, högre utbildning och forskning samt relationen
            mellan lärosäten och det omgivande samhället. Regeringen uttrycker
            det klokt i forskningspropositionen: individer som är bärare av
            kunskap, kompetens och erfarenhet flyttar sig mellan samhällssektorer
            utgör en grund för att forskningen kan leda till samhällspåverkan.
            Kristdemokraterna anser därför att förutsättningarna för att en
            kombinationsanställning ska omfatta en anställning vid ett lärosäte
            och en anställning vid en gymnasieskola bör utredas. Förslaget
            ligger i linje med regeringens aviserade avsikt i den aktuella
            propositionen om att se över eventuella hinder för att förena
            en anställning vid ett universitet eller en högskola med en annan
            relevant anställning.
          </p>
          <head xml:id="i-GpUhDcr5QCqLZ47ebrbXjF" type="h3">
            Jämställdhet vid anställning vid lärosätena
          </head>
          <p xml:id="i-VGm4oq84HifNXrLpDSE3wJ">
            Kristdemokraterna instämmer självklart i att både kvinnors och
            mäns kompetens ska tas till vara. Vi instämmer därför i regeringens
            uttalanden om att det är av yttersta vikt att universitet och
            högskolor arbetar för att skapa lika möjligheter för kvinnor och
            män att göra karriär och meritera sig, både inom utbildningen
            på forskarnivå och senare i forskarkarriären. Vidare är det grundläggande
            att kvinnor och män ska verka på lika och trygga villkor på ett
            lärosäte.
          </p>
          <p xml:id="i-2PbSK8YDVzEkxY5FRGJYhj">
            Jämställdhet inom forskningen vid universitet och högskolor kan
            idag bl.a. mätas genom andelen kvinnor och män som är anställda
            som professorer, lektorer och i meriterings­anställningar, dvs.
            forskarassistenter, biträdande lektorer och postdoktorer. Andelen
            kvinnor bland professorer var 30 procent 2019, vilket är en ökning
            jämfört med 2009 då andelen kvinnor bland professorerna var 20
            procent. När det gäller nyrekryterade professorer har rekryteringsmålet
            att hälften av de nyrekryterade professorerna ska vara kvinnor
            2030 inte lett till någon förbättring under perioden 2017 till
            2019. Majoriteten av universitet och högskolor har inte nått upp
            till sina mål för perioden. Regeringen aviserar i den aktuella
            propositionen med avseende på detta att de har för avsikt att
            utveckla den lärosätesspecifika styrningen av lärosätena avseende
            andelen kvinnor bland nyrekryterade professorer. Regeringen vill
            också styra könsfördelning vid val av utbildning. Kristdemokraterna
            motsätter sig denna detaljstyrning. Grunden för Krist­demokraternas
            jämställdhetspolitik är alla människors lika värde. Både män och
            kvinnor ska ha makt över sina liv och makt att forma sina liv
            utifrån egna önskemål. Kristdemo­kraterna vill undanröja strukturella
            och juridiska hinder men också jobba med attityd­förändringar
            och opinionsbildning. Kvotering och andra tvingande lagstiftningsåtgärder
            är dock inte rätt väg att gå, eftersom det riskerar att befästa
            betydelsen av kön i stället för kompetens.
          </p>
          <p xml:id="i-S9sZsewn4Jnxxw3ozbSLgQ">
            Vi instämmer i att det är angeläget att antalet kvinnliga professorer
            ökar men det måste alltid vara kompetens och inte kön som är vägledande
            och avgörande vid tillsättning av varje anställning. Andelen kvinnor
            på anställningarna under professor ökar i snabbare takt än för
            professorer. Exempelvis har andelen kvinnor bland den forskande
            och undervisande personalgruppen ökat från 42 procent 2009 till
            46 procent 2019. Det bådar gott att fler och fler kvinnor med
            tiden även kommer att öka bland de nyrekryterade professorerna
            men självklart är det viktigt att inte luta sig tillbaka och bara
            se tiden an. Kristdemokraterna anser att ett aktivt och medvetet
            jämställdhetsarbete är viktigt för att motverka s.k. unconscious
            bias (undermedvetna fördomar) i den akademiska sfären. Vikten
            av detta visar inte minst Vetenskapsrådets arbete med jämställdhet
            där deras insatser för att utbilda och upp­märksamma personal
            och granskare på jäv och fallgropar vad det gäller jämställdhet
            har gett resultat. Beviljandegraden vid ansökan om bidrag hos
            Vetenskapsrådet är sedan flera år jämn mellan män och kvinnor,
            även om tillfälliga variationer förekommer. Även transparenta
            rekryteringsprocesser med tydliga kriterier med fokus på vetenskaplig
            kompetens är viktiga. Denna typ av insatser anser Kristdemokraterna
            är mer effektiva än lärosätesspecifika volymmål.
          </p>
          <head xml:id="i-VzWYpuEc872r2YMmoGmC86" type="h2">
            Goda forskningsmiljöer genom samverkan
          </head>
          <p xml:id="i-Fj95yLe9oGHDyb3qxKN4Gh">
            Lärosätena bör i högre grad än i dag uppmuntras till att samarbeta
            för att skapa de bästa förutsättningarna för starka forsknings-
            och utbildningsmiljöer. Här kan exempelvis Genomic Medicine Sweden
            – ett samarbetsorgan för regioner med universitetssjukvård och
            universitet med medicinsk fakultet inom precisionsmedicine – utgöra
            en förebild då de på framgångsrikt och föredömligt sätt tagit
            initiativ till och arbetat i projektform med att koordinera och
            utveckla förutsättningarna för att Sverige ska kunna ligga i framkant
            inom precisionsmedicin. En stark drivkraft för att främja hög
            forskningskvalitet är att den utvärderas på ett ändamålsenligt
            sätt. Större synergier mellan lärosätenas egna och nationellas
            aktörer utvärderingar bör finnas. Nationella strategier för internationalisering
            av både utbildning som forskning bör skapas för att främja svenska
            forskares deltagande i internationella samarbeten.
          </p>
          <p xml:id="i-AgH8RBZe4i4FQLbSZTJ4JW">
            Vi anser därtill att staten och regionerna bör träffa en överenskommelse
            om ett gemensamt nationellt och regionalt uppdrag om en uppföljning
            och utvärdering av forskning kopplad till lärosäten och life science-företag.
            Uppföljningen och utvärderingen kan vara ett av flera underlag
            i en regelbunden översyn av villkoren för klinisk forskning och
            life science-företagen, och därmed bidra till att förbättra samarbetet
            och samordningen mellan stat, region och de kluster som nuvarande
            life science-företag utgör.
          </p>
          <head xml:id="i-6eRHi2S7Kf1u99AQHfhg6T" type="h2">
            Tredje uppgiften
          </head>
          <p xml:id="i-M3SeAYjnMa7UMgQXR3qvHi">
            Att sprida forskningsresultaten inom forskningssfären är en väsentlig
            del i att upprätt­hålla Sverige som kunskapsnation. Coronapandemin
            har också belyst vikten av att forskarsamhället bidrar till att
            vetenskapligt korrekt information sprids till allmänheten genom
            den s.k. tredje uppgiften. Det är viktigt både för att understryka
            allvaret i situationen men också för att minska risken för att
            spridning av felaktig information och konspirationsteorier kan
            skapa panik och obefogad rädsla bland befolkningen. De insatser
            som under de senaste åren har gjorts angående open access av vetenskapliga
            publikationer är lovvärd, men mer kan göras. En nationell strategi
            kring spridning av vetenskapliga resultat och forskningskommunikation
            är önskvärd. Forskarens engagemang inom den tredje uppgiften bör
            också premieras inom meriteringssystem i en högre utsträckning
            än i dag. Vi välkomnar också regeringens intention i den aktuella
            propositionen om att ta fram en plan kring hur dessa aspekter
            kan belysas tydligare vid ansökningar hos forskningsfinansiärerna.
          </p>
          <p xml:id="i-L7K5SE8QQArBFPmm1e7hw">
            Det har nyligen införts en förändring i högskolelagen så att
            det anges att det i högskolornas uppgift ska ingå att samverka
            med det omgivande samhället för ömsesidigt utbyte och att verka
            för att den kunskap och kompetens som finns vid högskolan kommer
            samhället till nytta. Kristdemokraterna vill betona att det är
            viktigt att lärosätena görs delaktiga i att utforma de relaterade
            samverkansindikatorna.
          </p>
          <head xml:id="i-MKVycyTQkfnm1stM6zYrE3" type="h2">
            Utnämning av högskolor till universitet
          </head>
          <p xml:id="i-Gmcg13vYZy6SY6QNV6RUd1">
            Regeringen redovisar i propositionen avsikten att besluta att
            Mälardalens högskola ska bli universitet från den 1 januari 2022.
            Kristdemokraterna är kritiska till utnämningen då vi inte anser
            att det är något självändamål att utnämna högskolor till universitet.
            De båda lärosätesformerna kompletterar varandra.
          </p>
          <p xml:id="i-W6vs9PezM4fpN5jqYaazN1">
            Våra gemensamma skattemedel är ändliga. Det krävs en kritisk
            massa av resurser, kompetens och infrastruktur för att skapa en
            stimulerande och högkvalitativ forskningsmiljö. En grundprincip
            vid utnämning av högskolor till nya universitet är därför att
            resurserna till de etablerade universiteten minskar, något som
            riskerar att sänka kvaliteten på såväl forskning som utbildning.
            Det gynnar inte Sverige som forsknings- och kunskapsnation. För
            att säkerställa att det är eftersträvan av forskningsmiljöer av
            hög kvalitet, och inte regionalpolitik, som är ledande i dessa
            frågor framöver anser Krist­demokraterna att man bör ta ett helhetsgrepp
            över vilka principiella kvalitetskriterier som ska gälla för högskolor
            respektive universitet. Likaså kring hur många universitet och
            högskolor som bör finnas i landet samt var geografiskt de ska
            finnas. Frågan bör utredas.
          </p>
          <head xml:id="i-4DYZY4fxJuYgpCGFfS7EEq" type="h2">
            Innovation
          </head>
          <p xml:id="i-9NET41vsvBAuajt7VCemLW">
            Vårt land behöver fler personer och företag som ser värdet av
            att våga pröva att om­vandla en idé till innovation. Men dagens
            villkor när det gäller det immateriella värde­skapandet missgynnar
            mindre aktörer såsom start-up-företag, universitetsforskare och
            enskilda uppfinnare. Sverige skiljer ut sig på ett negativt sätt
            jämfört med många andra EU-länder. När det gäller tvister kring
            patent är det en låg andel som går till rättegång eller skiljemannaförfarande
            i vårt land. Detta gäller särskilt när kapitalsvaga parter är
            inblandade.
          </p>
          <p xml:id="i-R78haJbccoczBtJ7DnVJNq">
            Dagens system gör att det kan vara mycket kostsamt att driva
            en process. Kostnaden är dessutom inte känd på förhand och det
            finns dessvärre skäl att tro att många mindre aktörer har avstått
            från att hävda sina rättigheter på grund av denna osäkerhet. Krist­demokraterna
            anser att de mindre aktörernas möjlighet att få sin patenträtt
            prövad behöver stärkas. Det finns därför anledning att undersöka
            hur dagens regelverk påverkar nyttiggörande av forskning och innovationsviljan.
          </p>
          <p xml:id="i-W3K6xNkoLinfRtbk5YZUVi">
            I Tyskland och England har det införts särskilda rättegångsregler
            där det på förhand bestäms ett högsta belopp som en part kan dömas
            att betala till den vinnande parten för dennes juridiska omkostnader.
            Detta har skapat en förutsägbarhet som gynnar balansen mellan
            aktörer med olika finansiell muskelstyrka. Det blir helt enkelt
            lättare för en kapitalsvag aktör att få sin rätt prövad. Detta
            skulle vara en viktig pusselbit för att förbättra det svenska
            innovationsklimatet.
          </p>
          <head xml:id="i-GvLRw7YoAc7oJ7Pk9CvqdY" type="h2">
            Säkerhetsfrågor
          </head>
          <p xml:id="i-L2aoXwEUVgrcDxRWzsMvve">
            Det svenska näringslivet och den fria forskningen drabbas i dag
            av spionage och industriella stölder. Det är av stor vikt att
            Sverige förmår skydda näringslivet i allmänhet och innovativa
            teknikföretag i synnerhet. Ett förhållningssätt med oklara gränser
            mellan vad som är civilt och militärt leder till utmaningar för
            svensk forskning. Vi vill att underrättelsemyndigheterna får ett
            regeringsuppdrag att utveckla en strategi kring hur svenska universitet
            och högskolor ska stärka sin säkerhet och minska risken för spionage
            och stöld. I en sådan strategi kan det ingå hur lärosätena vid
            behov ska samarbeta med exempelvis Säpo, Must och FRA. I uppdraget
            bör det ingå att ta fram en samlad åtgärdsplan med ett bredare
            utbud av verktyg för att begränsa tekniköverföring, inklusive
            bättre granskning av visumansökningar, och ytterligare lagstiftning
            som riktar sig till militära slutanvändare. Vidare bör det ingå
            att utveckla myndighetssamarbetet mellan försvars- och säkerhetsmyndigheterna
            och högskolemyndigheter samt Migrationsverket. En god cybersäkerhet
            är helt grundläggande för att ett modernt samhälle ska kunna fungera.
            Sverige är ett av världens mest digitaliserade länder men undersökningar
            visar att vi inte ligger lika långt fram när det gäller cybersäkerhet.
            Vi vill lyfta fram behovet av att bättre integrera civil cybersäkerhet
            och cyberförsvar. Utmaningarna från statsunderstödda aktörer på
            cybersäkerhetsområdet berör både den civila och militär sfären.
            Det finns också stora synergier i att utveckla gemensamma verktyg,
            och vi menar att det finns behov av test- och demoprogram inom
            cybersäkerhet. Dessutom behöver koordineringen mellan cyberförsvar
            och civil cybersäkerhet bli bättre för att aktivt kunna ta del
            av de satsningar som sker inom Digital Europe, Horisont Europa
            och Europeiska försvarsfonden. Regeringen bör vidta lämpliga åtgärder
            enligt vad som anförts ovan.
          </p>
        </div>
        <div type="motSignatures">
          <list>
            <item xml:id="i-GhDPLboHFGvbRgmF5KnX7Z">
              Pia Steensland (KD)
            </item>
            <item xml:id="i-X4rWW8KbeQsYKxREcgLryk">
              Christian Carlsson (KD)
            </item>
            <item xml:id="i-DPSXAG15gXuszT68sYHAWf">
              Acko Ankarberg Johansson (KD)
            </item>
            <item xml:id="i-EEcbdWboEPJxBnSy8crJhW">
              Roland Utbult (KD)
            </item>
          </list>
        </div>
      </div>
    </body>
  </text>
</TEI>
