<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-JuU-00001">
  <teiHeader>
    <fileDesc>
      <titleStmt>
        <title>med anledning av skr. 2007/08:167 Handlingsplan mot prostitution och människohandel för sexuella ändamål</title>
        <author corresp="i-8Nio1rUw3hSjL6pvCGw22Y">av Carina Hägg m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2007/08:167 Handlingsplan mot prostitution och människohandel för sexuella ändamål</title>
          <idno type="rdwebb">GW02Ju1</idno>
          <rs type="number">Ju1</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GW02Ju1/text</ref>
          <ref type="dokument_url_html">http://data.riksdagen.se/dokument/GW02Ju1</ref>
          <ref type="dokumentstatus_url_xml">http://data.riksdagen.se/dokumentstatus/GW02Ju1</ref>
          <ref type="doc">http://data.riksdagen.se/fil/496E5DB3-70B8-459F-B743-E85AE8BD3132</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-Uxe3rhosBnSZpqJX5d7gpy</idno>
            <name>Carina Ohlsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-DDTGf6wkyXKiMd3kYJ4KQv</idno>
            <name>Anne Ludvigsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-BHXS2wdN79JozmeuNu7jeE"/>
        <correspContext corresp="i-BHXS2wdN79JozmeuNu7jeE">
          <ref>Regeringsskrivelse 2007/08:167</ref>
        </correspContext>
        <correspAction xml:id="i-4GLnCUN97fyWLjMxYtCguu" type="signed"/>
        <correspContext corresp="i-4GLnCUN97fyWLjMxYtCguu">
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-Uxe3rhosBnSZpqJX5d7gpy"/>
          <note type="signatory" corresp="i-DDTGf6wkyXKiMd3kYJ4KQv"/>
        </correspContext>
        <correspAction type="referral" xml:id="i-27gMmu3wBfGMN5WJzTqtQq">
          <date when="2008-10-03"/>
        </correspAction>
        <correspAction type="dismissal" xml:id="i-WsbbhKu1ujZwxZe9CKmBoN">
          <date when="2008-10-02"/>
        </correspAction>
        <correspAction type="dismissal" xml:id="i-DDwVeroYsobJKRFqGcoJps">
          <date when="2008-10-02"/>
        </correspAction>
        <correspAction type="submission" xml:id="i-WXMgmSXPHx5TA6ZCGjcG55">
          <date when="2008-09-30"/>
        </correspAction>
        <correspAction type="transfer" xml:id="i-A51nbFXrRGButB4aiyGMJX">
          <date when="2008-09-25"/>
        </correspAction>
        <correspAction type="assigned" xml:id="i-7rsRwFrEvDH1WVqy92wkDW"/>
        <correspContext corresp="i-7rsRwFrEvDH1WVqy92wkDW">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="TOC" xml:id="i-RVBSdwaYBFP4x1orHPXsUw">
          <head xml:id="i-HGTU4PaaNQc7yDpEMm8aFV">
            Innehållsförteckning
          </head>
          <list>
            <item>
              Förslag till riksdagsbeslut 2
            </item>
            <item>
              Motivering 3
            </item>
            <item>
              Maktordningen och jämställdhet 4
            </item>
            <item>
              Attitydförändringar 6
            </item>
            <item>
              Tidigare åtgärder 7
            </item>
            <item>
              Nationell kommissionär och ambassadör 9
            </item>
            <item>
              Polisens arbete 10
            </item>
            <item>
              Sexköpslagen 10
            </item>
            <item>
              Handlingsplan för ett mer jämställt Sverige 12
            </item>
            <item>
              Människohandel 13
            </item>
            <item>
              Sexuell och reproduktiv hälsa 14
            </item>
            <item>
              Bistånd 15
            </item>
            <item>
              Kvinnor, fred och säkerhet 16
            </item>
            <item>
              Människohandel och EU 17
            </item>
            <item>
              Ökat internationellt samarbete 19
            </item>
            <item>
              Europarådet 20
            </item>
            <item>
              Uppförandekoder 21
            </item>
            <item>
              Könsdiskriminerande reklam 22
            </item>
            <item>
              Handel med barn 23
            </item>
          </list>
        </div>
        <div type="motProposal" subtype="förslag">
          <head xml:id="i-FTLxwpV3Bz6KR5YHPwvx6J">
            Förslag till riksdagsbeslut
          </head>
          <list style="ol">
            <item xml:id="i-8DzArgnEtUvBmKJ8fngL5Z">
              Riksdagen tillkännager för regeringen som sin mening vad som
              anförs i motionen om handlingsplan mot prostitution och människohandel
              för sexuella ändamål.
            </item>
            <item xml:id="i-7u4UVkBeAfmUGN8oBxEjA4">
              Riksdagen tillkännager för regeringen som sin mening vad som
              anförs i motionen om att utse en nationell kommissionär för arbete
              mot prostitution, människohandel för sexuella ändamål och mäns
              våld mot kvinnor.
            </item>
            <item xml:id="i-8FXueiVd47a6Vr7nMNSCyZ">
              Riksdagen tillkännager för regeringen som sin mening vad som
              anförs i motionen om att utse en ambassadör mot prostitution och
              människohandel.
            </item>
            <item xml:id="i-5okeFjSoNKgDK3LwmLLiNz">
              Riksdagen tillkännager för regeringen som sin mening vad som
              anförs i motionen om utbildning på området för beslutsfattare.
            </item>
            <item xml:id="i-NyWYfL1YB157NJHskRmUJv">
              Riksdagen tillkännager för regeringen som sin mening vad som
              anförs i motionen om behov av stöd till kvinnor som utsatts för
              prostitution och människohandel för sexuella ändamål i form av
              stöd och skyddat boende i landets kommuner.
            </item>
            <item xml:id="i-6F7nJuS8DUQ5WEZViWzNeE">
              Riksdagen tillkännager för regeringen som sin mening vad som
              anförs i motionen om att arbetet mot sexhandel och människohandel
              för sexuella ändamål vid stora idrottsevenemang måste fortsätta.
            </item>
            <item xml:id="i-5oSaYYNTNaC92pBXAT9ojp">
              Riksdagen tillkännager för regeringen som sin mening vad som
              anförs i motionen om arrangemang under Sveriges ordförandeskap
              i EU.
            </item>
            <item xml:id="i-YYDBM4HGYxRdJAyyLTmd8q">
              Riksdagen tillkännager för regeringen som sin mening vad som
              anförs i motionen om att en parlamentarisk referensgrupp bör knytas
              till arbetet med att utvärdera sexköpslagen.
            </item>
            <item xml:id="i-TU6QTAL3RKXMvnjP1cDyqi">
              Riksdagen tillkännager för regeringen som sin mening vad som
              anförs i motionen om förebyggande insatser till de män som köper
              kvinnor för sexuella ändamål.
            </item>
            <item xml:id="i-Rq14whM2ARECyQfcra4UmX">
              Riksdagen tillkännager för regeringen som sin mening vad som
              anförs i motionen om ny handlingsplan för resolution 1325.
            </item>
            <item xml:id="i-3sqNc9VdQq61ZrEdxMaWUa">
              Riksdagen tillkännager för regeringen som sin mening vad som
              anförs i motionen om resolution 1820.
            </item>
            <item xml:id="i-7j74nrxPK693EC8mzkxK5T">
              Riksdagen tillkännager för regeringen som sin mening vad som
              anförs i motionen om att Sverige bör uppmärksamma prostitution
              och människohandel för sexuella ändamål tillsammans med SRHR under
              ICPD + 15-jubileet.
            </item>
            <item xml:id="i-KV7QZFn91nEqLuXBT8NuPg">
              Riksdagen tillkännager för regeringen som sin mening vad som
              anförs i motionen om att Sverige under 2009 bör verka för att
              Europeiska ministerrådet antar starka rådsslutsatser för ICPD
              + 15.
            </item>
            <item xml:id="i-XQm953ss2WxaVtdKgjbG34">
              Riksdagen tillkännager för regeringen som sin mening vad som
              anförs i motionen om att Sverige ska ratificera Europarådets konvention
              mot människohandel.
            </item>
            <item xml:id="i-3ooaCVFqaYT78L6W7wH85x">
              Riksdagen tillkännager för regeringen som sin mening vad som
              anförs i motionen om särskild rapportör i Europarådet.
            </item>
            <item xml:id="i-R5GxKktzkVkjzHa3aPJfvb">
              Riksdagen tillkännager för regeringen som sin mening vad som
              anförs i motionen om behov av en ny sexualvaneundersökning av
              hur ungas och vuxnas sexualvanor har förändrats och som skulle
              kunna ge svar på frågor om prostitution och människohandel för
              sexuella ändamål i dagens samhälle.
            </item>
            <item xml:id="i-86cBAsnYM74VrHHUeCihP5">
              Riksdagen tillkännager för regeringen som sin mening vad som
              anförs i motionen om att regeringen aktivt ska hävda sexköpslagen
              i relevanta kontakter med representanter för andra länder.
            </item>
          </list>
        </div>
        <div type="motContent">
          <head type="h1" xml:id="i-XyMe1Y4nu4DVEpY6Nc4FKj">
            Motivering
          </head>
          <p xml:id="i-JSYCNzyGBBJuKEHWH9pUdF">
            I FN:s allmänna förklaring om de mänskliga rättigheterna läser
            vi i Artikel 1: Alla människor äro födda fria och lika i värde
            och rättigheter. De har utrustats med förnuft och samvete och
            bör handla gentemot varandra i en anda av gemenskap. Detta åtföljs
            i Artikel 4 av: Ingen må hållas i slaveri eller träldom; slaveri
            och slavhandel i alla dess former äro förbjudna. I år fyller den
            allmänna förklaringen om de mänskliga rättigheterna 60 år. En
            majoritet av länder kunde 1948 samlas i generalförsamlingen för
            att anta detta historiska dokument. Man kungjorde även att medlemsstater
            skulle göra den spridd, känd, läst och förstådd framför allt i
            skolor och andra undervisningsinstitutioner utan hänsyn till olika
            länders eller regioners politiska förhållanden, antog dokumentet
            och beslutade om att sprida mänskliga rättigheter.
          </p>
          <p xml:id="i-MQr372xUEDtWnFmGZ9UjPq">
            Och FN har sedan vid ett flertal tillfällen under åren tagit
            avstånd från prostitution. FN-konventionen The Convention for
            the Suppression of the Traffic in Persons and the Exploitation
            of the Prostitution of Others tog 1949 helt avstånd från prostitution.
            FN:s kvinnokonvention, Cedaw, från 1979, föreskriver att konventionsstaterna
            ska vidta alla lämpliga åtgärder, inklusive lagstiftning, för
            att bekämpa alla former av handel med kvinnor och utnyttjande
            av kvinnoprostitution. Se artikel 6. Vi har också FN:s deklaration
            om avskaffande av våld mot kvinnor från 1993 och Pekingplattformen
            från kvinnokonferensen 1995 som gör distinktionen mellan frivillig
            och påtvingad prostitution, vilket som befarat visat sig försvåra
            arbetet mot prostitution och sexslaveri. Palermodeklarationen
            från år 2000 anges som det första internationella dokumentet som
            nämner männen som efterfrågar prostituerade kvinnor. Palermoprotokollets
            fullständiga namn är FN:s protokoll om förebyggande, bekämpande
            och bestraffande av handel med människor, särskilt kvinnor och
            barn. Men fortfarande väljer en del att läsa FN:s allmänna förklaring
            om de mänskliga rättigheterna som gällande mäns rättigheter. Mänskliga
            rättigheter är kvinnors, barns och mäns rättigheter.
          </p>
          <head type="h1" xml:id="i-Dsk5n5ZmT7KtfZMomJwMp1">
            Maktordningen och jämställdhet
          </head>
          <p xml:id="i-FJfq4vXNzp21PQHwHTiW3j">
            Jämställdhet kan inte uppnås så länge män köper, säljer och utnyttjar
            kvinnor och barn genom att prostituera dem. Därför måste vi tidigt
            grundlägga attityder och värderingar som slår fast att det inte
            är rimligt att kunna köpa tillgången till en annan människas kropp.
            Prostitution och handel med kvinnor är en del av mäns våld mot
            kvinnor och barn. Om det inte fanns män som såg det som en självpåtagen
            rättighet att köpa andra människors kroppar skulle vi inte ha
            prostitution. Sexköp handlar inte om kvinnans sexualitet, utan
            om mäns sexualitet och mäns kontroll av kvinnor. Sexköpslagen
            är en normativ lagstiftning.
          </p>
          <p xml:id="i-LVpjnZnjmd1NNZuqiCqMrX">
            Feminismen är en analysmetod och ett angreppssätt för att nå
            verklig jämställdhet i samhället. Feminismens mervärde är att
            förstå att det finns en struktur, en maktordning som är baserad
            på kön och att den även skär genom klass. Den tydliggör könsmaktsordningen
            att män är överordnade och att kvinnor är underordnade. Maktobalansen
            måste erkännas av regeringen och den nuvarande majoriteten i riksdagen.
            När Sverige haft socialdemokratiska feministiska regeringar har
            de varit medvetna om denna maktordning och det har funnits en
            stark önskan och vilja till förändring. Detta har inneburit att
            resurserna har fördelats mer jämställt än under innevarande mandatperiod.
            Däri ligger en stor skillnad mellan den nuvarande regeringen och
            en feministisk regering. Vi är förvånade över att partier som
            i opposition gav ordet feminism ett värde, åter stigmatiserar
            ordet och tömmer det på sitt innehåll.
          </p>
          <p xml:id="i-Xpm7B5tw8oEgB4fq41pZxn">
            Kvinnor och män har idag lika formella rättigheter, men vi har
            inte ett jämställt samhälle. Exempel på detta är handel med kvinnor
            i prostitutionssyfte, mäns våld mot kvinnor och att kvinnors löner
            är lägre än mäns, då kvinnors arbete värderas lägre än mäns. Mäns
            makt är större ekonomiskt, men också genom traditionella värderingar
            och att män länge varit dominerande i beslutande positioner. Att
            utmana den rådande maktobalansen väcker motstånd vid alla nödvändiga
            steg som tas. Ändå måste orättvisor och ojämställdhet synliggöras.
            Vi återfinner, om än i mindre antal, män och HBT-personer i prostitution
            och människohandel för sexuella ändamål. Diskriminering av HBT-grupperna
            är en försvårande omständighet i arbete mot prostitution av HBT-personer.
            En negativ syn på samkönade äktenskap är ett uttryck för diskriminering.
            Och när homosexualitet är förbjuden i länders lagstiftning leder
            det samtidigt till att bekämpande av denna gränsöverskridande
            brottslighet, begränsas i effektivitet.
          </p>
          <p xml:id="i-NLN1nYXM25XDTzPwdXtEdP">
            Det är framför allt i rättsliga, särskilt straffrättsliga, sammanhang
            som det finns ett behov att absolut definiera och ringa in människohandel.
            Men det behövs också gemensamma utgångspunkter för informationsinhämtning,
            analys, åtgärder och opinionsarbete som komplement till lagföring.
            Regeringens handlingsplan anger inte den ansatsen, vilket vi beklagar.
            Socialstyrelsens studie visar att det förekommer prostitution
            och därmed människohandel i storstadsområden, men även i städer
            i övriga landet. Vi har även konstaterat att kunskapen och beredskapen
            att agera har varit begränsad hos polismyndigheter men även hos
            andra berörda myndigheter. Och den oro som framförts om att hushållsnära
            tjänster ska utgöra täckmantel för prostitution måste tas på allvar.
            Statsrådet Lars Leijonborg angav regeringens ståndpunkt i en riksdagsdebatt,
            där hans attityd visar att frågan nonchaleras och ger fel signaler
            till berörda myndigheter som t.ex. Skatteverket.
          </p>
          <p xml:id="i-LXaBX5YodrfokfRRsAH2rT">
            De borgerliga partierna tillåter inte att den borgerliga regeringens
            jämställdhetsarbete tar sig an könsmaktsperspektivet. Detta leder
            till att uppfyllelse av jämställdhetsmålen försenas. Det krävs
            initiativ till utbildning i feminism och till att förverkliga
            ett jämställdhetsperspektiv inom alla politikområden. Alla som
            har en beslutsposition måste förstå vad feminism innebär, hur
            arbetet med könsperspektiv och jämställdhetsintegrering kan bedrivas
            och vilka verktyg som kan användas. Såväl statsråden, statssekreterarna,
            departementsråd, politiskt sakkunniga, handläggare och utredare
            skulle med fördel kunna ta del av en sådan utbildning.
          </p>
          <p xml:id="i-D4HmA2GXbh95dK2LAEDDD4">
            Varje statsråd har ansvar för jämställdhet inom sitt ansvarsområde
            och enligt regeringsformen ansvar för helheten, och på så sätt
            kommer alla i kontakt med de frågor som ingår i handlingsplanen.
            Exempelvis har näringsminister Maud Olofsson ansvar för att turistnäringens
            kopplingar till prostitution och människohandel uppmärksammas,
            såväl som att regeringen i nästa steg kan lägga fram åtgärder.
          </p>
          <p xml:id="i-GVjHMwbgzJPvkLDb4KVGdi">
            Utlänningslagen har ändrats till följd av rådets direktiv 2004/81/EG
            om uppehållstillstånd till tredjelandsmedborgare som har fallit
            offer för människohandel och som har fått hjälp till olaglig invandring.
            Lagändringarna innebär en tydligare reglering av vilka kriterier
            som ska gälla för beviljande och återkallelse av tidsbegränsat
            uppehållstillstånd för en utlänning som medverkar vid förundersökning
            eller huvudförhandling i brottmål. Ansvarigt statsråd är migrationsminister
            Tobias Billström. Hans förslag att offer för människohandel ska
            få permanent uppehållstillstånd bara om de ställer upp och vittnar,
            är ett ställningstagande av principiell karaktär som kan påverka
            fler samhällsområden och som vi inte delar. Migrationsminister
            Tobias Billströms förslag pressar offren för människohandel och
            bryter mot rätten till individuell prövning, vilket i förlängningen
            riskerar att försvaga just kvinnors ställning i asylprocessen
            . Vi oroas av migrationsminister Billströms uppfattning. Migrerande
            och papperslösa kvinnors extra utsatthet borde leda till åtgärder
            .
          </p>
          <p xml:id="i-R2tGd64U6Q7GcLbr726nZo">
            Statsrådet Åsa Torstensson har ansvaret för kommunikationer.
            Internationalisering märks idag också genom att de globala rörelserna
            påverkar mönstren för prostitution. Den internationella handeln
            med kvinnor över gränserna, trafficking, använder sig av infrastrukturen.
            Sedan tidigare efterlyser vi samarbete mellan tull och polis,
            men det krävs samarbete också med andra myndigheter och olika
            yrkesgrupper. Vägverket har en roll i arbetet att motverka trafficking
            i kontakterna med sina motsvarigheter i andra länder och regionala
            organisationer, genom att t.ex. bekämpa olaglig verksamhet i samband
            med uppställning av lastbilar. Lastbilschaufförer är en grupp
            som kan komma i kontakt med människohandel. Chaufförer kan berätta
            om obehag när de väntar och rastar till följd av att de uppmärksammas
            på prostitution. Transportarbetarförbundet har en uppförandekod
            för sina medlemmar när det gäller köp av sex, vilket kan bidra
            till att öka medvetenheten om problemet. Regeringen borde inte
            fortsätta att avvisa samverkan med aktörer som Vägverket, Transportarbetarförbundet
            och Transportgruppen i arbetet för att bekämpa prostitution och
            människohandel. Arbetet mot prostitution och människohandel måste
            bedrivas av regeringen i sin helhet, tillsammans med riksdagen
            och brett i samverkan med det omgivande samhället.
          </p>
          <p xml:id="i-2gEyDSzW7CnAhNFyf68rED">
            Den tidigare socialdemokratiska regeringen hade långt framskridna
            planer på att upprätta en särskild nationell handlingsplan för
            att bekämpa människohandel. Den borgerliga regeringen är försenad
            och talar om tre handlingsplaner. En om sexuell exploatering och
            den ser vi nu, en handlingsplan om arbetskraftsexploatering och
            ytterligare en om sexuell exploatering av barn. Därutöver har
            regeringen ansvar för frågan om illegal organhandel. Samordningen
            av detta arbete, handlingsplaner samt finansieringen för genomförandet
            är oklart. Nu konstaterar vi att regeringen valt att inte lägga
            fram en samlad handlingsplan. Vi kan dela det förhållningssättet,
            men ett samlat förhållningssätt såväl till som mellan de olika
            formerna av människohandel och människohandel för sexuella ändamål,
            sexslaveri, hade behövt redovisas i denna nu framlagda handlingsplan.
            Men riksdagen kan, vilket vi önskar, under arbetet med kommande
            betänkande tillföra dessa perspektiv till handlingsplanen.
          </p>
          <p xml:id="i-8TZPaLDPzRAvjWBGeV8G64">
            Vi har huvudsakligen valt att använda ordet människohandel för
            att förhålla oss till begrepp i regeringens handlingsplan, men
            ordet trafficking förekommer i texten liksom i debatt och i relevanta
            texter. Men vi förordar att ordet sexslaveri, som tydligare än
            människohandel för sexuella ändamål uttrycker allvaret och brottets
            karaktär, ska tillämpas mer genomgående.
          </p>
          <head type="h1" xml:id="i-7eQ3brsyp3miiy77L7BhAe">
            Attitydförändringar
          </head>
          <p xml:id="i-URUCybjeM5tGUFU9hs1jnT">
            Vi ser ett värde i att i denna motion ge några exempel på det
            arbete som ofta under hård kritik drivit fram konventioner, lagar
            och attitydförändringar. Genom att också något peka på att arbetet
            för att stärka kvinnors rättigheter mött hårt motstånd blir det
            samtidigt lättare att förstå dagens politik. Borgerliga partiers
            motstånd till sexköpslagen behöver hållas känd tills detta tankegods
            och motstånd övergetts. Vidare menar vi att prostitution och människohandel
            ska motarbetas varhelst det förekommer i samhället.
          </p>
          <p xml:id="i-AqWcxHvssax6Jo8EZRSXiS">
            Och vi finner det märkligt att viktiga dokument tagits bort från
            regeringens webbplats.
          </p>
          <p xml:id="i-671sCBiVN3NmCWXCKrXRtV">
            Dåvarande jämställdhetsminister Margareta Winberg tog till vara
            intresset inom fackföreningsrörelsen och inledde sitt välkomsttal
            till Fackförbundsinternationalen i Stockholm med en historia om
            en ung kvinna som lockades från Baltikum till Sverige med hopp
            om ett arbete och ett bättre liv. Hon fick aldrig ett vanligt
            arbete utan blev prostituerad och tog sitt liv. Winberg menade
            att om vi inte pratar om dem som befinner sig på den absoluta
            botten, hur de behandlas och vilket värde de tillerkänns, så kommer
            inte något samhälle någonsin att bli jämställt. En halv miljon
            kvinnor säljs och köps varje år till Europa från Asien, Afrika
            och Östeuropa för att prostitueras. Det finns miljoner män som
            köper dessa kvinnor.
          </p>
          <p xml:id="i-3EeP9aqCF9rrUbFgmsb1n7">
            Unifem Sverige, den nationella kommittén för FN:s kvinnofond,
            kommer i samarbete med IF Metall, Pappers, Skogs- och träfacket,
            Byggnads, Transport och Livs att anordna en konferensserie om
            människohandel för sexuella ändamål. Konferenser har redan hållits
            på flera platser i landet. Syftet är att öka medvetenheten om
            vad människohandel för sexuella ändamål innebär samt visa på den
            vikt männens medverkan har i kampen mot detta avskyvärda brott,
            speciellt då det gäller att ifrågasätta efterfrågan som orsakar
            människohandel för sexuella ändamål. Denna samverkan är unik.
          </p>
          <p xml:id="i-H7qZqfn6Uua84eHiZUdqk6">
            Fackförbund har visat viljan att ta fram uppförandekoder och
            vara samverkanspartner. Andra samverkanspartner för regeringen
            kan vara näringslivet, grupper med särskilda förtecken som handikapporganisationer,
            och idrottsrörelsen. Vunna erfarenheter från fotbolls-VM i Tyskland
            och den omfattande debatten om den befarat stora ökningen av sexhandeln
            i samband med evenemanget kan tas till vara. Det förefaller som
            om ökningen inte blev så stor som fruktat utan att den kraftfulla
            kampanjen gav resultat. Uefa, den europeiska fotbollsorganisationen,
            framhöll vid en konferens med Europarådet att man tvingades ta
            intryck av kritiken.
          </p>
          <p xml:id="i-VjSKHz1JyiWdQtesQuJqGX">
            Arbetet mot sexhandeln vid stora idrottsevenemang måste fortsätta.
            Rött kort för sexhandel är vad vi förväntar oss ska vara regeringens
            linje i samarbetet inom bl.a. Europarådet med dess 46 medlemsländer
            och EU. Men så här långt har vi inte sett att regeringen tar del
            i arbetet mot sexhandeln i samband med varken små eller stora
            idrottsarrangemang. OS i Kina har inte lett till något agerande
            från Sveriges sida. Fotbolls-VM 2010 arrangeras i Sydafrika och
            på samma sätt som i Tyskland är oron stor att sexhandeln kommer
            att öka. Det är därför angeläget att regeringen och idrottsministern
            inleder samarbete med bl.a. den sydafrikanska regeringen, politiker,
            kvinno- och idrottsorganisationer, för att motverka detta.
          </p>
          <p xml:id="i-EUM51EjjRS6i25qFyPWQ7">
            Den socialdemokratiska regeringen beslutade 2003 att stödja visningen
            av filmen Lilja 4-ever om människohandel. Det är viktigt att elever
            får se denna typ av angelägna filmer som informerar, leder till
            debatt och samtal kring detta samhällsproblem. Denna inriktning
            bör följas upp i det fortsatta arbetet.
          </p>
          <head type="h1" xml:id="i-Hm5oDnUrqzfvea6TViZbNm">
            Tidigare åtgärder
          </head>
          <p xml:id="i-SoPe87X6s4mDSPLSfVAvNP">
            År 2001 tog Sverige initiativ till den nordisk-baltiska kampanjen
            mot handel med kvinnor i syfte att skapa debatt om kvinnohandeln
            i de åtta länderna och att öka medvetenheten hos allmänheten,
            myndigheter och frivilligorganisationer. Sverige valde att fokusera
            på mannen, på köparen, med motiveringen att köparen är nyckeln
            till problemet ingen efterfrågan, ingen handel. Initiativ togs
            för att genom arbetsmarknads- och utbildningsprojekt ge kvinnor
            och flickor möjlighet till ett annat liv.
          </p>
          <p xml:id="i-U6mKbcFKq1WKqjhSN9X9Kx">
            Sverige har även genomfört en kampanj tillsammans med Norge och
            Finland mot handel med kvinnor på Nordkalotten i Barentsregionen.
            En omfattande prostitution med ryska kvinnor i Norrbotten och
            svenska män misstänkta för sexköp och koppleri föranledde en stor
            informationssatsning i norra Sverige, norra Norge, norra Finland
            och nordvästra Ryssland. Satsningen riktades till allmänheten
            och olika myndigheter i regionen. Det arbete som EWL bedrivit
            i regionen för att möjliggöra för kvinnor som vill återvända till
            sitt hemland och få skydd och stöd för att skapa sig en utkomst
            upphör. Regeringen anslår inte medel för att EWL:s arbete ska
            kunna fortsätta.
          </p>
          <p xml:id="i-9fPCFz9mGtGxottHCag25V">
            Vid Nordiska rådet har ett medlemsförslag krävt en nordisk handlingsplan
            mot människohandel för sexuella ändamål, och ett annat förslag
            lyfter fram frågan om att upprätta särskilda skyddshus för kvinnor
            som utsatts för människohandel. Dessa hus skulle ligga i de baltiska
            länderna och i nordvästra Ryssland. Vi understryker vikten av
            skyddat boende och stöd till offer för prostitution och människohandel
            samt en nordisk handlingsplan. I Sverige finns behov av stöd till
            kvinnor som utsatts för prostitution och människohandel för sexuella
            ändamål i form av stöd och skyddat boende att tillgå i kommunerna.
          </p>
          <p xml:id="i-NFJg5PPLLFMQetjCcoSofm">
            Heléne Fritzon var särskild utredare för Socialtjänstens stöd
            till våldsutsatta kvinnor och presenterade betänkandet Att ta
            ansvar för sina insatser. Socialtjänstens stöd till våldsutsatta
            kvinnor (SOU 2006:65). Den överlämnades till folkhälso- och socialtjänstminister
            Morgan Johansson som 2006 tillsatte utredningen med uppgift att
            göra en kartläggning och översyn av Socialstyrelsens stöd till
            våldsutsatta kvinnor. I utredningen togs bl.a. upp det kommunala
            ansvaret för genomförandet och vad ansvaret egentligen innefattar
            av stöd till våldsutsatta kvinnor. En av de viktigaste punkterna
            som utredningen betonar är behovet av skärpning och förtydligande
            av lagtexterna beträffande kommuners ansvar. I socialtjänstlagen
            stod det specifikt en paragraf som man föreslog skulle ändras:
            Socialnämnden bör verka för att den som utsatts för brott och
            dennes anhöriga får stöd och hjälp. Socialnämnden bör härvid särskilt
            beakta att kvinnor som är eller har varit utsatta för våld eller
            andra övergrepp i hemmet kan vara i behov av stöd och hjälp för
            att förändra sin situation. Utredningen ansåg att de tidigare
            formuleringarna har varit för mjuka. Vi välkomnar att det ledde
            till förändringar och positivt mottagande av skrivningar i utredningens
            betänkande. Men det finns mer som med fördel kan följas upp.
          </p>
          <p xml:id="i-LDwTpW47bCam79fZJTtXGd">
            Under 2004 trädde nya bestämmelser i kraft i utlänningslagen
            för att underlätta lagföring av brottslingar. Bestämmelsen gör
            det möjligt att bevilja tidsbegränsat uppehållstillstånd för utländska
            vittnen, målsägande och offer när det anses befogat för genomförande
            av förundersökning och huvudförhandling i brottmål. Det är viktigt
            att kunskaper om detta tidsbegränsade uppehållstillstånd sprids
            inom rättsväsendet och landets kommuner. Möjligheten att erbjuda
            offren tidsbegränsade uppehållstillstånd är bra. Men uppehållstillståndet
            borde kunna beviljas sammanhållet för de sex månaderna. Då kunde
            skydd och stöd få stabilare förutsättningar och förberedelser
            för ett ev. återvändande bli föremål för en mer konstruktiv planering.
            Men idag saknas det fortfarande skyddade boenden med en särskild
            kompetens för denna grupps problematik och skyddsbehov.
          </p>
          <head type="h1" xml:id="i-Psbjt5EmbpQVCYYA8aXda9">
            Nationell kommissionär och ambassadör
          </head>
          <p xml:id="i-RwGsdhT7aZ8DbFufp7SWWz">
            Vi vill inrätta en nationell kommissionär för arbete mot prostitution
            och människohandel för sexuella ändamål samt mäns våld mot kvinnor.
            En särskild nationell kommissionär för arbetet mot prostitution
            och människohandel för sexuella ändamål samt mäns våld mot kvinnor
            motiveras utifrån frågans allvar, omfattning och behovet av uppbyggnad
            samt spridning av kunskap. Vi menar att en nationell kommissionär
            skulle kunna bli en välkommen kraft för att involvera fler i detta
            viktiga arbete. Bristen på kvinnors mänskliga rättigheter i det
            svenska samhället kräver såväl ytterligare åtgärder och implementering
            som uppföljning av redan fattade beslut. En nationell kommissionär
            kan samverka med Europarådets MR-kommissarie. Denna post innehas
            för närvarande av Thomas Hammarberg. Likaså finns förutsättningar
            till samverkan med FN:s högkommissarie för mänskliga rättigheter.
            Den sydafrikanska domaren Navanethem Pillay har utsetts till denna
            post. Tre kommissionärer på lika många nivåer, alla med ansvar
            för kvinnors rättigheter, skulle innebära ett viktigt steg. Och
            vi skulle få en instrumentell struktur med syfte och kraft att
            kunna fokusera på arbetet mot prostitution och människohandel
            för sexuella ändamål, men också mot våld mot kvinnor då sexuellt
            våld ingår; alla är former av kriminaliteter som förstärker varandra.
            Genom att inrätta en nationell kommissionär skulle Sverige politiskt
            markera viljan till ett starkt mandat och signalera att Sverige
            åter är berett att gå före i jämställdhetsarbetet. Mot vårt förslag
            med en nationell kommissionär står regeringens förslag om ett
            mandat till Rikspolisstyrelsen, RPS, att vara nationell rapportör
            kring människohandel. Det är ett administrativt och begränsat
            uppdrag som visserligen skulle motsvara minimikrav på Sverige
            i detta avseende, men som inte är ett förslag som motsvarar en
            rimlig ambitionsnivå. Vi förordar att regeringen utser en särskild
            nationell kommissionär mot prostitution och människohandel samt
            mot mäns våld mot kvinnor. Våld mot kvinnor inkluderar problematiken
            med sexuellt våld.
          </p>
          <p xml:id="i-EmKtzFqPiD3JfvFxywJsmi">
            Arbetet kring människohandel är en fråga som flera departement
            är involverade i. Vid departementsöverskridande frågor är behovet
            av samordning stort. Att det återinrättas en tjänst som ambassadör
            för internationellt samarbete mot människohandel och trafficking
            vore en viktig markering för frågans betydelse och Sveriges ambitioner
            att driva på för bekämpning av olika former av slaveri. Prevention,
            protection och prosecution är tre internationella ledord jämställdhet,
            utbildning och att skydda offret såväl socialt, medicinskt som
            säkerhetsmässigt och att rättsliga och polisiära åtgärder vidtas
            samt lagstiftning och internationellt samarbete liksom opinionsbildning.
            När vi känner till spännvidden i denna problematik, behovet av
            europeiskt och internationellt samarbete, att kriminaliteten inom
            området växer, är tjänsten som ambassadör viktig att återinrätta.
            Det är viktigt att ha en svensk ambassadör som kan verka i förhållande
            till utrikeskontakter, liksom för stöd till svenska ambassader
            och beskickningar, biståndskontor samt konsulat och handelskontor.
          </p>
          <head type="h1" xml:id="i-H9MvNpwdT966y9EN1HNUQH">
            Polisens arbete
          </head>
          <p xml:id="i-Tb3SUSYvLfyfuMoJZdN6Fi">
            Ett redskap för att bekämpa människohandel är öronmärkning av
            pengar till polisen. Varför togs öronmärkningen av pengarna bort?
            Nu ser vi i regeringens skrivelse att man öppnar för att återinföra
            en likartad hantering av anslag, men ännu återstår oklarheter
            att redogöra för. Vilken nivå på de särskilda medlen avses och
            är det nya pengar eller en omprioritering av verksamheten? Totalt
            hävdar regeringen att man satsar 210 miljoner kronor under tre
            år. Av dessa medel ska 75 miljoner kronor fördelas bland de brottsbekämpande
            myndigheterna, varav Operativa rådet fördelar 30 miljoner kronor.
            Utöver detta ska särskilda medel delas ut till polisen och Åklagarmyndigheten.
            Hur mycket medel som egentligen kommer att ges till polisen framstår
            också som oklart. Inte heller har vi kunnat utröna vad kvinnojourer
            i landet fått i form av statliga medel under mandatperioden eller
            kan förvänta sig under de resterande åren under innevarande mandatperiod.
          </p>
          <p xml:id="i-8rVYuJHTKpXnYpK8mbm1d">
            Kopplerilagen bygger på en förlegad syn på brottets art. Därför
            ser vi vikten av att avskaffa kopplerilagen för att istället kunna
            benämna alla brott människohandel där någon utnyttjats för prostitution.
            Och formuleringen otillbörliga medel bör tas bort.
          </p>
          <p xml:id="i-5MWMhZbCDoWRsndiMqsrG8">
            Regeringen uttrycker helt riktigt att det kan finnas ett samband
            mellan missbruk och prostitution. Vidare beskrivs hur prostitution
            kan vara ett sätt att finansiera missbruket. Dock ser man inte
            det omvända perspektivet som också kan beläggas, att missbruket
            är en följd av prostitution och människohandel. Svåra levnadsförhållanden
            och -villkor resulterar i ett missbruk. I strategin för att utveckla
            missbruks- och beroendevården bör de båda delarna av sambanden
            mellan missbruk och prostitution inkluderas. Och SIS uppdrag att
            arbeta fram särskilda program med inriktningen att bemöta de personer
            som har hamnat eller riskerar att hamna i prostitution ska omfatta
            utslussning och stöd i livet utanför Statens institutionsstyrelses
            hem.
          </p>
          <p xml:id="i-N8xHj9xzjjrKDLT1UiLMxZ">
            Oklarheter finns även i fråga om när uppdrag till myndigheter
            ska ges. Vi kan på goda grunder anta att uppdrag inte kommer att
            påbörjas under innevarande år. Tidsperspektiv på uppdrag av karaktären
            utredning saknas. Socialstyrelsen har sammantaget fått många uppdrag
            av regeringen, men arbetsbelastningen har inte åtföljts av ökade
            anslag. Handlingsplanen är huvudsakligen en redovisning av pågående
            arbete, och en uppföljning kommer att göras 2011. Regeringens
            förhållningssätt reflekterar motioner av bl.a. justitieminister
            Beatrice Ask som riskdagsledamot (Motion till riksdagen 2005/06:Ju326
            Magdalena Andersson, Beatrice Ask m.fl. (m).
          </p>
          <head type="h1" xml:id="i-PjymvyjER6sd5g1z8JvUxH">
            Sexköpslagen
          </head>
          <p xml:id="i-JgKNe9Bhxv6rSugZw2abjc">
            Ojämställdhet och maktstrukturer visar sig också i prostitution
            och kvinnohandel. Med ett feministiskt perspektiv på kvinnohandel
            och prostitution är det omöjligt att anta att kvinnorna prostituerar
            sig av fri vilja. Argumentet som att prostitution är oundvikligt,
            att män inte kan behärska sin sexuella drift, att skadeverkningarna
            minskar, att staten får kontroll över sexindustrin och att gatuprostitutionen
            stoppas hävdas av legaliseringsivrarna. Insatser till de män som
            köper kvinnor för sexuella ändamål lyser med sin frånvaro. Det
            som anges för kriminalvården innehåller ingen insats för män som
            köper kvinnor för sexuella ändamål, agerar som hallickar eller
            är en del av människohandeln.
          </p>
          <p xml:id="i-Qa9v1bVkNAd1VKF6LkpUq9">
            Dåvarande jämställdhetsminister Ulrica Messing lade fram en kvinnofridsproposition.
            Den behandlar åtgärder för att motverka våld mot kvinnor, prostitution
            och sexuella trakasserier i arbetslivet. Ett nytt brott infördes
            i brottsbalken. Det tog främst sikte på upprepade straffbara kränkningar
            som riktas mot nära anhöriga kvinnor, men omfattar även barn och
            andra närstående personer.
          </p>
          <p xml:id="i-GLkS5GrhN3QGZuTAy5PLvA">
            Socialdemokraterna tog på sin partikongress 1997 beslutet att
            kriminalisera sexköp. Och sedan 1999 har Sverige också en unik
            lag sexköpslagen som innebär att köp av sexuella tjänster är kriminellt,
            men det är inte kriminellt att vara prostituerad. Koppleri och
            människohandel är kriminaliserade. Riksdagen var oenig vid beslutet,
            Moderaterna och Folkpartiet stod inte bakom sexköpslagen. Sexköpslagen
            är ett uttryck för att Sverige ser företeelsen ur ett maktperspektiv.
            Mannen har möjlighet att välja att inte köpa sexuella tjänster.
            Den prostituerade kvinnan, som oftast kommer från de mest marginaliserade
            grupperna i samhället, har inte denna valmöjlighet. Det är inte
            möjligt att ännu mer skuldbelägga kvinnan för en handling som
            utförs av mannen på hans begäran.
          </p>
          <p xml:id="i-XyXn45v2PBV1ge7VNCp7an">
            Sexköpslagen upphörde att gälla den 1 april 2005 då SFS 2005:90
            trädde i kraft, varigenom bl.a. bestämmelser i stället direkt
            infördes i brottsbalkens sjätte kapitel. Men lagen fortsätter
            att benämnas som sexköpslagen. Med tiden har också uttrycket sexuell
            tjänst kommit att kritiseras. Vi menar att ett annat ordval tydligare
            och mer rätt beskriver denna grova kriminalitet.
          </p>
          <p xml:id="i-T83MV6hajWTqVLQRqF8W7Z">
            Lagen har rönt mycket intresse från olika länder och grupper
            i samhället. Den har även varit föremål för studier som visat
            att den svenska sexköpslagen har haft en bromsande effekt på människohandeln
            och att Sverige i dag har mindre problem med trafficking än t.ex.
            övriga nordiska länder. Och vi välkomnar initiativ från Socialdemokraterna
            i Norge till förmån för en lagstiftning mot sexköp.
          </p>
          <p xml:id="i-RHZjNfH8garQVpSoNEZAzL">
            År 2005 svarade folkhälsominister Morgan Johansson i en interpellation
            om människohandel att regeringen inlett arbete med en handlingsplan.
            Riksdagsledamot Cecilia Magnusson (m) framförde i debatten: Först
            vill jag ta upp en sak som stöter mig i denna diskussion. Det
            är den likriktning som jag upplever att regeringen gör när man
            nämner prostitution och människohandel samtidigt. Det är en handlingsplan
            som ska omfatta prostitution och människohandel. För mig är det
            två vitt skilda begrepp. Människohandel är mänsklig slavhandel.
            Prostitution kan det finnas en viss frivillighet i. Även om de
            som utsätts för människohandel utnyttjas för sexuella ändamål,
            vilket också prostitution handlar om, tycker jag ändå inte att
            man ska sammanblanda dessa begrepp eftersom det är helt olika
            saker. Och jag vore tacksam om man kunde utmönstra detta. Då får
            man fokus på båda delarna. Och vidare: När det gäller sexköpsförbudslagen
            och detta med att ha hög svansföring i den delen är det så att
            Norge, vårt kära broderfolk i dessa unionsupplösningens dagar,
            faktiskt har prövat om det här med sexköpsförbudslagstiftning
            är någonting. Man har hjälpt oss att utvärdera detta från norskt
            håll och har sagt: Nej, det är inte något som vi i Norge vill
            ha. Man funderade faktiskt på att införa en liknande lagstiftning
            men fann att den inte höll måttet.
          </p>
          <p xml:id="i-Sn1wZyMuPg8P3aM4aDQmmv">
            Det är svårt att hitta exempel på att borgerliga partier i opposition
            hävdade sexköpslagen. Tvärtom: Vill vi bekämpa handeln med kvinnor
            bör vi tala tyst om den svenska sexköpslagen, uttalade riksdagsledamot
            Cecilia Wigström (fp). I regeringsställning har heller inte sexköpslagen
            hävdats. Brister i respekten för kvinnors mänskliga rättigheter
            grundar sig i staters ovilja att behandla kvinnors och mäns rättigheter
            likvärdigt samt det internationella samfundets bristande agerande.
            Flickor och kvinnor kränks, utnyttjas, utsätts för sexuella övergrepp,
            våld och slaveri. Näringslivsföreträdare anlitar eskortfirmor,
            turister reser till turistmål för att utnyttja prostituerade,
            män köar på bordeller, och personal i fredens tjänst missbrukar
            sin ställning. Män köper makt över kvinnor.
          </p>
          <p xml:id="i-SmdsFBAQq5jDLBzXXYkEMb">
            I Sverige gäller från 2002 en lagstiftning som innebär att handel
            med människor för sexuella ändamål har kriminaliserats i alla
            led. Handel med kvinnor för sexuella ändamål är ett område som
            varje år omsätter en enorm massa pengar. Den som betalar för att
            sexuellt utnyttja en kvinna är en man och den som tar pengarna
            för att sälja denna kvinna är också i slutändan en man. Kvinnan
            betraktas endast som en vara och behandlas även som en sådan.
            För kvinnan är prostitution inte ett val. Det valet görs av männen
            omkring henne, av den man som säljer kvinnan och den man som köper
            henne.
          </p>
          <p xml:id="i-QHBHFnFn4LXVpvCiZt5de8">
            Vi välkomnar en utvärdering av förbudet mot köp av sexuella tjänster
            och vill utgå från att det finns en seriös motivering till utvärderingen.
            Däremot beklagar vi att utvärderingen och förslagsrätten getts
            en särskild utredare i stället för en parlamentarisk utredning
            eller alternativt att den särskilda utredaren knyter en parlamentarisk
            referensgrupp till arbetet. Regeringen skriver: En utgångspunkt
            är dock att köp av sexuell tjänst även i fortsättningen ska vara
            kriminaliserat. Det borde ha stått att utvärderingen ska ha sin
            utgångspunkt i, nu valde regeringen den mer öppna formuleringen
            en utgångspunkt. Slutenheten i hur arbetet bedrivs och formuleringen
            av uppdraget inger därför oro. Sexköpslagen är effektiv, lagen
            har tydligt försvårat handeln med kvinnor. Och den normgivande
            signalen som lagen ger, att det inte är acceptabelt att köpa kroppar
            för sexuella ändamål, är viktig inte minst för de unga.
          </p>
          <head type="h1" xml:id="i-PAKmnr2dgcBomBMXW9jahW">
            Handlingsplan för ett mer jämställt Sverige
          </head>
          <p xml:id="i-NV9gnY7u83Adp7aYUGXBou">
            Jämställdhetsminister Margareta Winberg formade 2003 en handlingsplan
            för ett mer jämställt Sverige, som ingick i skrivelsen om jämställdhetspolitiken,
            Jämt och ständigt. Skrivelsen omfattade dels en redovisning av
            det jämställdhetspolitiska arbetet sedan 1999, då föregående skrivelse
            lämnades, dels handlingsplanen för jämställdhetsarbetet under
            då innevarande mandatperiod. I handlingsplanen presenterades ett
            antal fokusområden som särskilt kom att lyftas fram i det jämställdhetspolitiska
            arbetet. Dessa var representation, jämn fördelning av makt och
            inflytande, lika lön för lika och likvärdigt arbete, mäns våld
            mot kvinnor, prostitution och handel med kvinnor för sexuella
            ändamål, män och jämställdhet samt sexualiseringen av det offentliga
            rummet. Sida fick i uppdrag att utarbeta etiska riktlinjer och
            uppförandekoder för internationell verksamhet, som skulle ingå
            vid upphandling och ges en konkret innebörd i relation till samverkansparter.
          </p>
          <head type="h1" xml:id="i-YH9BRshrTg8erCCd68A7H3">
            Människohandel
          </head>
          <p xml:id="i-QycmPieNXpB1KhNNvYSptM">
            Samma år antogs strategin Fattigdom och människohandel, en strategi
            för bekämpning av människohandel genom Sveriges internationella
            utvecklingssamarbete. Där talas om en process i tre faser rekrytering,
            transport och utnyttjande vid destinationen. Människohandel kan
            ofta brytas ner i en varierad serie kränkningar av någons rättigheter
            under denna process.
          </p>
          <p xml:id="i-5x7uSVsSQqhbCzXfKd8FB8">
            Offret kan bli utsatt för bedrägeri, våldtäkt, misshandel, tvångsarbete,
            stöld av resehandlingar osv. Flera gärningsmän kan vara inblandade
            och kränkningarna begås på flera orter över tid. Människohandel
            blir därför ett tänjbart begrepp som ska härbärgera en sammansatt
            verklighet. Fenomenet överlappar delvis eller hänger samman med
            flera andra företeelser och frågor så som människosmuggling, migration,
            prostitution och barnarbete. Strategi gäller just människohandel,
            men man menade att analys och åtgärder avseende näraliggande frågor
            kan ha bäring också på bekämpning av människohandel och omvänt.
            Vi delar den uppfattningen. Det är framför allt i rättsliga, särskilt
            straffrättsliga, sammanhang som det finns ett behov av att absolut
            definiera och ringa in människohandel. FN uppskattar att upp till
            fyra miljoner kvinnor och barn varje år faller offer för människohandel
            och att merparten av dem utnyttjas sexuellt och prostitueras.
            Vi saknar ännu effektiva återvändarprogram för de flickor och
            kvinnor som vill återvända tryggt hem igen. För att kunna frigöra
            sig från slavhandlarnas grepp och hot krävs också praktiska insatser.
          </p>
          <p xml:id="i-LsV2Nzw525NBwmn1QUtNRY">
            Även kontaktmönster, var och hur kvinnan säljs för sexuella tjänster,
            behöver definieras för att kunna göra riktade insatser. Följande
            sex former är vanliga: 1) gatuprostitutionen, 2) prostitution
            på s.k. massageinstitut och poseringsateljéer, 3) prostitution
            på sexklubbar , 4) prostitution på hotell och restauranger, 5)
            prostitution i s.k. call-girl-verksamhet och 6) bordeller, lokal
            där man relativt öppet bedriver prostitutionsverksamhet och ofta
            med fler kvinnor som utnyttjas. Hit kan även räknas massageinstitut,
            poseringsateljéer och lägenheter.
          </p>
          <p xml:id="i-rdr7vzjnan16FbpFRqK3z">
            Det är viktigt att se hierarkierna mellan de olika kontaktmönstren
            och noga följa upp hur ny teknik påverkar prostitution och människohandel.
            Samtidigt krävs det ökade möjligheter att agera mot sexklubbar.
            I ordningsstadgans 2 kap. 14 § regleras förbud mot anordnande
            av offentlig pornografisk föreställning. Möjligheten för polis
            att upplösa dylika föreställningar bör fortsättningsvis införas.
            Det är angeläget att inse att agerandet mot sexklubbar är att
            samtidigt arbeta brottsförebyggande mot prostitution och annan
            kriminell verksamhet samt att man markerar vikten av jämställdhet.
            Men ordningsstadgan har bedömts av rättsväsendet som otydlig och
            otillräcklig inför den här typen av problem. Sexklubbars koppling
            till kriminalitet beskrevs väl i Sexualbrottskommitténs utredning
            (SOU 2001:14). I denna föreslogs förtydligande och skärpningar
            av straffsatser och överföring till brottsbalken. Men för de över
            18 år har ingen skärpning kunnat iakttas i det lagförslag som
            sedan följde. Annan lagstiftning som berör exempelvis prostitution
            riskerar att komma att undermineras som följd av detta. Krafter
            som underminerar den svenska sexköpslagen söker möjligheter att
            verka. Och sexklubbarna har varit ett kontaktmönster som använts.
          </p>
          <p xml:id="i-As5mrK5DZD16nmyuMBe8a8">
            Vi vet idag att de kvinnor som transporteras till Sverige inte
            väljer prostitution. De bryts ned och förnedras redan innan de
            lämnar sitt land av hänsynslösa hallickar och människohandlare.
            Människohandeln med kvinnor och flickor syftar oftast till att
            tvinga in dem i prostitution, under mer eller mindre slavliknande
            förhållanden och deras rättigheter kränks av såväl förövare och
            kidnappare som stater och nationella rättssystem. Regeringen skriver
            att Sverige utgör såväl destinationsland som transitland, men
            vi skulle inte så kategoriskt utesluta att flickor och kvinnor
            bosatta i Sverige utnyttjas i andra länder, vilket vi vet sker
            i form av prostitution i Danmark. Sverige kan även vara ursprungsland.
            Och kvinnor transporteras inom Sverige.
          </p>
          <p xml:id="i-LLv3hwzWUAbrdvQPSbJYRF">
            Enligt Amnesty International är människohandel eller trafficking
            en av de mest utbredda och grövsta formerna av våld mot kvinnor.
            Trafficking är inte enbart ett brott mot mänskliga rättigheter
            generellt, utan inbegriper kränkningar såsom tortyr, misshandel,
            frihetsberövande, kränkningar av rätten till hälsa och rätten
            till rättvis behandling, upprättelse och ersättning.
          </p>
          <p xml:id="i-WBpinZcDm6R8BKfjgm4ijT">
            Regeringen skriver att Sveriges åtagande inom Europeiska unionen,
            Europarådet och Förenta nationerna utgör grunden för regeringens
            politik inom området. FN:s konvention om barnets rättigheter gäller
            för barn. Vi kan dela den uppfattningen, men regeringen får inte
            nöja sig med att förvalta utan har ett ansvar för att gå vidare
            och att gå före. Sverige ska vara ett föredöme. Utöver juridiskt
            bindande dokument förutom tidigare nämnda FN-dokument, bör handlingsplanen
            som antogs vid FN:s konferens om befolkning och utveckling i Kairo
            1994, med slutdokumentet från uppföljningsmötet fem år senare,
            nämnas. Slutdokumentet från FN:s generalförsamlings specialsession
            för barn i maj 2002 bör också lyftas fram.
          </p>
          <head type="h1" xml:id="i-UqHpL2W1gVph1RaGSDDmyx">
            Sexuell och reproduktiv hälsa
          </head>
          <p xml:id="i-AHxcn2nG4Vj9f6YA8CY7rU">
            Vi förväntar oss att riksdagen kommer att se vilket problem som
            uppdelning mellan frivillig och påtvingad prostitution i Pekingplattformen
            innebär. Men vi förväntar oss också att riksdagen uppmanar regeringen
            att agera mot detta synsätt i uppföljningsarbetet av plattformen.
            Till exempel har EU-minister Cecilia Malmström avvisat förslag
            i riksdagen om att besöka Litauen mot bakgrund av dess liberalers
            antiabortförslag i parlamentet, utrikesminister Carl Bildts svar
            inför Europarådets parlamentariska församling i Strasbourg under
            juni rönte besvikelse och socialminister Göran Hägglunds skriftliga
            svar om EU-ordförandeskapet och abortfrågan visar alla att regeringens
            vacklande inställning landat i att man nu lagt in backen i abortfrågan.
            Abort är en mänsklig rättighet för kvinnor. Vi är bekymrade över
            att kampen mot prostitution och människohandel kan komma att hanteras
            på likartat sätt.
          </p>
          <p xml:id="i-453fizHXd5F9LsPCJ3fGKp">
            Sverige har länge varit en av de starkaste aktörerna på området
            sexuell och reproduktiv hälsa och tillhörande rättigheter. Internationellt
            finns en förväntan på Sverige att agera för individens rätt att
            oavsett var i världen han eller hon är född kunna bestämma över
            sin kropp, sin sexualitet och barnafödande. Det svenska ledarskapet
            för dessa frågor är också viktigt utifrån perspektivet om komplementaritet
            inom det globala biståndet.
          </p>
          <head type="h1" xml:id="i-PwAqhpUEkTZxp9VJKsjaeg">
            Bistånd
          </head>
          <p xml:id="i-45tCRchmvLm4RaNoPMqtaK">
            Kvinnojourerna är ovärderliga samverkansparter med sina erfarenheter
            och resurser i att forma infrastruktur av skyddat boende samt
            kunskapsuppbyggande. EU:s utvecklingsbistånd för att bygga upp
            kvinnojourer eller deras motsvarighet i samverkansländer m.fl.
            bör stärkas. Motsvarande stöd till samverkan för uppbyggnad av
            kvinnojourer även för länder som inte är aktuella för en bredare
            samverkan kan också utvecklas. Alla medlemsländer i EU borde rekommenderas
            att behandla prostitution och människohandel i sina bilaterala
            biståndsprogram. Och ansvaret för att ge kvinnor skydd också i
            form av kvinnojourer bör hävdas i internationella sammanhang.
          </p>
          <p xml:id="i-8PLCVJaEeu47TCxNrvurHu">
            Kvinnors rättigheter och deltagande ses som en viktig del av
            biståndspolitiken, men lika viktigt är att se att det är en fråga
            som rör hela utrikespolitiken. Jämställdhet måste genomsyra helheten
            och vara en del av visionen om fred och frihet och utrotande av
            fattigdomen. Mot den bakgrunden är det angeläget att klarlägga
            vilka resurser som avsatts för jämställdhetsområdet inom biståndspolitiken.
            Det är, trots vad som sägs i utrikesdeklarationen, en ringa andel
            av UD:s och Sidas tjänster och personår som avsatts för ansvarsområdet
            jämställdhet, kampen mot prostitution och människohandel. Har
            biståndet till jämställdhet ökat i förhållande till utvecklingsnivån
            av biståndet?
          </p>
          <p xml:id="i-DL94muyWZLhP2mHV9qq2wB">
            Anslagen till kvinnoorganisationer i världen är bara 0,2 procent
            av all ODA och anslagen för specifika kvinnosatsningar var 7,5
            miljarder av 107 miljarder US-dollar för år 2005. Regeringen aviserar
            att man ska fortsätta att minska sitt ekonomiska bidrag till Unifem
            (United Nations Development Fund for Women). Sidas anslag för
            projektbidrag har också minskat men har inte angetts för 2008
            och framåt. Unifems finansieringsnivåer visar på ett väldigt gap
            som måste fyllas för att våldet mot kvinnor ska kunna avskaffas.
            Vi vill understryka att staten har ansvaret för att stoppa våldet
            mot kvinnor. Vi vill ha svar på vilka anslag regeringen kommer
            att ge till Unifem för mandatperioden.
          </p>
          <p xml:id="i-NSzqDcWqbKtfHR9zayLhwL">
            EU, som världens största biståndsgivare, har i flera deklarationer
            och uttalanden antagit en progressiv hållning för att främja prevention
            gällande hiv, STI och oönskade graviditeter, samt att stärka individens
            sexuella och reproduktiva hälsa och rättigheter i världen. Sverige
            måste fortsätta att vara ett föregångsland inom EU för kampen
            för mänskliga rättigheter. Men EU:s oenighet i frågor om kvinnors
            rättigheter leder till interna diskussioner, splittrar unionen
            vid förhandlingar och försvagar slutdokument.
          </p>
          <p xml:id="i-YMTtid5R895Hm8D9p1BjtT">
            Sveriges kommande ordförandeskap i EU sammanfaller med 15-årsjubileet
            av FN:s internationella befolkningskonferens (ICPD) och dess handlingsplan.
            Detta ger ett unikt tillfälle att lyfta fram frågor om sexuell
            och reproduktiv hälsa och tillhörande rättigheter som var temat
            för konferensen 1994. Frågor om prostitution och människohandel
            kunde även rymmas under regeringens biståndsprioritering inför
            ordförandeskapet och skulle även ha stöd i strategin Fattigdom
            och människohandel En strategi för bekämpning av människohandel
            genom Sveriges internationella utvecklingssamarbete. Sverige bör
            därför under 2009 verka för att Europeiska ministerrådet antar
            starka rådsslutsatser på temat ICPD +15 samt uppmärksammar prostitution
            och människohandel tillsammans med SRHR under jubileet av ICPD
            +15.
          </p>
          <head type="h1" xml:id="i-bYqHMQ6EuymK4pmNi1FKP">
            Kvinnor, fred och säkerhet
          </head>
          <p xml:id="i-YYmfxxzcZCiHfwGWE6ax3E">
            Resolution 1325 om kvinnor, fred och säkerhet har hunnit fira
            75-årsjubileum. Resolutionen lyfter fram kvinnors roll och viktiga
            bidrag som aktörer för fred. Vi ser fram emot att ett resursregister
            ska förverkligas. Sverige har att på flera sätt bidra till att
            resolutionen genomförs och i det arbetet har Operation 1325 en
            nyckelroll. Den nuvarande handlingsplanen sträcker sig mellan
            åren 2006 och 2008, varför en fortsättning av handlingsplanen
            med konkreta åtgärder bör arbetas fram utan vidare dröjsmål. Handlingsplanen
            för 1325 bör förhålla sig till riksdagens kommande betänkande
            om en handlingsplan mot prostitution och människohandel och även
            knytas ihop med resolution 1820, för resolution 1325 har fått
            en syster i resolution 1820 som kan förändra regeringens hållning.
            FN:s säkerhetsråd antog den 19 juni resolutionen som fördömer
            sexualiserat våld i väpnade konflikter. Vikten av att amnesti
            inte beviljas för sexualiserat våld i fredsförhandlingar betonas,
            liksom att förövaren måste ställas inför rätta. Synen på våldtäkt
            som vapen i krig och konflikter slogs fast i Romstadgan från 2002.
            Rwandatribunalen, Arusha, var den första domstolen att slå fast
            att systematiska våldtäkter kan vara en del av folkmord. Massvåldtäkt
            är att betrakta som ett hot mot internationell fred och säkerhet
            och bör därför ingå i säkerhetspolitiska analyser.
          </p>
          <p xml:id="i-Uata95GLFEYZZMFXzSSZcu">
            FN:s generalsekreterare Ban Ki-moon är ansvarig för att utarbeta
            en handlingsplan och i detta arbete bör Sverige inta en aktiv
            roll. Utöver att Sverige har ett ansvar för arbetet i FN kan Sverige
            lyfta in resolution 1325 och också 1820 i arbetet med den europeiska
            säkerhetsstrategin. En EU-studie och en europeisk säkerhetsstrategi
            ger en översikt av problem som föreligger vad gäller integrering
            av genus- och jämlikhetsfrågor i EU:s externa relationer.
          </p>
          <p xml:id="i-69pRNVrJti2PifwAdnFJD3">
            Kvinnor i väpnad konflikt och nationella handlingsplaner likt
            den Sverige antog 2006 är viktiga frågor. Det vore värdefullt
            för en vidare krets att ta del av såväl studien som av de delar
            där Sverige eventuellt har en avvikande mening i förhållande till
            studien eller skiljande meningar om implementering i utvecklings-
            och fredsarbetet. Svensk inriktning avseende säkerhetssektorsreformen,
            SSR 2007.12.05, saknar genusanalys. Hur kopplingen mellan studien,
            översynen av den europeiska säkerhetsstrategin och en process
            för att inkludera delar som 1325, Sveriges syn på prostitution
            och dess tydliga koppling till människohandel, formar sig, är
            av vikt. Men resolutionerna bör även ingå i den nationella säkerhetspolitiska
            analysen och relevanta ställningstaganden.
          </p>
          <p xml:id="i-Bwnf6LTJt6XAdLc9zf8seN">
            Utrikesminister Carl Bildt och regeringen i sin helhet har att
            hävda sexköpslagen inom EU och internationellt inte minst inom
            FN. Kvinna till Kvinna presenterade i maj en granskning av Carl
            Bildts utåtriktade arbete. Granskningen visar att han inte följer
            avsikten i Sveriges utrikesdeklaration om hur fred och säkerhet
            ska byggas. I tal, resor, pressmeddelanden, blogg och besöksprogram
            saknas helt perspektivet kvinnors betydelse för konflikt och försoning.
            Kommissionär Margot Wallström uttryckte nyligen sin besvikelse
            över att se att bara sju EU-länder har antagit nationella handlingsplaner
            för genomförande av resolution 1325.
          </p>
          <p xml:id="i-MNPf5UY7cbJuZGjGNKLReC">
            Vid ett seminarium i riksdagen presenterade Halida Nasic FN:s
            rapport, där hon konstaterade att våldet, inte minst det sexuella,
            som män utövar mot kvinnor fortgår i Sverige. Hon pekade särskilt
            på våldtäkt och sexuellt tvång, våld mot prostituerade och våld
            mot asylsökande och flyktingar. FN:s generalsekreterares kampanj
            mot våld mot kvinnor är ett initiativ som välkomnas av oss som
            arbetar med frågan nationellt, regionalt och internationellt.
            Ban Ki-Moons uttalande, att arbetet för våld mot kvinnor inte
            kan vänta, var viktigt liksom att frågan om våld mot kvinnor kopplas
            till millenniemål 3.
          </p>
          <head type="h1" xml:id="i-Jq59FH3YmoFZF83ugS5TtT">
            Människohandel och EU
          </head>
          <p xml:id="i-B4ZBcupmLno8XYk1Td65wC">
            Sedan 1996 har bekämpandet av människohandel och sexuell exploatering
            av barn stått högt på EU:s dagordning. EU antog i december 2005
            en handlingsplan mot människohandel. Rådet, kommissionen och medlemsstaterna
            delar på ansvaret för att förverkliga den. Till stor del är det
            tidigare kommissionär Anita Gradins förtjänst att frågan trots
            motstånd kom upp på EU:s dagordning och att problemet kunde mötas
            med åtgärder. Efter IOM:s (den internationella migrationsorganisationen)
            studier, som visade att det handlade om många tusen kvinnor och
            flickor bara från Öst- och Centraleuropa, blev det svårt att förneka
            problemets existens. Till det som kan nämnas som resultat av Anita
            Gradins arbete hör det särskilda programmet Stop, som står för
            Stop Sexual Trafficking in Persons och ett utökat mandat för Europol
            och deras årliga rapport om slavhandeln, Daphne som ger frivilligorganisationerna
            möjlighet att engagera sig med hjälp av projektpengar i denna
            vidriga verksamhet. Även den europeiska kvinnolobbyn, EWL, som
            ju är paraplyorganisation för kvinnoorganisationer, kunde sätta
            upp ett observatorium om våld mot kvinnor kan nämnas som resultat
            av Anita Gradins arbete.
          </p>
          <p xml:id="i-9xWyqGXdC3X2Ty9MznQPmv">
            EU:s justitieministrar, med den socialdemokratiska justitieministern
            Thomas Bodström som initiativtagare, antog den 2728 april 2006
            i Luxemburg slutsatser om människohandel som bland annat innebar
            att kommissionen skulle göra en översyn av medlemsstaternas lagstiftning
            på området, i syfte att säkerställa skydd och stöd till offer
            för människohandel, i synnerhet barn. Länder som anordnar större
            evenemang bör bland annat vidta åtgärder för att i ett tidigt
            skede upptäcka människohandel och identifiera offer, åtgärder
            som minskar människohandel, åtgärder som säkrar stöd och skydd
            till offren, som härbärgen och callcenter. Sveriges nuvarande
            regering har att leva upp till åtagandet.
          </p>
          <p xml:id="i-SKZgxC138htLK9ArwAa8Hs">
            På initiativ av EU-parlamentariker Inger Segelström (s) har Europaparlamentet
            ställt sig bakom målet att halvera antalet människohandelsoffer
            under de kommande 10 åren. Europaparlamentet har också gett kommissionen
            i uppdrag att göra en undersökning om sambandet mellan medlemsstaternas
            lagar om prostitution i relation till antalet kvinnor och barn
            som faller offer för människohandel till prostitution. Det är
            en undersökning som jämför de länder som har kriminaliserat sexköp,
            som till exempel Sverige, med de länder som legaliserat prostitution,
            som till exempel Tyskland. Men i Amsterdam, Nederländerna, har
            borgmästaren stängt ner en del av fönstren i red light district.
            Och i Storbritannien studerar man vår svenska sexköpslag. Men
            vi ser idag inte regeringens ambition att ta del i den europeiska
            debatten eller arbete för att fler länder ska införa lagstiftning
            i linje med vår sexköpslag. År 2004 gick alla europeiska socialdemokrater
            (ESP) till EU-parlamentsval på kampen mot människohandeln.
          </p>
          <p xml:id="i-QdeYiYaLfvo8pw2yHRqSvD">
            Under Sveriges ordförandeskap i EU prioriterade den socialdemokratiska
            regeringen frågan om sexslaveri och lyckades nå en överenskommelse
            om lagstiftning. Överenskommelsen skulle stegvis förverkligas
            i EU:s medlemsländer. Sverige hade kontakt med såväl regeringar
            som frivilligorganisationer i andra länder genom en konferens
            och kampanjer. Det är nu viktigt att få en avstämning av hur långt
            arbetet kommit. En kartläggning av dagens situation i nuvarande
            EU-länder skulle vara ett värdefullt underlag inför vårt kommande
            ordförandeskap i EU.
          </p>
          <p xml:id="i-MsdikVYCF19jD7C8p953jn">
            Vi vet idag att kvinnohandel har starka kopplingar till den organiserade
            brottsligheten. Man räknar med att handel med kvinnor för sexuella
            ändamål är den tredje mest lönsamma kriminella inkomstkällan efter
            droger och vapenhandel i världen. Men regeringen avstår i handlingsplanen
            från att utveckla kopplingen till brottslighet.
          </p>
          <p xml:id="i-Jf8BbJFLxCFdSL3d1y1iXe">
            Framsteg har gjorts, men EU och medlemsländerna är fortfarande
            bara i början av sitt arbete. Därför har Sverige som kommande
            ordförandeland för EU en stor möjlighet, men också ett stort ansvar,
            för att även som arrangör av arrangemang runtom i landet praktiskt
            visa hur Sverige arbetar för att motverka prostitution och människohandel.
            Justitieminister Beatrice Ask bör inkludera frågan i sitt arbete
            inför arrangemang under ordförandeskapet. Regeringen bör ge polisen
            direktiv för att arbeta mot prostitution och människohandel i
            deras planering.
          </p>
          <p xml:id="i-F4UETfPSqEZRvzFuZiQyb2">
            Regeringen bör deklarera Sveriges ordförandeskap som såväl prostitutionsfritt
            som porrfritt. Ordförandeskapet i EU ger regeringen en unik möjlighet
            att markera vår inställning och vår avsikt i arbetet mot prostitution
            och trafficking samt mot grov pornografi. Arrangemang i samband
            med ordförandeskapet ska bokas på porrfria hotell, där det inte
            ska finnas tv-kanaler som erbjuder pornografiska filmer, varken
            i standardutbudet eller i utbudet för betal-tv. Att erbjuda gäster
            porrfritt boende på hotell- och konferensanläggningar vore ett
            positivt sätt att uttrycka Sveriges värderingar.
          </p>
          <p xml:id="i-6iT3S2L26LToWrkDEdjJmP">
            För att kunna ta vara på de svenska frivilligorganisationernas
            kompetens och engagemang i de frågor som kommer att vara aktuella
            under ordförandeperioden är det viktigt att regeringen ser frivilligorganisationerna
            som en resurs inför och under ordförandeperioden. De frivilligorganisationer
            som arbetar med mänskliga rättigheter, barn, kvinno- och handikappfrågor
            besitter mycket värdefulla kunskaper att ta till vara. Deras självständiga
            roll måste respekteras. Frivilligorganisationerna har en viktig
            roll i det svenska samhället, så när regeringen har drivit fram
            en överenskommelse med flera organisationer finns det anledning
            för den NGO som inte vill utvecklas från att vara en NGO till
            att bli en s.k. Gongo att reagera. Gongo är en företeelse vi inte
            brukar förknippa med demokratiska samhällen. Regeringen bör istället
            avsätta pengar för medverkan av NGO inför och under ordförandeskapet
            i EU.
          </p>
          <head type="h1" xml:id="i-5DAuuvSFtbNfdim8ft79rE">
            Ökat internationellt samarbete
          </head>
          <p xml:id="i-2jRstcN2yKyoFKFDhEACtY">
            Sveriges regering har möjlighet att påverka utformningen av arbetet
            i Europeiska jämställdhetsinstitutet i Vilnius. Vikten av att
            skapa förutsättningar för feministiska analysmetoder bör betonas,
            med ett resultatinriktat arbetssätt där förutsättningarna för
            jämställdhet belyses. En EU-gemensam form av erfarenhetsutbyte
            med databaser, regelbunden publicering av läsarvänliga sammanställningar
            och analyser av aktuell statistik, information från medlemsstater
            och ansökarländer, regelbundna expertmöten och kontakter med frivilligorganisationer
            bör ingå. All policy på EU-nivå ska genomsyras av ett jämställdhetsperspektiv
            och i Vilnius bör detta arbete följas upp. SRHR och rätten till
            abort samt hävdandet av sexköpslagen kopplad till trafficking
            tillhör det som bör lyftas in i verksamheten för att nämna några
            områden som kräver extra fokus i dagens EU.
          </p>
          <p xml:id="i-QQU35s45jLBWBe9aS8MXpy">
            Det är viktigt att regeringen har en strategi för arbetet som
            är förankrad i riksdagen och att detta arbete kommer till uttryck
            under ordförandeskapet 2009. I prioriteringarna vad gäller utformningen
            av arbetsuppgifter vid Europeiska jämställdhetsinstitutet i Vilnius
            borde relevanta frågor om prostitution och människohandel ingå.
            Andra delfrågor faller under EU:s myndighet för grundläggande
            rättigheter i Wien. Samarbetet mellan myndigheten och Europarådet
            är fastställt i stadgan. Det är för tidigt att dra några slutsatser
            om myndighetens verksamhet, men myndigheten är den enda institution
            inom EU som fokuserar på MR. Dess mandat kommer att ses över under
            2010. Och vi förutsätter att regeringen har en dialog om myndighetens
            uppgifter med riksdagen i god tid dessförinnan.
          </p>
          <p xml:id="i-8ZurkK6YT6idCkFu9Rrmki">
            En expertgrupp för människohandel har funnits inom EU sedan 2003.
            EU-kommissionen har därefter beslutat att tillsätta en ny expertgrupp
            som ska ta hänsyn till förändringar efter utvidgningen. Frågan
            är om expertgruppens mandat kommer att ändras och i så fall hur.
            Ett transparent tillsättningsförfarande förväntas liksom samråd
            med riksdagen. Men regeringen aviserade inte sin avsikt att nominera
            namn eller om frivilligorganisationer skulle komma att ingå. Regeringens
            utnämningspolitik debatteras men att regeringen avstår från att
            agera inom några politikområden har däremot inte fått samma uppmärksamhet.
            En försvagad svensk närvaro på områden som är viktiga för kvinnor
            inverkar på Sveriges möjligheter till att påverka för lång tid
            framåt. Vi förväntar oss en mer aktiv politik på området, och
            det finns gott om lämpliga kvinnliga kandidater till olika poster
            att ta till vara.
          </p>
          <p xml:id="i-H2ksy8V4fH4AXDorUYUvV5">
            Sverige var initiativtagare till konventionen mot män­nisko­han­del/traffick­ing.
            Sverige var initiativtagare till den konvention mot människohandel
            som nu har trätt i kraft. Men Sveriges ratificering har av regeringen
            förskjutits i tiden vid upprepade tillfällen, och det är ännu
            oklart i handlingsplanen när en ratificering kan ske och hur lagstiftningsförändringar
            kan komma till uttryck. Som ordförande har Sverige en viktig roll
            i att verka för att medlemsländer och observatörsländer samt EU
            ratificerar konventionen. Konventionen är också öppen för länder
            utanför medlemskretsen. En förutsättning för att regeringen ska
            kunna driva på den internationella processen är att Sverige självt
            har ratificerat konventionen. Därför måste ratificering av konventionen
            ske skyndsamt. Annars riskerar Sverige att ställas utanför såväl
            dess genomförande som uppföljning och därmed en viktig del av
            möjligheten att påverka i frågor om prostitution och trafficking.
            Men Sverige behöver en strategi för hur fler länder ska underteckna
            och ratificera viktiga konventioner.
          </p>
          <head type="h1" xml:id="i-U1qHWLeqMuui7LfcrZ5VNE">
            Europarådet
          </head>
          <p xml:id="i-Kv9brU5Tv3KrgKxRD6EeST">
            Vid behandling av en rapport om prostitutionen i Europarådet
            valde riksdagsledamot Göran Lindblad (m), som också var ledare
            för den svenska delegationen, att rösta för resolutionen och dess
            rekommendationer. De andra moderaterna var inte närvarande. Ställningstagandet
            fick stor uppmärksamhet.
          </p>
          <p xml:id="i-XMzPftHeg9JZM73EN5Q5qU">
            Som följd av omröstningen i Europarådet avhölls i riksdagen en
            debatt på initiativ av riksdagsledamot Maryam Yazdanfar (s) med
            justitieminister Beatrice Ask (m). I svaret på interpellationen
            menade Ask att prostitution naturligtvis inte är någon önskvärd
            företeelse i ett modernt och jämställt samhälle, utan att det
            finns många goda skäl för att motverka sexköp med de skador som
            det leder till för såväl individer som samhälle. Nu väntar vi
            på de initiativ som kan återställa förtroendet för Sverige.
          </p>
          <p xml:id="i-6xRSSVBzF3v2eDq7FGCNZY">
            Europarådets parlamentariska församlings kampanj mot mäns våld
            mot kvinnor behöver följas upp för att kunna motsvara medlemsländernas
            efterfrågan på stöd för implementering. Nu pågår arbetet med att
            sammanfatta arbetet och hur det uppföljande arbetet kan utvecklas.
            Vi vet redan nu att det gjorts framsteg men även att mycket arbete
            återstår. För att följa upp kampanjen borde enligt ett socialdemokratiskt
            förslag i riksdagen, en särskild rapportör inrättas för mäns våld
            mot kvinnor. Uppdraget bör vara nära knutet till MR-kommissarien
            och vara tidsbegränsat. En särskild rapportör är en funktion som
            kan ge konkreta råd och konkret kritik men också lyfta fram goda
            exempel samt delta i opinionsbildningen. Europas kvinnor har rätt
            att förvänta sig även nya instrument för att säkerställa våra
            mänskliga rättigheter. Vi vill inrätta en särskild rapportör för
            mäns våld mot kvinnor i Europarådet.
          </p>
          <head type="h1" xml:id="i-PvbvCNApkmHjX9CdzBz4qs">
            Uppförandekoder
          </head>
          <p xml:id="i-QZ1rLJJsR22fUTa7HBbNu9">
            Etiska riktlinjer och uppförandekoder hos myndigheter och organisationer
            är en del av det förebyggande och normgivande arbetet. Näringsminister
            Maud Olofsson bör ta initiativ till kontakt med företrädare för
            näringslivet kring utarbetandet av uppförandekoder för näringslivet.
          </p>
          <p xml:id="i-2ptwDGvLoa1hsRvS1fn42z">
            I kampen mot prostitution, både här hemma och utomlands, kan
            lagstiftning och fastställande av uppförandekoder för personal
            spela en viktig roll.
          </p>
          <p xml:id="i-AsGEtkskyYFo2WSPPzdEEb">
            I början av 2003 formades ett nätverk för utveckling av etiska
            regler och uppförandekoder för personal i internationella insatser.
            I nätverket fanns ett antal myndigheter och organisationer representerade,
            däribland svenska Räddningsverket, Rikskriminalpolisen, UD och
            Sida. Nätverket tog fram riktlinjer om etiska regler och uppförandekoder
            för svensk personal i internationella uppdrag. Dessa riktlinjer
            var avsedda att vara en modell och utgöra grunden för det regelverk
            eller den uppförandekod som varje organisation eller myndighet
            ska utarbeta för sin verksamhet. Utöver uppförandekoder lade Swedint
            in en utbildning och medvetandegörande om prostitution och människohandel
            som ett obligatoriskt moment i sina utresekurser för svenskar
            som ska delta i internationella insatser.
          </p>
          <p xml:id="i-RXsbNNhk6nP9FicnovBq2V">
            Försvarsmakten, Räddningsverket och Rikspolisstyrelsen har tillsammans
            med organisationen Kvinna till Kvinna bildat utvecklingspartnerskapet
            Genderforce i syfte att implementera genusdimensionerna inom ramen
            för internationell krishantering. Det arbetet bör få en fortsättning.
          </p>
          <p xml:id="i-2VoUH3UkxGRBAi7AmkuMdy">
            OSSE:s parlamentariska församling har beslutat om uppförandekoder
            för sina utsända. Uppförandekoderna ska ge klara signaler och
            riktlinjer för hur hjälparbetare och även FN-medarbetare ska förhålla
            sig till civilbefolkningen vad gäller sexhandel och besök på porrklubbar
            samt liknande etablissemang. Nolltolerans mot sexköp införs för
            all personal. Detta är viktigt för att inte de fredsbevarande
            insatserna och hjälpbehoven ska undermineras. Nolltoleransen innebär
            också att det inte är acceptabelt att betala skolavgifter, räkningar,
            hyror med mera i utbyte mot sexuella tjänster.
          </p>
          <p xml:id="i-RbN9HWgSPGyV8oxPZtkRhi">
            Av OSSE:s uppförandekod för missionsmedlemmar framgår att inget
            samröre med personer som befattar sig med människohandel accepteras
            samt att OSSE:s personal ska arbeta för att motverka människohandel.
            Uppförandekoden understryker att kontakt med en person som fallit
            offer för människohandel endast ska ske för att hjälpa personen
            i fråga och inte på något sätt får syfta till att utnyttja densamma.
            Missionsmedlemmar som bryter mot OSSE:s uppförandekod ställs till
            svars i sina hemländer, med disciplinära och straffrättsliga följder.
            Europarådet borde se över sina instrument om uppförandekoder,
            Nato har antagit riktlinjer för av dem ledda krishanteringsinsatser.
            Enligt FN:s uppförandekoder som gäller för all FN-anställd personal,
            såväl för militärer och polis som för civilanställda och som deltar
            i FN:s fredsbevarande verksamhet runtom i världen, är det förbjudet
            att exploatera och utnyttja människor i konfliktområdet.
          </p>
          <head type="h1" xml:id="i-SLQ4Z7hF1zC6RcRz4dqUFg">
            Könsdiskriminerande reklam
          </head>
          <p xml:id="i-EJqiRsKws4wBvBQ6NC3zpo">
            Statsrådet Berit Andnor startade Flicka-projektet. Flickor och
            pojkar möts av hundratals bilder och budskap varje dag om hur
            de bör vara, se ut och klä sig. Därför ville den dåvarande regeringen
            sätta fokus på bland annat motbilden till den uppmärksamhet som
            får många unga människor idag att känna att de inte duger och
            må dåligt av att inte kunna leva upp till förebilderna. Flicka-projektet
            var uppskattat hos ungdomar men hårt kritiserat av den dåvarande
            oppositionen.
          </p>
          <p xml:id="i-7WxBZdB5uwNs18WXWdtXXB">
            Och Jens Orback tog som statsråd initiativ till en utredning
            om möjligheten att lagstifta mot könsdiskriminerande reklam. Avsikten
            var att klarlägga möjligheten att lagstifta mot könsdiskriminerande
            reklam utan ändringar i grundlagarna om tryckfrihet och yttrandefrihet,
            då näringslivets självsanering visat sig inte räcka till. Våra
            nordiska grannar har enligt uppgift redan lagstiftning som förbjuder
            kränkande och könsdiskriminerande reklam. Utredaren kom också
            fram till att det går att lagstifta utan att ändra i våra grundlagar,
            då yttrandefrihetsgrundlagen inte gäller kommersiell yttrandefrihet.
          </p>
          <p xml:id="i-PrrUFcBuXUZGVMCLoeTAqZ">
            Besvikelsen blev stor när jämställdhetsminister Nyamko Sabuni
            lade förslaget mot könsdiskriminerande reklam i papperskorgen.
            En lagstiftning mot könsdiskriminerade reklam vore även en förebyggande
            åtgärd mot de problem som handlingsplanen pekar på. Könsstereotypa
            framställningar reducerar människan och befäster snäva könsroller
            och därmed också handlings- och livsutrymmet, främst för flickor
            och kvinnor. Flickor och kvinnor reduceras till objekt. Vi möter
            detta överallt, i tv, på video, i tidningar, i radio och tv-spel,
            på Internet samt utomhus. En del av vårt offentliga rum utgörs
            av könsdiskriminerande reklam som det är svårt som individ att
            värja sig mot.
          </p>
          <p xml:id="i-H3L45Ta2qNKE3x2G1NTf6X">
            Folkhälsoinstitutets sexualvaneundersökning 1996 är den senaste
            stora undersökningen som gjorts. Vi behöver en ny undersökning
            framför allt för att se hur unga och vuxnas sexualvanor har förändrats.
            En undersökning i vår tid ska självfallet inkludera frågor om
            grooming, Internet, interaktiva medier och attityder till sexuella
            tjänster mot betalning. Vi behöver ett bredare anslag för att
            öka kunskapen om sexuell exploatering av unga och om deras egna
            attityder mot bakgrund av oron för utnyttjande av unga för sexuella
            ändamål.
          </p>
          <head type="h1" xml:id="i-7WAUytTnyrYJLR13AHQzfN">
            Handel med barn
          </head>
          <p xml:id="i-UYimcbXBB6Dpo7dxiXgeEa">
            Vi utgår från att regeringen återkommer med en handlingsplan
            mot utnyttjande av barn. Men vi vill i avvaktan på initiativ från
            regeringen understryka det angelägna i att vi kan återkomma till
            detta område. En brist avseende arbetet mot människohandel är
            att det saknas tillförlitlig statistik över hur många som drabbas
            av människohandel. Det är särskilt viktigt att försöka få fram
            aktuell statistik för att veta hur många barn som faller offer
            för människohandeln, något som kräver åtgärder.
          </p>
          <p xml:id="i-TtSdvFfp9QRdpin3crrL7E">
            År 2003 föddes 48 miljoner barn som inte registrerades. Antalet
            motsvarar 36 % av alla barn som föds i hela världen. Många av
            dessa och andra barn är tvungna att utföra slitsamma och livsfarliga
            arbeten, vilket innebär att både deras fysiska och psykiska utveckling
            är i fara. Arbetets inverkan är betydligt mer långtgående eftersom
            det hindrar barnet att gå i skola och utsätter barnet för utnyttjande
            under resten av hans eller hennes liv. Men risken att barnen även
            ska komma att utnyttjas sexuellt ökar också. ILO uppskattar att
            hembiträde är det yrke där barn under 16 år oftast används som
            barnarbetskraft. Miljoner barn som arbetar i hemmen, främst flickor,
            riskerar utnyttjande, exploatering och människohandel, rapporterar
            Unicef.
          </p>
          <p xml:id="i-F5MtzRzfKXc97Mt5Yw1Li8">
            Det är nödvändigt att arbetet mot alla typer av brott mot barn,
            trafficking, barnpornografi o.s.v. påskyndas. Barnpornografi utgör
            ofta en inkörsport till andra former av exploatering av barn och
            många barn utsätts för grova övergrepp både under produktionen
            av pornografin och i och med att dessa bilder sprids. Särskilt
            angeläget är att slå fast en tydlig 18-årsgräns för definitionen
            av barn, att förlänga preskriptionstiden för barnpornografibrott,
            att se över definitionen av innehav så att denna motsvarar den
            tekniska utvecklingen samt att flytta barnpornografibrottet till
            sjätte kapitlet brottsbalken. Internetleverantörers ansvar för
            spridning av barnpornografi bör utökas.
          </p>
          <p xml:id="i-6PGHAANXy48vfWAtLAH4Tp">
            Polisens och åklagares arbete mot prostitution och människohandel,
            barnpornografi och annan sexuell exploatering måste ges större
            resurser. Straffskalan för vissa brott bör skärpas.
          </p>
        </div>
        <div type="motSignatures">
          <list>
            <item xml:id="i-AAvwY2SVDJyazTTd7tp6Gg" who="i-8Nio1rUw3hSjL6pvCGw22Y">
              Carina Hägg (s)
            </item>
            <item xml:id="i-MoEo18Le1rMMBNc8aJKKyD" who="i-Uxe3rhosBnSZpqJX5d7gpy">
              Carina Ohlsson (s)
            </item>
            <item xml:id="i-Akokib396GczbT9Bbr1Mt1" who="i-DDTGf6wkyXKiMd3kYJ4KQv">
              Anne Ludvigsson (s)
            </item>
          </list>
        </div>
      </div>
    </body>
  </text>
</TEI>
