<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-CU-02320">
  <teiHeader>
    <fileDesc>
      <titleStmt>
        <title>Bostadspolitik, planering och byggande</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2320 av Nooshi Dadgostar m.fl. (V)</title>
          <idno type="rdwebb">HB022320</idno>
          <rs type="number">2320</rs>
          <orgName type="comitteeAbbreviation">CU</orgName>
          <ref type="dokument_url_text">https://data.riksdagen.se/dokument/HB022320/text</ref>
          <ref type="dokument_url_html">https://data.riksdagen.se/dokument/HB022320</ref>
          <ref type="dokumentstatus_url_xml">https://data.riksdagen.se/dokumentstatus/HB022320</ref>
          <ref type="pdf">https://data.riksdagen.se/fil/9CDF1939-8204-4639-998B-39C3825A9560</ref>
          <ref type="docx">https://data.riksdagen.se/fil/F02A991D-6D4C-4994-99FD-866432348FDC</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-5X9r2Pqu9exz9QkcYXyiym" type="signed"/>
        <correspContext corresp="i-5X9r2Pqu9exz9QkcYXyiym">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-Xte2hVf6qgEgJA6sWB1cDH"/>
        </correspContext>
        <correspAction xml:id="i-7H272wQFoQ5JxHcaeVse63" type="submitted">
          <date when="2023-10-05"/>
          <time when="12:30:57"/>
        </correspAction>
        <correspAction xml:id="i-57JiroQrjhokQNUR7JA99b" type="reviewed">
          <date when="2023-10-05"/>
          <time when="16:57:36"/>
        </correspAction>
        <correspAction xml:id="i-MHgmPRbPaRjWa3faVxmYwk" type="referred">
          <date when="2023-10-17"/>
        </correspAction>
        <correspAction xml:id="i-GFK7qzqN2FSDFqTe6W2PQs" type="assigned">
          <date when="2024-04-10"/>
          <time when="16:21:33"/>
        </correspAction>
        <correspContext corresp="i-GFK7qzqN2FSDFqTe6W2PQs">
          <ref type="assignedTo">Civilutskottet</ref>
        </correspContext>
        <correspAction xml:id="i-7z19XMqZemiq7rxtk79NBp" type="behandlas_i"/>
        <correspContext corresp="i-7z19XMqZemiq7rxtk79NBp">
          <ref type="uppgift">2023/24:CU1</ref>
          <ref type="ref_dok_id">HB01CU1</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8Lya15fY8RnyWqnG6nkpXR" type="behandlas_i"/>
        <correspContext corresp="i-8Lya15fY8RnyWqnG6nkpXR">
          <ref type="uppgift">2023/24:CU12</ref>
          <ref type="ref_dok_id">HB01CU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU12</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-X3zcrZEueSAh3MiHsyA79M" type="behandlas_i"/>
        <correspContext corresp="i-X3zcrZEueSAh3MiHsyA79M">
          <ref type="uppgift">2023/24:CU13</ref>
          <ref type="ref_dok_id">HB01CU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU13</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AwaKi4oSajrPf58ysKgY1p" type="behandlas_i"/>
        <correspContext corresp="i-AwaKi4oSajrPf58ysKgY1p">
          <ref type="uppgift">2023/24:CU15</ref>
          <ref type="ref_dok_id">HB01CU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU15</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CSTpsBmD64QMke6FmvA8oV" type="behandlas_i"/>
        <correspContext corresp="i-CSTpsBmD64QMke6FmvA8oV">
          <ref type="uppgift">2023/24:CU17</ref>
          <ref type="ref_dok_id">HB01CU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU17</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-45U9USwFkdLAuczDBXw5US" type="behandlas_i"/>
        <correspContext corresp="i-45U9USwFkdLAuczDBXw5US">
          <ref type="uppgift">2023/24:SkU11</ref>
          <ref type="ref_dok_id">HB01SkU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU11</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UTJdAuR3i8oQDe4kZAsFi5" type="behandlas_i"/>
        <correspContext corresp="i-UTJdAuR3i8oQDe4kZAsFi5">
          <ref type="uppgift">2023/24:SoU17</ref>
          <ref type="ref_dok_id">HB01SoU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU17</ref>
          <ref type="ref_dok_titel">Socialtjänstens arbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-96W6qzsr1u1wkiEmmTx9fv" type="motHeader">
        <div xml:id="i-EfMLejjZm98iGaJMWw3pYg" type="motTitle">
          Motion till riksdagen 2023/24:2320 av Nooshi Dadgostar m.fl.
          (V) Bostadspolitik, planering och byggande
        </div>
      </div>
      <div xml:id="i-UtAaN3j3kdCY5otSEdR5oq" type="motBody">
        <div xml:id="i-9SgPUB7jFBj9q6MvAAkai9" type="TOC">
          <head xml:id="i-QR6PnJ8oJiBySXQaP71aKe">
            1 Innehållsförteckning
          </head>
          <list xml:id="i-VQkthzTt5pq88y1CRiQn2D">
            <item xml:id="i-Q6ZY6EkcYQy2c1MyuKBAc5" style="indent-level: 1">
              1 Innehållsförteckning
            </item>
            <item xml:id="i-8gMYVwf31drXvkr5WqCoAr" style="indent-level: 1">
              2 Förslag till riksdagsbeslut
            </item>
            <item xml:id="i-W3YiKxVYgowKqe7aAMW2Qz" style="indent-level: 1">
              3 Inledning
            </item>
            <item xml:id="i-SJWDyQn1kmKjeUM5Pd9Hoi" style="indent-level: 1">
              4 Bostaden är en social rättighet
            </item>
            <item xml:id="i-EAbV6yxrChLKST9jRFWPUt" style="indent-level: 2">
              4.1 Nytt bostadspolitiskt mål
            </item>
            <item xml:id="i-7ZrsoqB4AH6cUXWgy22gyL" style="indent-level: 2">
              4.2 Bostadssocial utredning
            </item>
            <item xml:id="i-XwPjAxXEf3XDVC4nUTdnfH" style="indent-level: 2">
              4.3 Nationell strategi för att säkerställa allas rätt till bostad
            </item>
            <item xml:id="i-5xCTrcQbepHpsAe2R4HBGF" style="indent-level: 2">
              4.4 Nationell bostadsförsörjning
            </item>
            <item xml:id="i-qjKeHnSWRAFnAyDkLUxvK" style="indent-level: 1">
              5 Renovera mer och bygg bort bostadsbristen
            </item>
            <item xml:id="i-9ovR38bDHXNGjZfLBUSMUP" style="indent-level: 2">
              5.1 Återinför investeringsstödet för byggande av hyresrätter
            </item>
            <item xml:id="i-2ZN9hPCd57ft3ryEFCwPob" style="indent-level: 2">
              5.2 Återinför investeringsstöd för studentbostäder
            </item>
            <item xml:id="i-4ZBLeMULsSTcXkUxwsAscc" style="indent-level: 2">
              5.3 Ett statligt byggbolag
            </item>
            <item xml:id="i-Sjboe2RSNpS2mnqdhieC65" style="indent-level: 2">
              5.4 Statliga topplån
            </item>
            <item xml:id="i-RP5oFAQF6xVW1sXtm49wXx" style="indent-level: 1">
              6 Investera i klimatomställningen
            </item>
            <item xml:id="i-YFe5HWFeTg6jAbPjDRxVmy" style="indent-level: 2">
              6.1 Klimatsäkra befintligt bestånd, renovera &amp; energieffektivisera
            </item>
            <item xml:id="i-6GrJcSGD4LtuBQ1Kqs2gDi" style="indent-level: 2">
              6.2 Klimatsmart planering &amp; nybyggnation
            </item>
            <item xml:id="i-VCNM8zUa5BY81yfwUcUXkv" style="indent-level: 2">
              6.3 Fler flervåningshus i trä
            </item>
            <item xml:id="i-CZiBqSyhPNN5ChFJJKSQQn" style="indent-level: 2">
              6.4 Återbruk av byggmaterial
            </item>
            <item xml:id="i-KzC2rMscP8cgbwAkHnMvky" style="indent-level: 1">
              7 Balans mellan de olika upplåtelseformerna
            </item>
            <item xml:id="i-5AWyZNzXC6Bmr7kJHWAjeh" style="indent-level: 2">
              7.1 Utred möjligheten att införa en låg, fullt avdragsgill moms
              på hyror
            </item>
            <item xml:id="i-L1MHbBkZD7Yi9A7wMYFJpB" style="indent-level: 2">
              7.2 Avskaffandet av fastighetsavgiften på hyresfastigheter
            </item>
            <item xml:id="i-Sur5TUL8Hu4on4zRvPT76v" style="indent-level: 2">
              7.3 Trappa ner ränteavdraget
            </item>
            <item xml:id="i-33fjFbbtvjD1XpjhmVopXT" style="indent-level: 2">
              7.4 Skatteavdrag för hyresgäster
            </item>
            <item xml:id="i-NmQJix7RPSnpVE5aKMMZRo" style="indent-level: 2">
              7.5 Rotavdraget – från ett blått till ett grönt avdrag
            </item>
            <item xml:id="i-SB6LCj5DMLV1qCK39TPtDt" style="indent-level: 2">
              7.6 LOU och skattefria underhållsavsättningar
            </item>
            <item xml:id="i-UMq5cy7UNSDL8vEGW4Zwia" style="indent-level: 1">
              8 Markpolitiken – ett viktigt verktyg för kommunerna
            </item>
            <item xml:id="i-L45T5o8MjtfvtsC2mmqqkQ" style="indent-level: 1">
              9 Stärk planverktyget
            </item>
            <item xml:id="i-VkGYPDciroxPEYv7gQzaqj" style="indent-level: 1">
              10 Regionalt perspektiv i planeringen
            </item>
            <item xml:id="i-JjjyUhZWT2fBkyXbhBYvc6" style="indent-level: 1">
              11 Ökat byggande på landsbygden
            </item>
            <item xml:id="i-P8wAqDb3gWgSQYsgpvPoTp" style="indent-level: 2">
              11.1 Nedskrivningsreglerna
            </item>
            <item xml:id="i-ToviTEDGKTKYYmoTFNBVYS" style="indent-level: 1">
              12 Återinför radonstödet
            </item>
            <item xml:id="i-8GtpjT2hpN2DMvLco2oJoz" style="indent-level: 1">
              13 Hemlöshet – ovärdigt ett civiliserat samhälle
            </item>
            <item xml:id="i-RxMFKUaVKVDuTVgvT1dw48" style="indent-level: 2">
              13.1 Nationella och kommunala åtaganden
            </item>
            <item xml:id="i-MxxyBZiRUZH4J3MEPWc7jT" style="indent-level: 2">
              13.2 Bostad först
            </item>
            <item xml:id="i-8qVG6U9HGDh15MUyV9S9cB" style="indent-level: 2">
              13.3 Allmännyttan, en nyckelroll i kampen mot hemlöshet
            </item>
          </list>
        </div>
        <div xml:id="i-avtYig5aS5ttrP6eVvCZe" type="motProposal" subtype="förslag">
          <head xml:id="i-WcQ4fYUERbjLhvDowyFSbg">
            2 Förslag till riksdagsbeslut
          </head>
          <list xml:id="i-5hTTrdsYJ7r2hhGNz8TcCS">
            <item xml:id="i-FmZ62SNQK3gapMgv28t5yj" sortKey="Yrkande 1">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
          </list>
          <list xml:id="i-Vx11rRpTyhRuq2ZtmNFGsg">
            <item xml:id="i-K2rarDyS891vfaXh7J7pnd" sortKey="Yrkande 2">
              Riksdagen ställer sig bakom det som anförs i motionen om att
              regeringen bör ta fram en nationell strategi för att säkerställa
              allas rätt till en bostad till en överkomlig kostnad och tillkännager
              detta för regeringen.
            </item>
          </list>
          <list xml:id="i-MpBbZPH6KHFXiN1THPpoBd">
            <item xml:id="i-MNZD5r9T7KQ8AGhJj7Zcd1" sortKey="Yrkande 3">
              Riksdagen ställer sig bakom det som anförs i motionen om att
              regeringen bör införa en ny bostadsförsörjningslag, som omfattar
              både stat och kommun, i enlighet med Vänsterpartiets förslag och
              tillkännager detta för regeringen.
            </item>
          </list>
          <list xml:id="i-MUzNHXciQUeMjYmrcfocPy">
            <item xml:id="i-SWERjEErDQH1T2TB6aapXg" sortKey="Yrkande 4">
              Riksdagen ställer sig bakom det som anförs i motionen om att
              regeringen bör ta fram en nationell handlingsplan för bostadsförsörjningen
              en gång per mandatperiod, som även bör innehålla en redovisning
              av hur bostadsmarknaden under den senaste mandatperioden fungerat
              avseende vilka bostadsbehov som inte tillgodoses samt vilka åtgärder
              som planeras för att åtgärda dem, och detta tillkännager riksdagen
              för regeringen.
            </item>
          </list>
          <list xml:id="i-pbYHkEzURA82qcoCGj3Vt">
            <item xml:id="i-WEd3yAnA25NVNyn1yWqRQX" sortKey="Yrkande 5">
              Riksdagen ställer sig bakom det som anförs i motionen om att
              regeringen bör avsätta resurser för införandet av ett nytt investeringsstöd
              för byggande av hyresrätter och samtidigt låta Boverket snabbutreda
              utformningen av detsamma med målsättningen att återigen ha ett
              investeringsstöd för byggande av hyresrätter på plats under 2024,
              och detta tillkännager riksdagen för regeringen.
            </item>
          </list>
          <list xml:id="i-Jc7k6vt2SsUr8tPuvhQvTi">
            <item xml:id="i-8R3uxaXReM6mhia1cNa1Zj" sortKey="Yrkande 6">
              Riksdagen ställer sig bakom det som anförs i motionen om att
              regeringen bör avsätta resurser för införandet av ett nytt investeringsstöd
              för byggande av studentbostäder och samtidigt låta Boverket snabbutreda
              utformningen av detsamma med målsättningen att återigen ha ett
              investeringsstöd för byggande av studentbostäder på plats under
              2024, och detta tillkännager riksdagen för regeringen.
            </item>
          </list>
          <list xml:id="i-KumRnmQpwHczZZZpGAgSPs">
            <item xml:id="i-Tt3csZKzDtqEER2gTs3VEd" sortKey="Yrkande 7">
              Riksdagen ställer sig bakom det som anförs i motionen om att
              regeringen bör se över hur ett statligt byggbolag med uppgift
              att bygga främst billiga hyresrätter kan upprättas och tillkännager
              detta för regeringen.
            </item>
          </list>
          <list xml:id="i-5yxqHFVYj7ASyzFnsYWsy2">
            <item xml:id="i-8s3FSyE2Zmdrv1EQfwM1tM" sortKey="Yrkande 8">
              Riksdagen ställer sig bakom det som anförs i motionen om att
              regeringen bör inrätta ett system med statliga topplån och tillkännager
              detta för regeringen.
            </item>
          </list>
          <list xml:id="i-35dM1sJEUjxyrfqzqUHtQd">
            <item xml:id="i-GxZg3JcNkTHx23f3iE2ZqC" sortKey="Yrkande 9">
              Riksdagen ställer sig bakom det som anförs i motionen om att
              regeringen bör återinföra ett energieffektiviseringsstöd för flerbostadshus
              med hyresrätt och tillkännager detta för regeringen.
            </item>
          </list>
          <list xml:id="i-4H3623nQv37dX73s5vxuJC">
            <item xml:id="i-4VPUFJc3scpszH72dLD4zX" sortKey="Yrkande 10">
              Riksdagen ställer sig bakom det som anförs i motionen om att
              regeringen bör ge Boverket i uppdrag att utforma stöd för klimatsmart
              planering och nybyggnation och tillkännager detta för regeringen.
            </item>
          </list>
          <list xml:id="i-SwxD52Tb8yiVgRgRpPuvtD">
            <item xml:id="i-7D27NnyfBP8cdEekPYw8me" sortKey="Yrkande 11">
              Riksdagen ställer sig bakom det som anförs i motionen om att
              regeringen bör utreda hur återbruket av byggmaterial kan öka och
              tillkännager detta för regeringen.
            </item>
          </list>
          <list xml:id="i-D9AWxePBu9QgUzF5McxYHt">
            <item xml:id="i-Tsb5cddZRZWrdv7AMxVR1W" sortKey="Yrkande 12">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan och tidsplan för att
              genomföra en totalöversyn av regler och skatter enligt Vänsterpartiets
              förslag, i syfte att nå en mer jämlik balans mellan hyresrätt
              och bostadsrätt, och tillkännager detta för regeringen.
            </item>
          </list>
          <list xml:id="i-S8CZAkB2KxBxXiYEcmTSS8">
            <item xml:id="i-XSwFc6HcsSgoxRL1E9MsGU" sortKey="Yrkande 13">
              Riksdagen ställer sig bakom det som anförs i motionen om att
              en ny förköpslag bör införas i syfte att förbättra kommunernas
              möjligheter att planera för och bygga fler bostäder och tillkännager
              detta för regeringen.
            </item>
          </list>
          <list xml:id="i-35TFP5XJDWPPe5MeT94iuH">
            <item xml:id="i-GHUNUBSBM9GgGurZW39CER" sortKey="Yrkande 14">
              Riksdagen ställer sig bakom det som anförs i motionen om att
              regeringen bör lägga fram lagförslag i linje med dem som presenterades
              i Byggrättsutredningens betänkande (SOU 2018:67) och tillkännager
              detta för regeringen.
            </item>
          </list>
          <list xml:id="i-CnPVH5CwbjShk5a7ue7dyM">
            <item xml:id="i-SRMB2YdNkk55ZV4WyYt8CD" sortKey="Yrkande 15">
              Riksdagen ställer sig bakom det som anförs i motionen om att
              regeringen bör återkomma med ett förslag till ändring i plan-
              och bygglagen som gör det möjligt att föreskriva en viss upplåtelseform
              i detaljplan och tillkännager detta för regeringen.
            </item>
          </list>
          <list xml:id="i-6yftVtwQMP2LRmciFUMQbG">
            <item xml:id="i-NAtwCcZVbhc3fUxko9YimY" sortKey="Yrkande 16">
              Riksdagen ställer sig bakom det som anförs i motionen om att
              regeringen bör återkomma med ett förslag till ändring i plan-
              och bygglagen som gör det möjligt att föreskriva en viss upplåtelseform
              i översiktsplaner och tillkännager detta för regeringen.
            </item>
          </list>
          <list xml:id="i-KXojEPSQMnp6XJGUxfzaEJ">
            <item xml:id="i-G8Yeoiry4TwxeyX5Nu7Emb" sortKey="Yrkande 17">
              Riksdagen ställer sig bakom det som anförs i motionen om att
              regeringen bör återkomma med ett förslag till ändring i plan-
              och bygglagen som gör det möjligt att ställa krav på energieffektivitet
              i detaljplan och tillkännager detta för regeringen.
            </item>
          </list>
          <list xml:id="i-SWE87hsgSck52Qt29UteUz">
            <item xml:id="i-ECejbmW4NWeWdmC6sYHPic" sortKey="Yrkande 18">
              Riksdagen ställer sig bakom det som anförs i motionen om regional
              fysisk planering och tillkännager detta för regeringen.
            </item>
          </list>
          <list xml:id="i-S2859jvx6su2jQQHGi9Yf2">
            <item xml:id="i-85wkovJrsPWVPL9sQqxHb8" sortKey="Yrkande 19">
              Riksdagen ställer sig bakom det som anförs i motionen om att
              regeringen, i syfte att öka byggandet på landsbygden, under 2024
              bör införa en ny stödmodell enligt Boverkets förslag och tillkännager
              detta för regeringen.
            </item>
          </list>
          <list xml:id="i-5LhTXm2YSUs2Kettpo78Mo">
            <item xml:id="i-X8XddR4mPECGjyL2ciimoW" sortKey="Yrkande 20">
              Riksdagen ställer sig bakom det som anförs i motionen om att
              nedskrivningsreglerna bör förändras så att fler hyresbostäder
              byggs i landsbygdskommuner och tillkännager detta för regeringen.
            </item>
          </list>
          <list xml:id="i-LrJEE55rbtw2WXLwgaTFAW">
            <item xml:id="i-8p6Pp48bKWhVrwLxmn83Mx" sortKey="Yrkande 21">
              Riksdagen ställer sig bakom det som anförs i motionen om att
              regeringen under 2024 bör återinföra ett radonstöd för såväl småhus
              som flerbostadshus och tillkännager detta för regeringen.
            </item>
          </list>
          <list xml:id="i-99uz9HA6tHpAisVFssTWNF">
            <item xml:id="i-LbBRjnQa7gwsFKqzcduY3Y" sortKey="Yrkande 22">
              Riksdagen ställer sig bakom det som anförs i motionen om att
              regeringen bör ge Socialstyrelsen ett löpande uppdrag att med
              start 2024 regelbundet genomföra nationell kartläggning av hemlösheten
              och tillkännager detta för regeringen.
            </item>
          </list>
          <list xml:id="i-KXndpwcpxsTmtG3Ywj8Luf">
            <item xml:id="i-GdTvonjK8Fvz39c15tqCeZ" sortKey="Yrkande 23">
              Riksdagen ställer sig bakom det som anförs i motionen om att
              regeringen bör ge Socialstyrelsen i uppdrag att stödja kommuner
              att göra egna uppföljningar mellan de nationella kartläggningarna
              och tillkännager detta för regeringen.
            </item>
          </list>
          <list xml:id="i-2SoTgtVXLzFX2BLxxdii1q">
            <item xml:id="i-KXo7r3FhM4QWRrvPLHjYJA" sortKey="Yrkande 24">
              Riksdagen ställer sig bakom det som anförs i motionen om att
              regeringen ska vidta åtgärder som gör det omöjligt att vräka en
              barnfamilj enbart på grund av uteblivna hyresinbetalningar och
              aldrig innan familjen har ett fullvärdigt alternativt boende att
              flytta till, och detta tillkännager riksdagen för regeringen.
            </item>
          </list>
          <list xml:id="i-6ngiWvKAoWjbup78KiNQmM">
            <item xml:id="i-M3DEuQBqkaYjdfaZq6RXY5" sortKey="Yrkande 25">
              Riksdagen ställer sig bakom det som anförs i motionen om att
              en nationell strategi mot hemlöshet ska ha en tydlig nollvision
              för hemlösheten samt innehålla en strategi för att följa upp kommunens
              skyldighet att tillförsäkra alla rätten till en bostad och tillkännager
              detta för regeringen.
            </item>
          </list>
          <list xml:id="i-Fmwj3yKWrsizHjyDbwAcLy">
            <item xml:id="i-P4q4nr6wxGsrfCsd9khSFg" sortKey="Yrkande 26">
              Riksdagen ställer sig bakom det som anförs i motionen om att
              regeringen ska vidta åtgärder för att modellen Bostad först ska
              bli nationell norm och implementeras i hela Sverige och tillkännager
              detta för regeringen.
            </item>
          </list>
        </div>
        <div xml:id="i-XsxPRpWWtXQqjb2AGayuzL" type="motContent">
          <head xml:id="i-12hWRtLU6RZKP2k297DwtT" type="h1">
            3 Inledning
          </head>
          <p xml:id="i-C5AaeDFbRoRzb4ZQbQULGv">
            Sverige behöver en ny bostadspolitik med betydligt högre ambitioner
            än vad som varit fallet de senaste decennierna. En hållbar och
            långsiktig politik som kan möta de ut­maningar vi står inför i
            form av hemlöshet, bostadssegregation och klimatomställning.
          </p>
          <p xml:id="i-P3sgFn4E3iAAMQS15B6kW5">
            Den bostadsbrist som råder i en majoritet av landets kommuner
            måste byggas bort. Alla fakta visar att det är miljövänliga hyresrätter
            med rimliga hyror som främst behöver byggas, något marknaden visat
            sig inkapabel att klara av. Därför måste statens bostadspolitiska
            huvudfokus ligga där.
          </p>
          <p xml:id="i-6zJS8S7oAgdZNfu8FjfcsW">
            I takt med att klassklyftorna ökat har även segregationen gjort
            det. Utanförskapet har blivit vardag och olika grupper lever alltmer
            åtskilda. Skillnaderna mellan bostads­områden är mycket stora
            vad gäller inkomst, utbildningsnivå, hälsa och förväntad livslängd.
            Bostadssegregationen måste brytas med en politik för minskade
            klyftor och ett förändrat bostadsbyggande med fokus på en jämlik
            och hållbar stadsutveckling. För det krävs insatser i såväl socioekonomiskt
            eftersatta områden som i de mer välbärgade, något som förutsätter
            en tydlig offentlig styrning, reglering och planering. Stat och
            kommun måste ta ett större ansvar – staten för finansieringen
            och kommunerna för en bostadsförsörjning som omfattar alla invånare,
            oavsett inkomst.
          </p>
          <p xml:id="i-XWV7DCjmrEuUMpUvoLCGZ8">
            I dag står bygg- och fastighetssektorn för ca 20 procent av Sveriges
            totala utsläpp av växthusgaser. Därutöver bidrar man till stora
            utsläpp utomlands genom import av byggprodukter. Av sektorns totala
            utsläpp står byggverksamhet och uppvärmning för runt 40 procent
            vardera. Om vi ska nå det klimatmål riksdagen slagit fast måste
            sektorns klimatpåverkan minskas ur ett livscykelperspektiv. För
            det krävs ett mer hållbart byggande och ökad energieffektivisering,
            vilket också förutsätter både högre krav och statliga styrmedel.
            I denna motion redogör vi för vår bostadspolitik och vad vi anser
            bör göras för att skapa klimatsmarta bostäder och socialt hållbara
            bostadsområden för alla.
          </p>
          <head xml:id="i-YCL7SqHgYdJDkDr4GPPyQE" type="h1">
            4 Bostaden är en social rättighet
          </head>
          <p xml:id="i-9x2YoiTU1oiSssqtFtoQ4n">
            I FN:s deklaration om de mänskliga rättigheterna slås fast att
            rätten till bostad är en grundläggande mänsklig rättighet. Även
            av den svenska regeringsformen framgår att det allmänna ska trygga
            rätten till bostad (1 kap. 2 § RF). Men i verklighetens Sverige
            förvägras allt fler rätten till ett eget hem, trots regeringsformens
            tydliga formulering.
          </p>
          <p xml:id="i-3jrJCnq4fkbf79LW3pjPAq">
            Under efterkrigstiden lades den svenska bostadspolitiken om.
            Den tidigare marknadsstyrda bostadspolitiken hade lett till trångboddhet,
            undermåliga boendemiljöer och ockerhyror. Nu blev bostadspolitiken
            i stället en naturlig del av den generella välfärdspolitiken:
            aktiv, omfattande och utan särlösningar för hushåll med låg inkomst.
            Staten såg till att rättsliga och finansiella instrument för bostadsbyggandet
            fanns tillgängliga, kommunerna ansvarade för planering och genomförande.
            I början av 1970‑talet, när miljonprogrammet avslutades, var bostadsbristen
            väsentligt mindre. Utan en statlig bostadspolitik med omfattande
            stöd och aktiva insatser hade detta varit omöjligt.
          </p>
          <p xml:id="i-8zze7KDGHoQrmZ4qNJGFPF">
            År 2023 är bostadspolitiken varken tillräckligt aktiv eller tillräckligt
            omfattande. Sedan 1990-talet, då den statliga bostadspolitiken
            återigen ersattes med ett marknads­styrt bostadsbyggande, har
            bostadsbristen och segregationen ökat. I dag ropar än en gång
            allt fler inom högern efter särlösningar, s.k. social housing,
            för hushåll utan kapital och/eller med låg inkomst. Från att ha
            varit en grundbult i svensk välfärdspolitik är bostaden än en
            gång ett simpelt investeringsobjekt på en marknad, och något den
            fattige bara har tillgång till på nåder. Denna marknads ensidiga
            vinstintresse, och näst intill totala avsaknad av socialt ansvarstagande,
            står än en gång i vägen för att lösa bostadsbristen för väldigt
            många medborgare. Det byggs för lite, för sakta och för dyrt.
            De senaste decennierna har bostadspolitik dessutom blivit en alltmer
            polariserad fråga, mellan de som har och de som inte har. I korthet
            handlar det om huruvida staten ska bidra till investeringar i
            billiga hyresrätter med låga hyror eller i stället satsa miljarder
            på att betala köksrenoveringar för höginkomsttagare.
          </p>
          <p xml:id="i-SKfuQPqzuBQeWGBPDW25us">
            Vänsterpartiet håller fast vid synen på bostaden som en grundläggande
            rättighet. Vi menar med bestämdhet att bostaden aldrig kan jämföras
            med andra handelsvaror och att bostadsbristen därför måste mötas
            med ett ökat politiskt ansvarstagande. I ett rikt land som Sverige
            borde det vara en självklarhet att alla invånare har ett tryggt
            boende. En politik med olika typer av särlösningar för vissa grupper
            står i motsättning till allt vi tror på. Vi anser därför att frågan
            om att bygga bort bostadsbristen, framför allt med hyresrätter
            som vanliga löntagare har råd med, ska prioriteras när skattemedel
            används. Gemensamt kan vi återskapa en statlig bostadspolitik
            enligt principen om generell välfärd.
          </p>
          <head xml:id="i-Qphhxo26Cn21TqsitVfmBJ" type="h2">
            4.1 Nytt bostadspolitiskt mål
          </head>
          <p xml:id="i-PyszweGCQiFWG5FivZFcPA">
            Riksdagens bostadspolitiska mål återspeglar inte de samhällsbehov
            och utmaningar som bostadsbyggandet kräver. Vi vill därför ersätta
            nuvarande mål med följande:
          </p>
          <p xml:id="i-TACdDRq1siWLz19qa9t3LH">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljön ska utgå ifrån människors
            behov, bidra till jämlika förhållanden och särskilt främja en
            god uppväxt för barn och ungdomar. Vid planering, byggande och
            förvaltning ska en ekologiskt och socialt hållbar utveckling vara
            grunden för verksamheten.
          </p>
          <p xml:id="i-9eG3GHozsSc25U2v8ADWLf">
            Vad som ovan anförts om ett nytt bostadspolitiskt mål bör riksdagen
            ställa sig bakom och ge regeringen till känna.
          </p>
          <head xml:id="i-Uw4WGBUPNBu5mVVag3YLJX" type="h2">
            4.2 Bostadssocial utredning
          </head>
          <p xml:id="i-BZaABx6rneHo1wg2ScppxX">
            I början av 1930-talet präglades den svenska bostadsmarknaden
            av bostadsbrist, trångboddhet och ojämlikhet. För att kartlägga
            problemen och ta fram åtgärder tillsatte den socialdemokratiska
            regeringen den s.k. bostadssociala utredningen. Utredningen verkade
            under åren 1933–1947 och lade grunden för den generella bostadspolitik
            som etablerades under efterkrigstiden. Samhället tog ansvar för
            att alla, oavsett inkomst, skulle garanteras en bra bostad. Successivt
            byggdes bostadsbrist och trångboddhet bort.
          </p>
          <p xml:id="i-UQKzhDbN5tibawqrHicSC3">
            I dag präglas svensk bostadsmarknad återigen av bostadsbrist
            och trångboddhet. Bostadsbristen slår hårdast mot de grupper i
            samhället som har lägst inkomster: unga, nyanlända, pensionärer,
            ensamstående, sjukskrivna och arbetslösa. Dessa grupper har svårt
            att efterfråga de bostäder som byggs. Kommunernas bostadssociala
            verktyg, såsom sociala kontrakt och sociala förturer, är i grunden
            bra men de räcker inte för att garantera alla invånare en bostad.
            Eftersom allmännyttans roll dessutom har förändrats, genom kravet
            på affärsmässighet, påverkas också de kommunala bostadsbolagens
            möjlighet att ta sitt sociala ansvar. Sammanfattningsvis befinner
            vi oss i ett läge där stora grupper inte kommer in på bostadsmarknaden
            utan är hänvisade till otrygga boendelösningar och trångboddhet.
            Den strukturella hemlösheten växer för varje år och bostadsmarknaden
            präglas återigen av ojämlikhet. En ojämlikhet som är nära länkad
            till de inkomst- och förmögenhetsklyftor som ökat i Sverige de
            senaste decennierna.
          </p>
          <p xml:id="i-LxNJCjMjvexK12JViofM4S">
            Många, inklusive Vänsterpartiet, har under åren pressat på för
            att få till en ny bostadssocial utredning med förslag på åtgärder
            för att komma till rätta med problemen. I mars 2022 överlämnade
            utredningen om en socialt hållbar bostadsförsörjning sitt betänkande
            Sänk tröskeln till en god bostad (SOU 2022:14). Vänsterpartiet
            står till stora delar bakom förslagen. Regeringen har meddelat
            att beredning pågår inom Regerings­kansliet och vi ser med tillförsikt
            fram emot att flera av förslagen ska bli verklighet. Bland annat
            lyfts den så viktiga frågan om sänkta trösklar för att få ett
            förstahands­kontrakt på en hyresrätt, något Vänsterpartiet länge
            drivit. Utredningen föreslår även förändringar i lagen om offentlig
            upphandling (LOU), så att allmännyttan precis som de privata aktörerna
            ska bli friare i sina upphandlingar. Även detta är något som Vänster­partiet
            drivit länge och nu hoppas ska bli verklighet.
          </p>
          <p xml:id="i-45pqY7sjKxucgLmf9Cx1WZ">
            Vad gäller sådant vi anser saknas i SOU 2022:14 presenterar vi
            i denna motion, samt i Vänsterpartiets motion Hyresrätt och allmännytta
            (2023/24:2319), ytterligare förslag på reformer som skulle sänka
            tröskeln in på bostadsmarknaden för de invånare som allra mest
            behöver det – bl.a. två åtgärder som vi menar är helt grundläggande:
            de ständigt pågående utförsäljningarna av kommunala bostäder måste
            stoppas och det måste bli obligatoriskt för alla kommuner att
            ha ett allmännyttigt kommunalt bostadsbolag.
          </p>
          <head xml:id="i-D3a2WeGAmK6ULUa9pzFak9" type="h2">
            4.3 Nationell strategi för att säkerställa allas rätt till bostad
          </head>
          <p xml:id="i-NMTmDYRG5ZTGjgyvpFBnhS">
            I mars 2019 riktade FN:s rapportör för bostadsfrågor, Leilani
            Farha, skarp kritik mot den dåvarande regeringens bostadspolitik.
            Farha uttryckte en särskild oro över de lagar och policyer som
            gjort att globalt kapital kunnat investeras i bostäder som säkerhet
            för finansiella instrument. Denna s.k. finansialisering av bostadsmarknaden
            har enligt Farha fått katastrofala konsekvenser för hyresgäster.
          </p>
          <p xml:id="i-HmVLKY2UP4FrU7JjuPQhLC">
            Fenomenet är inte nytt. Fastighetsspekulation på bekostnad av
            hyresgästers trygghet har pågått länge och över hela världen,
            vilket bl.a. skildrats i dokumentärfilmen ”Push”. Ett tydligt
            exempel är den utveckling vi sett i Sverige. Riskkapitalbolagsägda
            fastighetsbolag har köpt upp hyresfastigheter, renoverat lägenheterna
            och höjt hyrorna kraftigt. De hyresgäster som inte klarat av att
            betala de högre hyrorna har tvingats att flytta. Fenomenet kallas
            renovräkning och har drabbat många hyresgäster runtom i Sverige.
          </p>
          <p xml:id="i-BLbnsEgBS78NGw4ZnMz3tE">
            Farha menade att det var bekymrande att den svenska regeringen
            helt accepterat finansialiseringen av bostadsmarknaden och inte
            gjort några försök att reglera problemet, trots att såväl internationella
            konventioner som regeringsformen ska trygga rätten till bostad.
            Farha uppmanade Sveriges regering att dels erkänna den inverkan
            som finansialiseringen av bostadsmarknaden har på bostaden som
            en social rättighet och dels vidta åtgärder för att återupprätta
            bostaden som en social rättighet. Hon framhöll även att regeringen
            bör ta fram en nationell strategi för att säkerställa allas rätt
            till en bostad till en överkomlig kostnad och betonade att om
            Sverige misslyckas lever man inte upp till sina åtaganden vad
            gäller internationella konventioner. Regeringen svarade kortfattat
            och passivt, vilket visade att man inte tog frågan på allvar.
            Vänsterpartiet delar dock FN:s uppfattning att en nationell strategi
            för att säkerställa allas rätt till en bostad till en överkomlig
            kostnad bör ligga till grund för regeringens övergripande bostadspolitik.
          </p>
          <p xml:id="i-3NLXEW58hjT8yr1on6Y1zt">
            Regeringen bör ta fram en nationell strategi för att säkerställa
            allas rätt till en bostad till en överkomlig kostnad. Detta bör
            riksdagen ställa sig bakom och ge regeringen till känna.
          </p>
          <head xml:id="i-Ce7Tt6TatctCEMSWeNdYSN" type="h2">
            4.4 Nationell bostadsförsörjning
          </head>
          <p xml:id="i-Xr8QAfBzPmUeas62HdJmHS">
            I Sverige har kommunerna en central roll för bostadsförsörjningen.
            Främst genom planmonopolet som ger dem makten över den lokala
            fysiska planeringen men även via sina allmännyttiga bostadsbolag.
            Genom att styra hur marken används kan kommuner påverka omfattningen
            av och inriktningen på bostadsbyggandet och med hjälp av sin allmännytta
            kan de i viss mån påverka tillgången på, och fördelningen av,
            hyres­bostäder. Med dessa två verktyg har den kommun som vill
            starka styrmekanismer för att påverka invånarnas möjlighet att
            få en bostad.
          </p>
          <p xml:id="i-GveryGYd5fNuJpmRgSUFPA">
            Över tid har kommunernas bostadsförsörjningsåtagande förändrats.
            Under efter­krigstiden använde kommunerna sina verktyg för att
            bygga bra bostäder för alla. De senaste 30 åren har bostadsbyggandet
            i stället helt fått ske på marknadens villkor. Kommunal mark har
            blivit en viktig handelsvara för de som vill stärka sin ekonomi
            och samtidigt har allmännyttan i viss utsträckning, genom nya
            krav på affärsmässighet, reducerats till en i mängden av marknadsaktörer.
            Sammantaget har detta påverkat kommunernas möjligheter att ta
            sitt bostadsförsörjningsansvar, vilket främst drabbat resurssvaga
            grupper som inte kan efterfråga bostäder på marknadens villkor.
          </p>
          <p xml:id="i-HNaYvfGbDXwQASdysrxJkm">
            I utredningen Sänk tröskeln till en god bostad (SOU 2022:14)
            presenterades dels ett förslag på en ny bostadsförsörjningslag,
            som omfattar både stat och kommun, och dels ett förslag om att
            regeringen en gång per mandatperiod i en nationell handlingsplan
            ska redovisa sin bedömning av utvecklingen på bostadsmarknaden
            och vilka bostadsbehov som inte tillgodoses på denna. Utgångspunkten
            är att utmaningarna på bostads­marknaden måste lösas av stat och
            kommun i samverkan och Vänsterpartiet instämmer i stort med förslaget.
            En gemensam lag skapar en struktur som tydliggör det gemen­samma
            ansvaret för bostadsförsörjningsfrågor. Vidare tydliggörs att
            allmännyttiga bostadsbolag och kommunala stöd till boende är viktiga
            kommunala verktyg för bostadsförsörjningen. En formaliserad process
            kring den nationella bostadsförsörjningsplanen – där myndigheter,
            länsstyrelser, regioner och kommuner ingår – är viktig. Det tydliggör
            på ett bra sätt att även staten har ett ansvar för bostads­försörjningen.
            Regeringen bör införa en ny bostadsförsörjningslag, där både stat
            och kommun ingår, i enlighet med Vänsterpartiets förslag. Detta
            bör riksdagen ställa sig bakom och ge regeringen till känna.
          </p>
          <p xml:id="i-T7dqDVvt3ALY1ryDC42pyM">
            Regeringen bör ta fram en nationell handlingsplan för bostadsförsörjningen
            en gång per mandatperiod, som även bör innehålla en redovisning
            av hur bostadsmarknaden under den senaste mandatperioden fungerat
            avseende vilka bostadsbehov som inte tillgodoses samt vilka åtgärder
            som planeras för att åtgärda dem. Detta bör riksdagen ställa sig
            bakom och ge regeringen till känna.
          </p>
          <head xml:id="i-36BtT19mqLjbPUeCEw4McY" type="h1">
            5 Renovera mer och bygg bort bostadsbristen
          </head>
          <p xml:id="i-448Z2ur1F8VTMoYZMZV1zY">
            Enligt Boverkets senaste bostadsmarknadsenkät (maj 2023) bor
            runt 80 procent av landets befolkning i kommuner med bostadsbrist.
            Det är glädjande nog ett lägre antal än förra året, men tyvärr
            håller trenden i sig att de allmännyttiga bostadsföretagens andel
            av hyresmarknaden minskar. Värst drabbade av bristen på bostäder
            är fortfarande storstadsregionerna och högskoleorterna.
          </p>
          <p xml:id="i-5o3KwkM9ric9sbBSw7sMkD">
            Det har byggts många nya bostäder de senaste åren, men mycket
            av det som har byggts har varit för dyrt för stora grupper i samhället.
            Så trots att den totala bostads­bristen minskat är det fortfarande
            brist på bostäder som låg- och medelinkomsttagare faktiskt har
            råd att bo i, framför allt hyresrätter med rimliga hyror. Denna
            brist är inte bara en katastrof för många enskilda individer utan
            är även en starkt hämmande faktor för kommuners och regioners
            utveckling då den begränsar människors möjligheter att ta ett
            jobb, studera och etableras i det svenska samhället. Arbetsmarknaden
            påverkas negativt när inte minst yngre personer tvingas att tacka
            nej till arbeten eller studier för att de saknar en bostad. HSB
            har låtit beräkna konsekvenserna av bostadsbristen för tillväxten
            i Stockholmsregionen den närmaste tjugoårsperioden och kostnaden
            upp­skattas till flera hundra miljarder kronor. Naturligtvis bör
            man använda den här typen av siffror med en viss försiktighet,
            men vi kan i alla fall konstatera att bostadsbristen påverkar
            samhällets ekonomi och funktion mycket negativt.
          </p>
          <p xml:id="i-N6s4bB6Wyb7W2gE3FwSDq3">
            Människor måste kunna flytta dit där jobb och utbildningsplatser
            finns och hyres­rätter med rimliga hyror är den viktigaste nyckeln
            till flytten. Enligt myndighetens byggbehovsbedömning från juni
            2022 behöver det tillkomma 63 400 bostäder per år under perioden
            2022–2030. I samma prognosuppdatering betonas att behovet av nya
            bostäder kommer att fortsätta att öka p.g.a. den beräknade befolkningstillväxten.
          </p>
          <p xml:id="i-6YwHoMmzScMZFkUUYVFP6P">
            De senaste årens statistik från Boverket visade på en positiv
            byggutveckling som samhället borde ha värnat. Nu har förutsättningarna
            på bostadsmarknaden i stället snabbt försämrats; med de kraftigt
            stigande räntorna och energipriserna så har bostadsbyggandet minskat
            markant. År 2021 byggdes det 71 500 nya bostäder. Myndighetens
            prognos för 2023 ligger på mellan 40 000 och 45 000 nya bostäder,
            men nu visar preliminära siffror från SCB (24 augusti 2023) att
            antalet påbörjade bostäder under första halvåret 2023 i själva
            verket bara låg på runt 15 000. Det är en minskning med hela 57
            procent jämfört med samma period 2022. Så mycket som 80 procent
            av kommunerna anger höga produktionskostnader som hindret för
            bostadsbyggande. Det är en kraftig ökning jämfört med förra årets
            48 procent.
          </p>
          <p xml:id="i-3TbZLUQVyfAReukg1g3BEe">
            När både faktiska siffror och prognoser från myndigheter och
            andra samhällsaktörer så tydligt visar hur nyproduktionen minskar
            i en rasande hastighet behöver Sverige allt annat än den passiva
            bostadspolitik som vi hittills bevittnat från den högerkonservativa
            regeringen. Av erfarenhet vet vi att marknaden bygger för efterfrågan,
            inte för behov. Att i detta läge avveckla den statliga bostadspolitiken
            i princip helt, så som regeringen och riksdagens högermajoritet
            gjort, är både obegripligt och i allra högsta grad oansvarigt.
            Vänsterpartiet menar att det i själva verket är nu som staten
            ska satsa stort på såväl renovering och energieffektivisering
            av det befintliga hyresbeståndet (se avsnitt 6) som nybyggnation
            av hyresrätter som även låg- och medelinkomsttagare har råd med.
          </p>
          <head xml:id="i-FWXoydZMGTtVoN6RNhyafs" type="h2">
            5.1 Återinför investeringsstödet för byggande av hyresrätter
          </head>
          <p xml:id="i-AyfeKfYcS37XyZYcxda3zY">
            Investeringsstödet för byggande av hyresrätter, som avvecklades
            av riksdagens högerkonservativa partier, var en viktig anledning
            till att det under några år faktiskt byggdes hyresrätter med hyror
            som även genomsnittliga löntagare kunde efterfråga. Stödet bidrog
            också till att fler bostäder de facto byggdes, något som flertalet
            rapporter visat. De senaste i raden är ”Investeringsstödets effekter
            på byggandet av hyresbostäder – rapport” (Tyréns/Hyresgästföreningen,
            maj 2023).
          </p>
          <p xml:id="i-6h39YE6pW1QTgdDqk4AqEa">
            Att i ett skede där antalet nybyggnationer störtdyker plötsligt
            avveckla investerings­stöden ter sig häpnadsväckande okunnigt.
            Ideologin, kombinerad med ett väl rotat förakt för hyresrätten,
            tycks viktigare för högern än att även människor som saknar ekonomiska
            resurser faktiskt får ett eget långsiktigt och tryggt hem.
          </p>
          <p xml:id="i-RPKQd42n4BPanXXcUhzNDE">
            Det ständigt återkommande argumentet från högerpartierna, att
            investeringsstödet inte är ”träffsäkert”, rimmar illa med den
            politik som samma partier för när det gäller alla subventioner
            till ägda bostäder. Men frågan är om det verkligen är de rikaste
            personernas boende som vi ska skattesubventionera med uppskattningsvis
            nästan 60 miljarder kronor bara i år?
            <ref xml:id="i-Xtz1359V5Qn2xd1ZsESgxW" target="i-2LP5c1hnAaHtFa8S69f8Ej">
              [1]
            </ref>
          </p>
          <p xml:id="i-CEkkQFDcBsus5sq3R4SLjH">
            När det gäller investeringsstödet för byggande av hyresrätter
            syftade stödet i själva verket till att gynna hela den svenska
            generella bostadsmarknaden. Att det inte byggdes social housing
            för pengarna, dvs. den typen av ”träffsäkra” fattigbostäder som
            högern ofta uttrycker en längtan efter, har helt enkelt att göra
            med att Sverige fortfarande för en generell bostadspolitik. Vi
            ska inte ha särlösningar för de mest utsatta invånarna. Vi ska
            bygga för hela befolkningen och de skattepengar som används för
            ändamålet ska gynna så stora delar av samhället som möjligt, inte
            bara rika hushåll.
          </p>
          <p xml:id="i-4azBzAdx3be5FK9UZjTAcr">
            Under de 5 år som investeringsstödet till hyresbostäder funnits
            har stöd till 52 500 bostäder beviljats. Av dessa var drygt hälften
            färdigbyggda 2021, och sammanlagt hade då 8,5 miljarder kronor
            betalats ut i stöd. Detta kan jämföras med statens kostnad på
            12 miljarder för rotavdraget enbart under 2021. Bostäder byggda
            med hjälp av investeringsstödet bidrar till hela samhällets utveckling.
            Köken som renoveras med rotavdrag gynnar i princip bara enskilda
            individers plånböcker – på bekostnad av alla låginkomsthushålls
            ekonomier, då alla tvingas att bidra genom skattsedeln. Till rotavdrag
            såväl som ränteavdrag.
          </p>
          <p xml:id="i-EPBxifF6fz2sCWc6imXAqF">
            När siffror bryts ner blir det alltså tydligt hur investeringsstödet
            till en i samman­hanget mycket låg kostnad har bidragit till att
            upprätthålla byggtakten, öka andelen hyresrätter och dessutom
            sänka hyrorna. Det blir därför också tydligt hur högerns partier
            inte bryr sig om fakta utan helt låter ideologin styra bostadspolitiken.
            För marknaden har under alla tider visat sig inkapabel att på
            egen hand bygga hyresrätter med hyror som vanliga löntagare har
            råd med, något som investeringsstöden däremot har gjort möjligt.
            Investeringsstödet är således en mycket bra grund för staten för
            att bidra till målet om en socialt hållbar bostadsproduktion inom
            ramen för en generell bostadspolitik. Detta är grundläggande om
            vi ska kunna komma till rätta med den växande strukturella hemlösheten,
            vars orsak är att människor helt enkelt saknar de inkomster och
            resurser som krävs för att komma in på den ordinarie bostadsmarknaden.
            Genom stödet kan staten ställa krav på lägre hyresnivåer och man
            har möjlighet att parera byggkonjunkturen och sikta på ett stabilt
            och totalt sett högre byggande än i dag, något som är lämpligt
            att kombinera med ett statligt byggbolag (se avsnitt 5.3). Vänsterpartiet
            vill därför återinföra och utveckla det tidigare statliga investeringsstödet
            för hyresbostäder. Ett nytt stöd kan utformas på olika sätt. Exempelvis
            kan stöd- respektive lånedelar kombineras och det går även att
            dela upp stödet i ett investeringsstöd till vanliga hyresrätter
            och ett annat för byggande av studentbostäder, främst för att
            betona vikten av att bygga studentbostäder med rimliga hyror (se
            avsnitt 5.2). Utöver detta måste stödet mycket tydligare än tidigare
            knytas till klimatmålen. Högre krav på klimatsmarta bostäder ska
            ställas när stöd ska beviljas.
          </p>
          <p xml:id="i-4oFtrKfXmZoKBoRkQ6Sa2P">
            Regeringen bör under 2024 avsätta resurser för införandet av
            ett nytt investerings­stöd för byggande av hyresrätter och samtidigt
            låta Boverket snabbutreda utformningen av detsamma med målsättningen
            att återigen ha ett investeringsstöd för byggande av hyresrätter
            på plats under 2024. Detta bör riksdagen ställa sig bakom och
            ge regeringen till känna.
          </p>
          <p xml:id="i-FYJnqeHZPdpceyNLmxPkdy">
            I Vänsterpartiets motion för utgiftsområde 18 har vi avsatt medel
            för införandet av ett nytt investeringsstöd för byggande av hyresrätter,
            med start andra halvan av 2024.
          </p>
          <head xml:id="i-FVEAVTmzgZRjt2wv4iVanA" type="h2">
            5.2 Återinför investeringsstöd för studentbostäder
          </head>
          <p xml:id="i-Borx3E5rCk4zHpe6diVX1Y">
            Under 5 år, mellan åren 2017 och 2021, beviljades drygt 18,5
            miljarder kronor i investeringsstöd för 52 500 bostäder. Av dessa
            var runt 6 500 studentbostäder. I dag är det 68 kommuner som bedömer
            att det råder underskott på bostadsmarknaden för studenter. Av
            dessa säger 42 stycken att underskottet på bostäder för studenter
            främst beror på att det finns ett generellt underskott på bostäder.
            Den näst vanligaste orsaken till underskottet är att lediga bostäder
            är för dyra för studenter. Vänsterpartiet anser därför att ett
            stöd som riktas specifikt till byggande av studentbostäder är
            ett bra komplement till det som riktar sig mot vanliga hyresrätter.
            I stora drag bör de dock utformas på liknande sätt.
          </p>
          <p xml:id="i-5koSkhZiUt7yYQWTPYMHX2">
            Regeringen bör under 2024 avsätta resurser för införandet av
            ett nytt investerings­stöd för byggande av studentbostäder och
            samtidigt låta Boverket snabbutreda ut­formningen av detsamma
            med målsättningen att återigen ha ett investeringsstöd för byggande
            av studentbostäder på plats under 2024. Detta bör riksdagen ställa
            sig bakom och ge regeringen till känna.
          </p>
          <p xml:id="i-KAmKWpWMDB1127o6kmXsJ6">
            I vår motion för utgiftsområde 18 har vi avsatt medel för införandet
            av ett nytt investeringsstöd för byggande av studentbostäder,
            med start andra halvan av 2024.
          </p>
          <head xml:id="i-Fp4gtL3t9J5twhqLNkkfTD" type="h2">
            5.3 Ett statligt byggbolag
          </head>
          <p xml:id="i-THvdsUHnFAnA4wjLPZj4wC">
            I Sverige finns det över 110 000 byggföretag, med runt 330 000
            anställda. Av de 30 största bolagen dominerar dock tre stycken
            i princip helt: Skanska, Peab och NCC (www.byggnadsarbetaren.se/flest-anstallda-30-storsta-bygg%C2%ADforetagen-i-sverige-2021).
            Att bara några få byggjättar kontrollerar bostadsmarknaden innebär
            inte bara svårigheter för de småskaligare konkurrenterna inom
            branschen. Genom höga vinstmarginaler, på uppemot 20 procent,
            pressas både bostadspriser och hyror uppåt. Flera aktörer, däribland
            Sveriges Allmännytta, har uttryckt oro för att det inte bara påverkar
            bostadsbyggandet utan även samhällsbyggandet i stort och i förlängningen
            svensk konkurrenskraft. Det är tydligt att det behövs åtgärder
            för att sätta tryck på byggbolagen att öka produktiviteten. Vänsterpartiet
            vill därför se ett statligt allmän­nyttigt byggbolag med uppgift
            att bygga bostäder, främst hyresrätter, som alla ska ha råd att
            efterfråga.
          </p>
          <p xml:id="i-EQgpxEoj3R3A8MiEkEeWmU">
            Bolaget ska vara affärsdrivande men ha måttliga avkastningskrav.
            Vi kan konstatera att såväl LO som Byggnads har presenterat liknande
            förslag (LO 2019: Program för jämlikhet; Byggnads 2019: Bostäder
            åt alla! Sverige behöver en [ny] bostadspolitik).
          </p>
          <p xml:id="i-KueyHT76k69kKUMSHtwkr9">
            Ett statligt byggbolag skulle ge en bättre möjlighet till politisk
            styrning och säkra långsiktigheten i samhällsbyggandet. I dag
            styr konjunkturen helt byggandet. En statlig aktör skulle kunna
            säkerställa en jämnare byggtakt, vilket i förlängningen är positivt
            även för andra inom byggbranschen. Ett statligt byggbolag kan
            också ta regionala hänsyn och agera på ett sätt som gynnar hela
            landet. Det skulle t.ex. kunna satsa på områden som andra byggbolag
            bedömer som riskabla, exempelvis mindre lands­bygdskommuner.
          </p>
          <p xml:id="i-DJM2jhLkxeaQ9tTPTCnzkd">
            Regeringen bör se över hur ett statligt byggbolag, med uppgift
            att bygga främst billiga hyresrätter, kan upprättas. Detta bör
            riksdagen ställa sig bakom och ge regeringen till känna.
          </p>
          <head xml:id="i-4iUo23nCBLdZDHMiAJ43HJ" type="h2">
            5.4 Statliga topplån
          </head>
          <p xml:id="i-jEgtvS9dZTyzHUSbAtg6k">
            När bostadsbyggandet nu minskar kraftigt behövs ytterligare stimulans
            för att komma upp i de byggvolymer som behövs. Staten bör ta över
            delar av risken för finansieringen av nybyggnationer genom att
            erbjuda förmånliga topplån med låg ränta som ersätter större delen
            av det egna kapitalet för byggbolagen. Med ett statligt utfärdat
            topplån på 25 procent av investeringen återstår 5 procent för
            investeraren att skjuta till. Resterande 70 procent ska som i
            dag finansieras av banksektorn. Därmed ges även fler aktörer möjlighet
            att ta sig in på marknaden, vilket stärker konkurrensen i byggbranschen.
          </p>
          <p xml:id="i-NLcDCfo8Qg6R9EUCtUMQ1X">
            Vänsterpartiet föreslår därför att ett system med statliga topplån
            inrättas. Förslaget innebär en ökad upplåning för staten på motsvarande
            10 miljarder kronor 2024. Över tid ska systemet skalas upp och
            statens upplåning utökas. Schablonkostnaden för detta beräknas
            till 200 miljoner kronor 2023. Kostnaden som avses är räntekostnad
            och viss täckning av kapitalförluster. I Vänsterpartiets budgetmotion
            för 2024 (2023/24:2385) avsätter vi medel för reformen.
          </p>
          <p xml:id="i-XGo2QCJmuRZKziBvxFxmpK">
            Regeringen bör inrätta ett system med statliga topplån. Detta
            bör riksdagen ställa sig bakom och ge regeringen till känna.
          </p>
          <head xml:id="i-4YANPuEBtVeTkYMvoB6vCN" type="h1">
            6 Investera i klimatomställningen
          </head>
          <p xml:id="i-MH1bLvWGkY93ZPCFPBRBwy">
            Det gröna samhällsbygget förutsätter trygga och klimateffektiva
            bostäder i hela landet. Det svenska miljonprogrammet har gett
            oss välbyggda och välplanerade flerfamiljshus och dessutom finns
            det mycket som tyder på att de robusta miljonprogramshusen lämpar
            sig väl för omfattande klimatanpassningar. En effektiv klimatomställning
            kräver också att nybyggnationen av bostäder kraftigt minskar sin
            klimatpåverkan. Därför vill vi ställa högre miljökrav på de nya
            investeringsstöden för byggande av hyresbostäder (se avsnitt 5),
            men vi vill även se riktade investeringar mot ett ökat byggande
            i trä. Om hälften av Sveriges flerbostadshus byggdes i trä i stället
            för i andra material år 2025 skulle klimatpåverkan i byggskedet
            kunna minskas med så mycket som 40 procent per år.
          </p>
          <p xml:id="i-3i1LMrKZWcBenuaHG6dfLL">
            Vänsterpartiet vill se ett historiskt omfattande investeringsprogram
            för klimatet på 700 miljarder kronor under de tio kommande åren.
            Av dessa öronmärks 130 miljarder kronor för att stärka klimatnyttan
            i nyproduktionen samt för att åstadkomma effektiva och ändamålsenliga
            klimatrenoveringar av det befintliga bostadsbeståndet. Se vidare
            Vänsterpartiets budgetmotion (2023/24:2385).
          </p>
          <head xml:id="i-GDVvxd7wDCJXcSqQFoQa9f" type="h2">
            6.1 Klimatsäkra befintligt bestånd, renovera &amp; energieffektivisera
          </head>
          <p xml:id="i-ChDQ5FJQGq5HBg7fHbbPm4">
            I en bransch som ensam står för en så betydande del av samhällets
            klimatpåverkan, enligt Boverket över 20 procent av utsläppen av
            växthusgaser, så är satsningar på klimatanpassningar av det befintliga
            bostadsbeståndet helt grundläggande. Av miljon­programmets bostäder
            beräknas runt 150 000 stycken vara i akut behov av renovering
            och ytterligare flera 100 000 bostäder i behov av renovering i
            relativ närtid. Kostnad­erna beräknas bli mycket höga och om dessa
            för samhället nödvändiga energi­effektiviseringar inte ensamt
            ska betalas av nuvarande hyresgäster måste även staten vara med
            och ta ett finansiellt ansvar.
          </p>
          <p xml:id="i-CDpuxHDSyMWzsnUx4tGUgn">
            Sammanfattningsvis är alltså bygg- och fastighetssektorns utsläpp
            av växthusgaser enorma och problemen med chockhöjningar av hyror,
            med påföljande renovräkningar efter upprustningar av flerbostadshus
            med hyresrätt, välkända. Detta drabbar främst hushåll med snävast
            ekonomiska marginaler. Men ett renoverings- och energi­effektiviseringsstöd
            till flerbostadshus med hyresrätter kan på ett effektivt sätt
            avhjälpa båda dessa stora samhällsproblem. Som stödgivare har
            staten stora möjligheter att ställa höga krav på klimatsmarta
            ombyggnationer, liksom på rimliga hyresnivåer efter renoveringarna.
          </p>
          <p xml:id="i-We7kucDU5wAzFceJatxds6">
            Vänsterpartiets mål är ett klimatsmart samhälle där människor
            kan känna sig trygga i alla avseenden och trygghet handlar förstås
            inte minst om att kunna bo kvar i sitt hem. Renoveringar får aldrig
            bli renovräkningar. En social bostadspolitik ger människor både
            rätt och råd att bo.
          </p>
          <p xml:id="i-JLwv4CtB11DK3by97G13W1">
            I mars 2023 nådde Europaparlamentet och Europarådet en överenskommelse
            om en revidering av energieffektiviseringsdirektivet (EED). I
            stort enades man om att fastställa ett energieffektivitetsmål
            för EU på 11,7 procent för 2030, jämfört med de prognoser för
            energianvändning för 2030 som gjordes 2020. Överenskommelsen innebär
            att principen om energieffektivitet omsätts i lag, dvs. att EU-länderna
            i större utsträckning måste ta hänsyn till energieffektivitet
            i sin politik och planering och investeringsbeslut inom såväl
            energisektorn som andra sektorer. Kort och gott kan man konstatera
            att det även från EU ställs allt högre krav på renovering och
            energieffektivisering av byggnader, vad gäller både offentliga
            byggnader och bostadshus. Att Sveriges högerkonservativa regeringspartier
            i ett sådant läge valde att stoppa allt stöd för renovering och
            energieffektivisering av flerbostadshus är ytterst besynnerligt
            och har fått välförtjänt kritik inte bara från Vänsterpartiet
            utan även från stora delar av byggbranschen.
          </p>
          <p xml:id="i-HTaPAPPWALEsR76aWeDvPx">
            Vänsterpartiet vill återinföra ett energieffektiviseringsstöd
            för flerbostadshus med hyresrätter. Stödet ska lätta den ekonomiska
            bördan för den enskilda hyresgästen vid större renoveringar i
            fastigheten och vi menar att reformen, utöver allt som redan nämnts,
            därför är en viktig rättviseåtgärd. Under lång tid har det ägda
            beståndet fått statligt bidrag för renovering, ombyggnad och tillbyggnad
            via rotavdraget. Något som, till ett mycket högt pris för skattebetalarna
            (172 miljarder kronor mellan åren 2009 och 2022), till syvende
            och sist i princip ändå bara har gynnat de enskilda bostadsägarna.
            Det är nu dags för ett omfattande upprustningsprogram för hyresfastigheter.
            En energieffektivisering av denna magnitud gynnar hela samhället
            – inte bara de enskilda hyresgästerna – då den i allra högsta
            grad bidrar till den så nödvändiga klimatom­ställningen. Alla
            bör därför vara med och bidra. Investeringsmedel ska kunna sökas
            av såväl allmännyttiga som privata fastighetsägare. De ska täcka
            en del av omkostnaderna för att göra nödvändiga renoveringar med
            tydligt satta klimat- och miljökrav. Detaljer kring vilka krav
            som ställs för att ta del av energieffektiviseringsstödet ska
            tas fram av Boverket och stödet ska åter kunna sökas under 2024.
          </p>
          <p xml:id="i-3XmBsu2uvdbwQXVpurJXq1">
            Regeringen bör återinföra ett energieffektiviseringsstöd för
            flerbostadshus med hyresrätter. Detta bör riksdagen ställa sig
            bakom och ge regeringen till känna.
          </p>
          <p xml:id="i-Jiwor6vku74qRbF4TgDWM">
            I Vänsterpartiets budgetmotion för 2024 (2023/24:2385) avsätter
            vi medel för att med start 2024 införa ett nytt energieffektiviseringsstöd
            enligt förslaget ovan.
          </p>
          <head xml:id="i-VR4mxTAiWQtYCswVyuPbrm" type="h2">
            6.2 Klimatsmart planering &amp; nybyggnation
          </head>
          <p xml:id="i-8tJCGRmZxTF9upDtHaUktT">
            I vår budgetmotion för 2024 (2023/24:2385) avsätter vi medel
            för nybyggnation och planering inom ramen för vårt klimatomställningsprogram,
            vilket löper under en tioårsperiod. Medel ska kunna sökas vid
            nybyggnation som komplement till ett investeringsstöd eller liknande,
            i syfte att specifikt stärka klimatnyttan i nybyggnation och inom
            planeringen.
          </p>
          <p xml:id="i-BAgGwoNB2J5bkWCUQhFAne">
            Det offentliga har inom planeringen ett stort ansvar för framtida
            klimatutveckling. Kommunerna, som ansvarar för planfrågorna, kan
            välja att styra mot ett klimatneutralt byggande. Många jobbar
            redan hårt för att minska den klimatpåverkan som byggande ger
            upphov till och i det arbetet är bl.a. ett ökat byggande i trä
            en viktig del. I syfte att stödja kommunernas arbete med att säkerställa
            att mark tilldelas byggherrar som er­bjuder såväl klimatsmart
            nyproduktion som boendekostnader anpassade till folkflertalet
            vill Vänsterpartiet att staten stödjer kommunerna i deras arbete
            med att ta fram klimat­neutrala byggplaner enligt ovan. Ett sådant
            stöd kan fungera som ett viktigt kommunalt verktyg för att på
            ett tydligt sätt ta fram byggbar mark där krav exempelvis ställs
            på kostnadseffektiv klimatneutral nyproduktion i trä.
          </p>
          <p xml:id="i-3Mo7ohkEeq8HJSHFHh3GTu">
            I syfte att göra fler stadsdelar klimatsmarta vill vi att klimatomställningsprogrammet
            omfattar en försöksverksamhet där aktörer får söka stöd för mindre
            projekt som gynnar den egna stadsdelen ur ett klimatsmart perspektiv.
            Det kan exempelvis handla om att rusta gårdar på ett klimatsmart
            sätt, göra gator bilfria eller startar odlingar i området.
          </p>
          <p xml:id="i-DcDbwLMSZuUa4th6XEdJeW">
            Regeringen bör ge Boverket i uppdrag att utforma stöd enligt
            ovan, så att dessa ger största möjliga klimateffekt. Detta bör
            riksdagen ställa sig bakom och ge regeringen till känna.
          </p>
          <head xml:id="i-KE9GoWDVJ17PVjPzwLemaN" type="h2">
            6.3 Fler flervåningshus i trä
          </head>
          <p xml:id="i-N7tYdosrPV6V29BEJvaMUH">
            Sverige behöver bygga många bostäder, men det räcker inte längre
            att bara bygga mer. Vi behöver bygga rätt och bygga klimatsmart.
            De investeringsstöd för hyresrätter och studentbostäder som Vänsterpartiet
            vill inrätta måste mycket tydligare knytas till klimat- och energimålen.
            Men för att ytterligare stödja det industriella byggandet av flerbostadshus
            i trä anser vi att fler åtgärder är nödvändiga.
          </p>
          <p xml:id="i-LjxtvVKGS4nd2kx8rhqtHx">
            Sverige är ett skogsland och vi har en lång och stark tradition
            av att bygga med trä. Redan i dag byggs hela 90 procent av småhusen
            i trä. Förutom att vi har god tillgång till materialet så finns
            det en rad fördelar med att bygga i trä. Trä är en förnybar råvara
            som tar upp koldioxid under sin växttid och med användning i bl.a.
            träbyggnader binder in denna koldioxid under hela sin livstid.
            Ett ökat byggande i trä är viktigt om vi ska nå klimatneutralitet
            men det är också ett viktigt bidrag till att lösa behovet av ett
            ökat bostadsbyggande. Ett modernt industriellt byggande i trä
            kortar nämligen även bygg­tiderna och därmed kostnaderna. Slutligen
            skapar byggande i trä många arbetstillfällen i delar av landet
            där behovet av dessa är stort.
          </p>
          <p xml:id="i-4V7t41j8KAfQJftAfhDFzy">
            Trots detta är byggandet av flervåningshus i trä fortfarande
            måttligt. Sverige är ett av världens mest skogstäta länder men
            bara runt 13 procent av flervåningshusen byggs i trä. I syfte
            att specifikt öka byggandet av flerbostadshus i trä inrättar Vänsterpartiet
            därför ett nytt stöd som riktar sig specifikt till den som avser
            att bygga klimatsmarta fler­bostadshus i trä med rimliga hyror.
            För detta avsätter vi medel i vår budgetmotion (2023/24:2385).
          </p>
          <head xml:id="i-XtRjw62fSHjB4aidzJQBo5" type="h2">
            6.4 Återbruk av byggmaterial
          </head>
          <p xml:id="i-WkQK52sceAeJmpD4dJ7JYh">
            När Klimatpolitiska rådet senast överlämnade sin årliga rapport
            till regeringen konstaterades att Sverige förlorat styrfarten
            i sitt klimatarbete. Under ett par decennier har utsläppen i Sverige
            minskat varje år men nu står vi alltså inför en situation där
            nationell politik i stället kommer att leda till ökade utsläpp.
          </p>
          <p xml:id="i-CHN2Uu6gToiSbUcidDoLyz">
            När det gäller byggbranschen borde återbruk av byggmaterial vara
            ett viktigare bidrag än det är i dag. Branchorganisationen ”Byggmaterialhandlarna”
            har förvisso en uttalat hög ambition att minska sin klimatpåverkan,
            men andelen återbrukade produkter är fortfarande mycket låg.
          </p>
          <p xml:id="i-K9SBgdcFoS2p9d5jbtxASk">
            Vänsterpartiet uppmanar regeringen att bidra med reformer som
            kan öka andelen återbrukat byggmaterial. I syfte att nå de klimatpolitiska
            målen föreslår vi att regeringen utreder följande förslag:
          </p>
          <list xml:id="i-UY5dSZiGgYGQuAdPhoo6qv" style="ol">
            <item xml:id="i-8NkNafs2EJr9oJxgdexgM5">
              Se över möjligheten att göra handeln med återbrukade produkter
              och material momsfri så att dessa bättre kan konkurrera med nyproducerade
              varor. Förslaget strider inte mot EU:s momsdirektiv och kan därmed
              genomföras med kort tidshorisont.
            </item>
            <item xml:id="i-CpbCh61asuMiyfuUjshME3">
              Låt offentlig sektor driva på skapandet av en ny marknad genom
              att ställa krav i upphandlingar om att en viss del av ett bygge
              ska bestå av återbrukat byggmaterial.
            </item>
            <item xml:id="i-A7EzjAkEzHbpxVBakSJsZd">
              Undersök möjligheten att förbjuda rivning av byggnader som inte
              har inventerats och där möjligheterna att återbruka stomme och
              övriga material inte har utretts grundligt.
            </item>
            <item xml:id="i-VHAvNX2m2jYJaPPVAALkAq">
              Inkludera en generell översyn av avfallslagstiftningen med målet
              att öka det cirkulära kretsloppet av produkter och material, bl.a.
              bör definitionen för när en produkt blir avfall ändras så att
              den får längre liv.
            </item>
          </list>
          <p xml:id="i-LR81Du783b2X1irqn7DmM3">
            Regeringen bör utreda hur återbruket av byggmaterial kan öka.
            Detta bör riksdagen ställa sig bakom och ge regeringen till känna.
          </p>
          <head xml:id="i-HoB4AhhCHGAsgeCMTatRiV" type="h1">
            7 Balans mellan de olika upplåtelseformerna
          </head>
          <p xml:id="i-WrQF5nafMh5pVH5UshN8ip">
            Politiken har ett stort ansvar för att det byggs fler bostäder,
            men också för att rätt typ av bostäder byggs. Det som framför
            allt behövs är hyresrätter med rimliga hyror. För att bygga dessa
            behövs ett ökat statligt ansvarstagande både genom tydligare styrning
            och genom olika former av ekonomiskt stöd. Men inte minst behövs
            en tydlig åtgärdsplan för att uppnå en mer jämlik balans mellan
            hyresrätt och äganderätt.
          </p>
          <p xml:id="i-EqKhW1jcsFnry6aAPW9t1F">
            Vi lever sedan länge med en bostadsmarknad där ytterst skeva
            ekonomiska och regelmässiga villkor gäller för de olika upplåtelseformerna,
            genomgående till hyres­rättens nackdel. Skatteorättvisan mellan
            upplåtelseformerna har bl.a. lett till att en nybyggd hyresrätt
            i dag är upp till 2 500 kronor dyrare i månaden än motsvarande
            bostadsrätt. Att staten öser miljarder i skattesubventioner över
            de ägda upplåtelse­formerna, samtidigt som inga motsvarande stöd
            finns för hyresrätten, har också resulterat i att hyresgästerna
            i dag lägger en betydligt större andel av sina inkomster på boendet
            än de som bor i ett ägt boende. Detta trots att den disponibla
            inkomsten de facto är lägst bland hyresgäster. Dessutom leder
            den ekonomiska orättvisan mellan upp­låtelseformerna till dyrare
            underhåll av hyresrätter och bidrar i längden till ombildningar
            av hyresrätter till bostadsrätter. Något som på sikt stänger ute
            ännu fler hushåll med små resurser från att få en egen bostad
            till en rimlig kostnad och med långsiktigt trygga villkor.
          </p>
          <p xml:id="i-RKmDrJyBWu4oNCB6DRtCZp">
            Situationen är komplex, men om vi ska få en fungerande och mer
            rättvis bostads­marknad är det inte större skillnader vi behöver.
            Målsättningen måste vara att alla upplåtelseformer ska vara lika
            attraktiva och det är samhällets och politikens uppgift att se
            till att det blir så. Vi vill därför se en totalöversyn av både
            regler och skatter som kan jämna ut villkoren. Nedan, i avsnitten
            7.1.1–7.1.6, listar vi en rad viktiga aspekter som vi anser måste
            finnas med i en sådan totalöversyn.
          </p>
          <p xml:id="i-NBbZR5xmH42qnEvaAewL9u">
            Regeringen bör återkomma med en åtgärdsplan och tidsplan för
            att genomföra en totalöversyn av regler och skatter enligt Vänsterpartiets
            förslag, i syfte att nå en mer jämlik balans mellan hyresrätt
            och bostadsrätt. Detta bör riksdagen ställa sig bakom och ge regeringen
            till känna.
          </p>
          <head xml:id="i-QAwysoDmUmSEkEd87xXDap" type="h2">
            7.1 Utred möjligheten att införa en låg, fullt avdragsgill moms
            på hyror
          </head>
          <p xml:id="i-9qLseEcoPE6MPvH2V4CpjL">
            Hyresfastighetsägare betalar 25 procent moms på material och
            tjänster, exempelvis när ett hus underhålls, men får idag inte
            lägga på moms på hyran, varför det inte heller går att göra avdrag
            för material och tjänster. Detta till skillnad från övriga näringsverksam­heter,
            där momsen kan dras av.
          </p>
          <p xml:id="i-9vEikB1p75GS6f88cFKBa8">
            En förklaring till att frågan inte varit aktuell är att EU:s
            momsdirektiv fram till förra året inte tillåtit medlemsstater
            att ändra i vad som beläggs med moms och med hur mycket. Direktivet
            har betraktat moms på hyra som en skattesubvention och det har
            därför endast fått läggas på s.k. social housing, men inte på
            den reguljära bostads­marknaden. I april 2022 beslutade dock EU:s
            råd för ekonomiska och finansiella frågor om ändringar i momsdirektivet,
            vilket nu möjliggör för varje enskild medlemsstat att besluta
            om förändringar i momssystemet.
          </p>
          <p xml:id="i-GZDQQBkBb2jytnQVqdUWCh">
            I Sverige finns sedan tidigare möjligheten att bygga med avdrag
            för moms, t.ex. idrottsanläggningar, varpå det sen läggs en låg
            moms på de som hyr en tennisbana eller fotbollsplan. Men dagens
            system tvingar hyresfastighetsägare att lägga momsen på toppen
            av priset, vilket bidrar till att driva upp såväl kostnaderna
            för nyproduktion som hyresnivåerna i det befintliga beståndet.
          </p>
          <p xml:id="i-XAc3RnfLKYUc8xAD1NE93s">
            Vänsterpartiet anser att ändrade momsregler för hyresbostäder
            bör undersökas. Om en 6-procentig moms kan läggas på hyran, och
            utgående moms kan dras av, blir det klart mer fördelaktiga kalkyler
            för både nybyggnation och renovering. Förslaget sänker skatten
            på hyresrätten och stämmer dessutom väl överens med grundtanken
            att momsen ska betalas av slutanvändaren.
          </p>
          <p xml:id="i-WdV373jEuCqKFxu5iU2ghA">
            Införandet av en låg moms vid uthyrning av bostäder är något
            som länge har efterfrågats av de stora aktörerna inom branschen,
            såsom Sveriges Allmännytta, Fastighetsägarna Sverige och Hyresgästföreningen.
            Branschen är överens om att en reform som denna skulle skapa bättre
            förutsättningar för ökad nyproduktion och lägre hyror i både nyproduktion
            och befintligt bestånd än vad som är möjligt i dag.
          </p>
          <p xml:id="i-RG3nQYiX8VLQdrryLUzhAy">
            Vänsterpartiet har låtit riksdagens utredningstjänst titta på
            förslaget och man kan konstatera att frågan är komplicerad (RUT,
            2022:149) men vi anser trots detta att den bör finnas med i den
            totalöversyn vi föreslår av villkoren för upplåtelseformerna.
          </p>
          <head xml:id="i-Ax5WFGRrqbJ9WZPxynCsd1" type="h2">
            7.2 Avskaffandet av fastighetsavgiften på hyresfastigheter
          </head>
          <p xml:id="i-KEe1NRFw8hJH6pi8LkXtod">
            I dag tas fastighetsskatt (kommunal fastighetsavgift) ut på fastigheter
            med bostäder som upplåts med hyresrätt. Hyresvärden måste alltså
            betala skatt både för vinst som uppstår i verksamheten och för
            själva innehavet av fastigheten. Att vinst beskattas är självklart,
            men inte att även ”produktionsmedlen” beskattas. Detta sker inte
            heller inom andra näringsverksamheter. Hyresrätten är alltså dubbelbeskattad
            och konsekvensen blir att hyresrätten får sämre ekonomiska villkor
            än ägda upplåtelseformer.
          </p>
          <p xml:id="i-Jwuuk7zo8w4o2LuDoepRGu">
            Flera statliga utredningar har pekat på problemet. Den senaste
            större parlamentariska utredning som berörde frågan, Fastighetsbeskattningskommittén
            (SOU 2000:34), föreslog att fastighetsskatten skulle ersättas
            med en schablonintäkt för privatbostäder (egnahem och bostadsrätter)
            och att fastighetsskatten på näringsfastigheter (hyresrätter)
            skulle slopas eftersom näringsverksamheten redan beskattas på
            konventionellt sätt. I statsbudgeten redovisas också fastighetsavgiften
            på näringsfastigheter som en skattesanktion, dvs. ett ”överuttag”
            av skatt. Flera instanser har därför föreslagit att fastighetsavgiften
            och fastighetsskatten avskaffas på hyreshus med bostäder.
          </p>
          <p xml:id="i-5mXD4GrxJxVan9uD3Wef9K">
            Enligt riksdagens utredningstjänst (RUT 2022:1571) förväntas
            den kommunala fastighetsavgiften på hyreshus inbringa ca 3,1 miljarder
            kronor brutto till landets kommuner år 2022. Fastighetsavgiften
            på hyresrätter utgör dock en del av ett större skattesystem och
            även frågan om ett avskaffande är invecklad. Vänsterpartiet anser
            därför att avskaffandet av fastighetsavgiften på hyresfastigheter
            ska utredas närmare och ingå i den totalöversyn vi vill se av
            villkoren mellan hyrda och ägda bostäder.
          </p>
          <head xml:id="i-BAuYoFWidbU9mwi7cffnw5" type="h2">
            7.3 Trappa ner ränteavdraget
          </head>
          <p xml:id="i-VgtMQ9kWgFof4E3A9JCUkz">
            På bara fem år har ränteavdraget ökat från 17 miljarder kronor
            till 27,5 miljarder kronor (år 2022). Ekonomistyrningsverkets
            prognos för de kommande 3 åren är 42,7 miljarder kronor år 2023,
            45,1 miljarder kronor år 2024 och anmärkningsvärda 48,2 miljarder
            kronor år 2025 (RUT 2022:1067). Det är enormt mycket pengar och
            vi menar att det är rimligt att en nedtrappning av ränteavdragen
            finns med i den totalöversyn av skatter och regler som Vänsterpartiet
            föreslår i syfte att jämna ut villkoren mellan upplåtelse­formerna.
          </p>
          <p xml:id="i-NtWpZnUhRUzLqqAkMTTyq4">
            Till följd av de höga räntorna kan ett avtrappat ränteavdrag
            får stora konsekvenser på ekonomin för enskilda hushåll. Vänsterpartiet
            har föreslagit att ränteavdragen trappas ned med 5 procentenheter
            under en 3-årsperiod som påbörjas om två år, detta då många hushåll
            i dagsläget är pressade av stigande räntekostnader och hög inflation.
          </p>
          <head xml:id="i-XBKnys8Enjx4TdqSerWj8Z" type="h2">
            7.4 Skatteavdrag för hyresgäster
          </head>
          <p xml:id="i-CHwXjDy4Hi6NLQcDn3wwQn">
            Genom ovannämnda ränteavdrag har individer som äger sin bostad
            och har bostadslån rätt att få skatten på sina förvärvsinkomster
            reducerad om de har utgifter för ränta på bolån. Om nettot understiger
            noll är det möjligt att dra av 30 procent av det nettot från skatten
            på förvärvsinkomster, om det finns skatt att dra av från. Avdraget
            görs efterföljande år via inkomstdeklarationen. I syfte att uppnå
            rättvisare ekonomiska villkor mellan upplåtelseformerna föreslår
            Vänsterpartiet att någon form av skatte­reduktion för hyresutgifter
            utreds inom ramen för den totalöversyn vi föreslår.
          </p>
          <p xml:id="i-CruaNAVkuLnnM4Z55db9ks">
            Riksdagens utredningstjänst har gjort en beräkning av effekten
            av att införa en skattereduktion för den som hyr sin bostad (RUT
            2022:1040). Underlaget för reduktionen uppgår till 30 procent
            av årshyran efter att 30 000 kronor dragits av. I nästa steg utgörs
            själva reduktionen av 30 procent av det underlaget. Eftersom reduktionen
            ska efterlikna den reduktion som i dag finns för ränteutgifter
            har utredningstjänstens beräkningar hanterats på samma sätt. Det
            innebär att underlaget för reduktionen (30 procent av årshyran
            efter att 30 000 kronor dragits av) har förts in i inkomstslaget
            kapital tillsammans med andra minusposter och kvittats mot inkomster
            inom det inkomstslaget. Trettio procent av nettot inom det inkomstslaget
            har därefter använts för att reducera förvärvsinkomstskatten,
            då nettot varit negativt. De med ett positivt netto har i stället
            fått en minskad kapitalskatt. Då reduktionen är kopplad till storleken
            på hyran kommer ingen behovsprövning att behövas. Enligt riksdagens
            utredningstjänst resulterar en skattereduktion enligt detta förslag
            i en kostnad (inkomstminskning) för staten på ca 5,9 miljarder
            kronor kommande år. Med rätt utformad administration kan hyresgäster
            få del av reduktionen i princip automatiskt, i samband med skatteåterbäringen.
          </p>
          <p xml:id="i-Cwim1dQtYUofh62DwoFEUH">
            Så länge ränteavdraget finns kvar, och så tydligt gynnar individer
            som äger en bostad, anser vi att en modell för skatteavdrag för
            hyresgäster bör utredas inom ramen för den totalöversyn vi vill
            se av villkoren för hyrda och ägda bostäder.
          </p>
          <head xml:id="i-Vwwpx7BTKnRjHtdSK35SCd" type="h2">
            7.5 Rotavdraget – från ett blått till ett grönt avdrag
          </head>
          <p xml:id="i-Jgsfo971DUrMwPs88TGGJT">
            Vänsterpartiet arbetar för att ekonomin ska fungera för alla.
            Inte bara för några få. I dag finns flera avdrag och skattereduktioner
            som i stor utsträckning går till personer med höga inkomster.
            Dit hör bl.a. rut- och rotavdragen, och även ränteavdragen. Åtskilliga
            kartläggningar och rapporter har bekräftat detta. Riksrevisionen,
            Skatteverket och Myndigheten för tillväxtanalys tillhör floran
            av rapportleverantörer som styrker både hur dyra och ineffektiva
            rut- och rotavdragen de facto är för samhället, men också hur
            de gynnar just de rikaste hushållen.
          </p>
          <p xml:id="i-FRDS2Frs4JeRMVSzeCKkZY">
            Rotavdraget har, sen det infördes i sin nuvarande form år 2009,
            kostat skatte­betalarna 172 miljarder kronor (fram till 2022).
            Men rot är alltså inte bara dyrt utan även ineffektivt. Varje
            rotjobb kostar skattebetalarna runt 7 miljoner kronor. Vill man
            skapa jobb med skattepengar finns det betydligt billigare och
            mer effektiva vägar. Det är alltså också främst hushåll med högre
            inkomster som använder avdragen. Enligt rapporten Skattesystemets
            utveckling (Skatteverket 2018) är den del av befolkningen som
            använder rutavdraget överrepresenterad bland de med höga inkomster,
            men en ännu större snedvridning mot höga inkomster gäller för
            de som gör rotavdrag. Gemensamt för båda avdragen är att mycket
            få hushåll med de lägsta inkomsterna använder dem. Genom att sammanställa
            statistik från SCB (2022) har tankesmedjan Katalys tagit fram
            ett exempel som tydligt visar ojämlikheten: om hela Sverige använde
            rut-, rot- och ränteavdrag i samma utsträckning som invånarna
            i den välbärgade kommunen Danderyd skulle notan för staten hamna
            på 94,5 miljarder kronor – varje år. Om den nationella användningen
            i stället skulle motsvaras av den kommun där avdragen nyttjas
            minst, Åsele i Västerbottens län, skulle kostnaden bli 15,7 miljarder.
            Det handlar alltså om bidrag som främst gynnar storstadens mest
            välbärgade hushåll.
          </p>
          <p xml:id="i-ELi5cd2cpikTAueVBegrEY">
            Under 2021 köpte svenskar rottjänster för drygt 12 miljarder
            kronor. Många av rot­arbetena är av karaktären ”onödiga köks-
            och badrumsbyten” som stjälper snarare än hjälper miljön. Övriga
            skattebetalare tvingas att bidra till enskilda villa- eller bostads­rättsägares
            olika ”marknadsvärdeshöjande åtgärder”, samtidigt som de genomförda
            rotåtgärderna alltså tär på vår miljö och vårt klimat.
          </p>
          <p xml:id="i-LbdtdbwPum9PC6ujmMhrtY">
            Gemensamma medel bör gå till saker som är till nytta för flertalet.
            Vänsterpartiet föreslår därför att en reformering av rotavdraget
            ska ingå i den totalöversyn vi vill se av villkoren mellan hyrda
            och ägda bostäder. Vårt förslag är att rotavdraget görs om till
            ett helt grönt avdrag för fastighetsförbättringsarbeten (s.k.
            rotarbeten), på samma sätt som skattereduktionen för grön teknik
            – grön rot – solcellsbidrag fungerar i dag. Att tydligt koppla
            kraven på åtgärder till miljö- och klimatnytta gör avdraget mer
            relevant för hela samhället, inte bara för enskilda fastighetsägare.
            Det skulle samtidigt bli ett viktigt incitament för att stimulera
            privata fastighetsägare att renovera hållbart och klimatsmart.
          </p>
          <head xml:id="i-VKsSrkLUZgWHwS9BRautQj" type="h2">
            7.6 LOU och skattefria underhållsavsättningar
          </head>
          <p xml:id="i-PD4RWjDrmDvzX7wXmeUCgD">
            I Vänsterpartiets motion Hyresrätt och allmännytta (2022/23:1249)
            finns ytterligare två viktiga förslag för att åstadkomma mer rättvisa
            villkor mellan upplåtelseformerna. Eftersom helheten är viktig
            vill vi nämna dessa, även om de ligger utanför den total­översyn
            vi efterlyser.
          </p>
          <p xml:id="i-jzhVrRbZTMDcreWm2o9vG">
            Enligt Sveriges allmännytta har de allmännyttiga bostadsbolagen
            i dag ca 10 procent högre byggpriser och längre byggtid än privata
            byggherrar p.g.a. lagen om offentlig upphandling (LOU). I en tid
            av bostadsbrist vore en effektiv åtgärd för att minska byggkostnaderna
            att allmännyttan inte behövde tillämpa LOU.
          </p>
          <p xml:id="i-QJ8ADGwZzqrKTKDQWJrw7t">
            I mars föreslog den statliga utredningen Sänk tröskeln till en
            god bostad (SOU 2022:14) att LOU ska ändras så att ett organ som
            verkar på normala marknadsmässiga villkor, har ett vinstsyfte
            och bär sina egna förluster inte ska behöva omfattas av LOU. Vänsterpartiet
            är enigt med utredaren. Vi anser att allmännyttan, liksom de privata
            aktörerna, ska bli friare i sina upphandlingar och inte behöva
            tillämpa LOU.
          </p>
          <p xml:id="i-KhseBt1kfN3kECkjY61SDd">
            Nästa viktiga förslag handlar om skattefria underhållsavsättningar.
            Fastigheter används länge och underhåll är grundläggande för att
            förlänga livslängden. I dag kan småhusägare och bostadsrättsföreningar
            jämna ut kostnader genom att göra avsättningar till framtida underhåll
            utan skattekonsekvenser. I hyresrätten beskattas däremot alla
            avsättningar till framtida underhåll med över 20 procent. Detta
            försvårar möjligheten till underhåll i hyresfastigheter och för
            hyresvärdarna att periodisera kostnaden i hyran. Kostnader för
            förslitningar vältras då i stället över på framtida hyresgäster.
            Otaliga är gångerna vi sett konsekvenserna av detta, med slumvärdar,
            renovräkningar etc.
          </p>
          <p xml:id="i-AyKeoAyG9xpBkMRppR5Ljy">
            Ett enkelt sätt att komma till rätta med denna skattemässiga
            orättvisa är att införa skattefria underhållsavsättningar även
            för hyresfastigheter. Statens kostnad för reformen beräknas av
            riksdagens utredningstjänst till försumbara 10 miljoner kronor
            om året och bör införas omgående (RUT 2022:156). I vår budgetmotion
            för 2024 (2023/24:2385) avsätter vi medel för att genomföra reformen
            med start 2024.
          </p>
          <head xml:id="i-JmjPrdL4xMLntD9JRYYpUP" type="h1">
            8 Markpolitiken – ett viktigt verktyg för kommunerna
          </head>
          <p xml:id="i-CKe1ckpYmqHeiSy4QTcH3L">
            Kommunerna spelar en viktig roll för att öka bostadsbyggandet,
            bl.a. då det är de som tar fram detaljplaner för hur områden ska
            bebyggas. Om fler bostäder ska byggas måste alltså kommunernas
            planberedskap vara god. Samtidigt måste de ha bra markpolitiska
            verktyg för att bygga de bostäder som behövs. Nuvarande markpolitiska
            verktyg räcker dock uppenbarligen inte för att uppnå ett högt
            byggande. Därför måste dessa vässas.
          </p>
          <p xml:id="i-4ZRieELZLAfzEw7UxJG17F">
            En förutsättning för att genomföra viktiga samhällsbyggnadsåtgärder
            är att kommunen äger exploaterbar mark. I kommuner som blir beroende
            av enskilda mark­ägares goda vilja att planlägga för att därefter
            bygga riskerar byggandet bli ojämnt, oberäkneligt och otillräckligt.
          </p>
          <p xml:id="i-YDSXoWuaTWr9nEESTVYmX9">
            Efter att den borgerliga regeringen avskaffade förköpslagen år
            2010 har kommun­ernas möjlighet att förvärva attraktiv byggmark
            minskat. Förköpslagen innebar att en kommun hade förköpsrätt till
            en fastighet vid en överlåtelse som uppfyllde de kriterier som
            lagen uppställde. Lagen var ett viktigt redskap för kommunernas
            fysiska planering och tätbebyggelseutveckling och ett stöd för
            fler exploateringsavtal. En ny förköpslag bör införas i syfte
            att förbättra kommunernas möjligheter att planera för och bygga
            fler bostäder. Detta bör riksdagen ställa sig bakom och ge regeringen
            till känna.
          </p>
          <p xml:id="i-UJ277BVzYBLTbzGSk5rp8">
            Bostadsbrist har länge drivit upp priserna på mark. Detta har
            fått till följd att byggherrar som av kommunen fått tillgång till
            planlagd mark, i syfte att bygga på den, låtit bli att bygga eftersom
            man hoppas på fortsatt stigande markpriser och högre avkastning.
            I en granskning som Dagens Nyheter genomförde år 2016 av omkring
            25 000 bostäder i lägenhetshus som byggdes klart 2015 är detta
            en viktig anledning till att det byggs för lite och för sakta
            (DN 2016-07-31). Några år har förvisso passerat, men det finns
            ingen anledning att tro att situationen har förändrats. Att hålla
            på byggbar mark på detta sätt innebär att den inte bebyggs trots
            enorma behov. Vänsterpartiet kan inte acceptera en ordning där
            byggherrarnas fördröjande vinstupplägg tillåts att styra bostadsutbudet
            samtidigt som det råder stor bostadsbrist i delar av landet.
          </p>
          <p xml:id="i-NheZTEMf6ANvgGPCdoHdgd">
            I juni 2017 tillsatte S-MP-regeringen, i överenskommelse med
            Vänsterpartiet, en utredning med uppdrag att se över kommunernas
            möjligheter att säkerställa att befintliga byggrätter tas i anspråk
            och bebyggs (dir. 2017:74). Utredningens betänkande presenterades
            i augusti 2018. Det innehåller ett antal konkreta förslag som
            syftar till att kommunerna i högre utsträckning ska kunna säkerställa
            att byggrätter tas i anspråk utan onödigt dröjsmål (SOU 2018:67).
            Betänkandet har remissbehandlats men hittills har inga förslag
            lagts fram i riksdagen. Vänsterpartiet anser att utredningens
            förslag bör genomföras i syfte att ge kommunerna fler verktyg
            för att kunna öka byggtakten.
          </p>
          <p xml:id="i-RCsx1NybqeqWZhq9ot9MXb">
            Regeringen bör lägga fram lagförslag i linje med dem som presenterades
            i Bygg­rättsutredningens betänkande (SOU 2018:67). Detta bör riksdagen
            ställa sig bakom och ge regeringen till känna.
          </p>
          <head xml:id="i-YGpyF43o9nyyJPZ3BTB3n4" type="h1">
            9 Stärk planverktyget
          </head>
          <p xml:id="i-GaexEJSuS2WvhfYAqKBPWR">
            Nuvarande plan- och bygglag (PBL) trädde i kraft 2011. Under
            ett flertal år har förändringar i lagen orsakat fördröjningar
            i arbetet då tillämpning ska implementeras och rättsprocesser
            fastställa ny praxis. PBL behöver vara ett transparent regelverk
            som innebär både förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn värnas.
          </p>
          <p xml:id="i-YG4gd3tstNAEqcQtFFd1RP">
            År 2017 tillsatte regeringen en kommitté med uppdrag att genomföra
            en systematisk och grundlig översyn av utvalda kapitel i plan-
            och bygglagen, plan- och byggför­ordningen samt Boverkets byggregler
            och föreskrifter (dir. 2017:22). Syftet var att modernisera regelverken
            och gynna ökad konkurrens och ökat bostadsbyggande. I december
            2019 slutredovisades uppdraget. Betänkandet har sedan remissbehandlats
            men bereds fortfarande inom Regeringskansliet. Vänsterpartiet
            väntar och kommer att ta ställning till utredningens förslag när
            de till sist hamnar på riksdagens bord.
          </p>
          <p xml:id="i-3nfjCiCkkjSn6o2uzopz83">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra boende. De regler som styr planering och byggande ska vara
            förutsägbara och enhetliga och fylla sitt syfte. De finns till
            för att skydda människor från dåliga bostadsför­hållanden samtidigt
            som utveckling, kvalitet och långsiktig hållbarhet ska stimuleras.
          </p>
          <p xml:id="i-KYxr772MH8K7jSGywFphzb">
            År 2017 tillsatte S-MP-regeringen en utredning med uppdrag att
            bl.a. lämna förslag på hur översiktsplaneringen kan utvecklas
            (dir. 2017:6). En ny lag föreslås, som innebär att en kommun ska
            kunna bestämma att bostäder som byggs på mark som kommunen eller
            ett kommunalt aktiebolag äger bara ska få upplåtas med hyresrätt.
            Ett sådant beslut ska även gälla mot en ny ägare av marken. Det
            gör det lättare för kommunen att säker­ställa att marken kommer
            att bebyggas med hyresrätter, om kommunen har satt upp detta som
            ett villkor i samband med försäljningen av marken. Förslaget ligger
            i linje med vad Vänsterpartiet föreslagit tidigare, dvs. att kommunen
            ska ges rätt att föreskriva en viss upplåtelseform i en detaljplan.
            Utredningen om en utvecklad översiktsplanering har hittills genererat
            tre propositioner. Av dessa tar ingen upp frågan om upplåtelseform.
          </p>
          <p xml:id="i-V9cqVmCWgd2J52eHx828PN">
            I syfte att öka kommunernas möjlighet att se till att de bostäder
            som byggs både behövs i kommunen och är efterfrågade av kommuninvånarna
            bör det i plan- och bygglagen vara möjligt att föreskriva en viss
            upplåtelseform i en detaljplan. Detta bör riksdagen ställa sig
            bakom och ge regeringen till känna.
          </p>
          <p xml:id="i-M7TmJH6STRfqjpQtp3zCwG">
            Regeringen bör se över förutsättningarna för att använda översiktsplaner
            på mot­svarande sätt. Detta bör riksdagen ställa sig bakom och
            ge regeringen till känna.
          </p>
          <p xml:id="i-ehQuxoBpZ3x8nhBhoz4qE">
            Den byggda miljön står för en stor del av samhällets miljöpåverkan
            och energi­användning. För att underlätta den nödvändiga omställningen
            till ett energisystem baserat på förnybara råvaror, där de nationella
            miljökvalitetsmålen nås, behöver den byggda miljöns energianvändning
            minska. Vi anser att det är angeläget att det redan i detaljplaner
            går att ställa krav på energieffektivitet, typ av uppvärmning
            och konstruktion m.m. Det finns redan exempel på kommuner som
            ofta skriver in den typen av krav i detaljplaner, trots att PBL
            sätter klara begränsningar där. Vi anser därför att PBL behöver
            revideras så att det finns möjligheter att ställa denna typ av
            särkrav (och inte bara gestaltningskrav som i dag) och att det
            därmed ska öka förutsättningarna för ett mer hållbart byggande
            som är bättre ur ett energi- och klimatperspektiv.
          </p>
          <p xml:id="i-RJ8sGvZJ8hAyfgJX84DNxs">
            Regeringen bör återkomma med ett förslag till ändring i plan-
            och bygglagen som möjliggör att ställa krav på energieffektivitet
            m.m. i detaljplaner. Detta bör riksdagen ställa sig bakom och
            ge regeringen till känna.
          </p>
          <head xml:id="i-Fr1cvrXNTZPXcJj61tgfML" type="h1">
            10 Regionalt perspektiv i planeringen
          </head>
          <p xml:id="i-P2a1AuEohYTtBnpcXPEwpX">
            Ett regionalt planeringsperspektiv är på många platser i landet
            av stor vikt för att skapa balans i bostadsbyggandet. Regionernas
            näringslivsutveckling och infrastruktur hänger ofta ihop, och
            i takt med att arbetsmarknadsregioner utökas och kommunikationer
            för­bättras så följer inte bostadsmarknaden nödvändigtvis kommungränserna.
            I Stockholms­regionen har det t.ex. visat sig att den generella
            byggtakten i länets sex rikaste kommuner under flera år varit
            mycket låg. Dessutom har nybyggnationen till största delen bestått
            av villor och bostadsrätter. Andelen hyresrätter är försvinnande
            liten. Danderyd, Täby, Lidingö, Vaxholm, Nacka och Sollentuna
            hör till de kommuner som inte tar ansvar vare sig för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet. Ett liknande mönster finns
            i Malmö- respektive Göteborgsregionen där välbärgade kommuner
            främst planerar för och bygger bostäder som endast kan efterfrågas
            av ett fåtal.
          </p>
          <p xml:id="i-XeuxyBSUXkPHhojBTE7tAf">
            Inte bara i storstadsregionerna utan också i kommuner med vikande
            befolkningsunderlag kan det av olika anledningar vara viktigt
            att ta hänsyn till ett mellankommunalt eller regionalt perspektiv
            med avseende på bostadsförsörjningen. Men trots detta har Sverige
            i dag ett mycket decentraliserat planeringssystem som bygger på
            kommunernas självstyre. Förutom att vissa kommuner i en region
            tar större ansvar än andra för bostadsbyggandet så finns det problem
            t.ex. med att kollektivtrafik inte byggs ut i den utsträckning
            som krävs i samband med byggande av nya bostads­områden.
          </p>
          <p xml:id="i-Df8tMcFE3tu9xrFJqHeAcC">
            Mot bakgrund av detta hade Vänsterpartiet förhoppningar om att
            Bostads­planeringskommitténs slutbetänkande En ny regional planering
            – ökad samordning och bättre bostadsförsörjning (SOU 2015:59)
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-5yw4hzVJ6UR8kJUiGNhjjH">
            Bostadsplaneringskommitténs arbete är gediget, och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner, och vi hade gärna sett att kommittén
            hade gått längre. Det gäller främst förslaget om regional planering.
          </p>
          <p xml:id="i-PmXsG7CmFDziiaL4deLx21">
            I juni 2018 lade S-MP-regeringen fram propositionen En ny regional
            planering (2017/18:266). Vänsterpartiet välkomnade propositionen
            men framhöll bl.a. att den regionala planeringen bör ges större
            möjligheter att påverka kommunernas bostads­byggande och att regional
            fysisk planering bör införas i fler län än Stockholms och Skåne
            län (mot. 2018/19:21). Nu har regional fysisk planering införts
            även i Hallands län (prop. 2021/22:184) men vi anser inte att
            detta är tillräckligt.
          </p>
          <p xml:id="i-B8Hm4h2XrufTCLQpY6RpLr">
            Bostadsförsörjningen är en regional fråga, och alla kommuner
            i ett län måste bidra till att bygga bort bostadsbristen. För
            att få fler kommuner att ta sitt ansvar för bostads­försörjningen
            krävs en tydligare statlig och regional styrning. Vänsterpartiet
            anser därför att det bör införas en regional fysisk planeringsnivå
            som har en mer styrande och bindande påverkan på den kommunala
            planläggningen. Den regionala nivån bör kunna styra hur stort
            antal bostäder varje kommun ska uppföra, antingen själv eller
            genom en annan markägare eller bostadsexploatör.
          </p>
          <p xml:id="i-4ynAsNxjms2BkSmsmJ145o">
            Vad som ovan anförts om regional fysisk planering bör riksdagen
            ställa sig bakom och ge regeringen till känna.
          </p>
          <head xml:id="i-5DrRQGfmDZatHXXEEKVCGr" type="h1">
            11 Ökat byggande på landsbygden
          </head>
          <p xml:id="i-UiQVrVMFn8X8FKNHGTxW9k">
            Sverige har stora och växande regionala skillnader, och på landsbygdens
            bostads­marknader är svårigheterna helt annorlunda än i städer
            och tätorter. Hänsyn till skillnaderna måste tas och bostadsbyggandet
            behöver ges goda förutsättningar även på landsbygden. Här måste
            staten och kommunerna ta ett bättre ansvar. Människor ska ha både
            rätten och möjligheten att bo var de själva önskar i Sverige.
          </p>
          <p xml:id="i-5QNpWAsA5ThP3FBqRstZio">
            För att utveckla en livskraftig landsbygd är tillgång till en
            attraktiv bostad en viktig faktor. Många landsbygdskommuner uppger
            dock att finansieringen är ett vanligt hinder för ny- och ombyggnationer.
            En fastighets pantvärde på landsbygden är ofta lägre än produktionskostnaden,
            vilket i bankernas kreditprövning innebär en risk. Högre risk
            för kreditförluster leder till att kraven ökar på låntagaren och
            att sämre lånevillkor erbjuds. Alternativt att det inte alls är
            möjligt att få lån, varken för köp av en befintlig fastighet eller
            för ny- eller ombyggnad. Alltför ofta är bankerna inte intresserade
            av att erbjuda lån på mindre marknader eller så saknar de kunskap
            om förhållandena på den aktuella orten.
          </p>
          <p xml:id="i-Xar7xaSw1aNbRdFmaRhPv6">
            Det är alltså uppenbart att de finansiella förutsättningarna
            för ny- och ombyggnation av bostäder på landsbygden skiljer sig
            från tätorterna samt att de måste underlättas. År 2018 fick Boverket
            därför i uppdrag av regeringen att ta fram förslag på åtgärder
            som kan underlätta finansiering av bostadsbyggande på landsbygden.
            I slutrapporten (2019:11) föreslog myndigheten att en ny finansieringsmodell
            för byggande på landsbygden skulle införas. Kostnaden för detta
            beräknades till ett par miljoner kronor om året. Regeringen har
            dock fortfarande inte presenterat något förslag i den riktningen.
          </p>
          <p xml:id="i-QUqSfQGqwKPsJp2x9ckW7N">
            I syfte att öka byggandet på landsbygden bör regeringen under
            2024 införa en ny stödmodell enligt Boverkets förslag. Detta bör
            riksdagen ställa sig bakom och ge regeringen till känna.
          </p>
          <head xml:id="i-FCczntSK4gai6NSM9GRgSw" type="h2">
            11.1 Nedskrivningsreglerna
          </head>
          <p xml:id="i-DikzBXWLkqRUvqtM3LuMQ2">
            Parallellt med bostadsbristen finns kommuner där befolkningen
            minskar. I vissa av dessa har en avveckling av bostäder varit
            nödvändig, något som har fått många negativa konsekvenser, inklusive
            hårda ekonomiska smällar för de enskilda kommunerna. En samordnad
            bostadspolitisk strategi för landsbygd och mindre orter är nödvändig
            för att komma till rätta med problem som specifikt drabbar glest
            befolkade regioner.
          </p>
          <p xml:id="i-3kWidAvyK8ztM5o9qbnCwh">
            I många landsbygdskommuner leder höga byggpriser till att produktionskostnaderna
            är högre än det marknadsvärde som ett nytt hus får. På det följer
            omfattande nedskriv­ningskrav, vilket påverkar bostadsföretagets
            ekonomi negativt. Detta är många gånger onödigt då husen byggs
            för att förvaltas över tid, inte säljas vidare. Problemen med
            nuvarande nedskrivningsregler berörs i SOU 2017:108. Utredningen
            är tveksam till om det behövs genomgripande förändringar av regelverket
            och föreslår i stället en översyn av det s.k. K3-regelverket för
            att underlätta bostadsfinansiering på svagare marknader och för
            mindre aktörer (SOU 2017:108, s. 307). Vänsterpartiet anser inte
            att det är tillräckligt. Vi har tidigare föreslagit att nedskrivningsreglerna
            ska ändras i syfte att underlätta för byggandet av hyresbostäder
            i landsbygdskommuner. Vi vidhåller detta förslag.
          </p>
          <p xml:id="i-9LGRXCShsoNW8gPdq3xMoo">
            Nedskrivningsreglerna bör förändras så att fler hyresbostäder
            byggs i landsbygds­kommuner. Detta bör riksdagen ställa sig bakom
            och ge regeringen till känna.
          </p>
          <head xml:id="i-NRM9cpBkwhEuC29B1D2Z1R" type="h1">
            12 Återinför radonstödet
          </head>
          <p xml:id="i-3YFFuZq2qiq43jmEvVnJ2q">
            Det är väl känt att inandning av radon utgör en stor hälsorisk.
            Enligt Strålsäkerhets­myndigheten är det den näst vanligaste orsaken
            till lungcancer. Radonstöd har funnits i flera omgångar och har
            resulterat i att tiotusentals egnahem har blivit radonsanerade.
            Stödet kom senast tillbaka år 2018 och innebar då att sökande
            fick 50 procent av saneringskostnaden upp till 25 000 kronor i
            stöd. I maj 2021 tog pengarna slut, varför stödet alltså ej går
            att söka hos Boverket längre. Enligt Svensk radonförening hann
            dock runt 4 500 egnahem saneras under dessa tre år. Radonstödet
            har därmed visat sig vara en billig åtgärd för att åstadkomma
            en stor och viktig förbättring av folkhälsan.
          </p>
          <p xml:id="i-4QJJ2TKpyB1yRJBt3gsf5a">
            Vänsterpartiet föreslår att regeringen återinför radonstödet
            under 2024 och att stödet får en liknande utformning som tidigare.
            Stödet bör dock utvidgas till att omfatta även flerbostadshus
            – med i övrigt samma premisser som för småhus.
          </p>
          <p xml:id="i-7eT928nyFD84DT4hBtK563">
            Regeringen bör under 2024 återinföra ett radonstöd för såväl
            småhus som fler­bostadshus. Detta bör riksdagen ställa sig bakom
            och ge regeringen till känna.
          </p>
          <p xml:id="i-L7MaBRKS8VjDWYcwTqtU3w">
            I vår motion för utgiftsområde 18 avsätts medel för att återinföra
            radonstödet.
          </p>
          <head xml:id="i-BF4AY1UjGrS5N3SuzvqCQa" type="h1">
            13 Hemlöshet – ovärdigt ett civiliserat samhälle
          </head>
          <p xml:id="i-HE1USfQPgcVMSN5QZkVhjf">
            Hemlöshet är ett av vår tids stora samhällsproblem. Vänsterpartiet
            har under lång tid varit pådrivande för en ny hemlöshetspolitik
            då vi med stor oro sett hur fler grupper hamnat i farozonen för
            hemlöshet som en följd av samhällets ökande klyftor. Vi efter­lyser
            en tydlig nationell politik mot hemlöshet.
          </p>
          <p xml:id="i-2Zofxh6FJ76PKpQ17WPZfb">
            Tidigare var hemlöshet något som drabbade samhällets mest socialt
            utsatta. Dessa människor riskerar fortsatt hemlöshet, vilket måste
            mötas med politiska åtgärder. Men de senaste åren lider dessutom
            Sverige av en växande strukturell hemlöshet. Fler och fler ensamstående
            kvinnor, barnfamiljer, pensionärer och lågavlönade har fått det
            allt svårare att hitta en egen bostad, eller att ha råd att bo
            kvar i sin bostad. De riskerar nu att bli hemlösa, i ett land
            där hemlösheten redan är oacceptabelt hög.
          </p>
          <p xml:id="i-Sfhj6FT4zhzWkPTDBQWWkn">
            Den senaste nationella kartläggningen av hemlösheten genomfördes
            så långt tillbaka som 2017. Detta är ett problem och något som
            Vänsterpartiet flera gånger motionerat om att förändra. Det är
            därför bra att Socialstyrelsen nu har fått uppdraget att på nytt,
            under 2023, kartlägga hemlöshetens omfattning och karaktär. Men
            ett längre uppdrag saknas.
          </p>
          <p xml:id="i-AdPMQp3S66yJKMqRCK26GH">
            Regeringen bör ge Socialstyrelsen ett löpande uppdrag att med
            start 2024 regel­bundet genomföra en nationell kartläggning av
            hemlösheten. Detta bör riksdagen ställa sig bakom och ge regeringen
            till känna.
          </p>
          <p xml:id="i-99D33UyK2cooN2ipHWsFyn">
            Socialstyrelsen bör även ges i uppdrag att stödja kommuner att
            göra egna upp­följningar mellan de nationella kartläggningarna.
            Detta bör riksdagen ställa sig bakom och ge regeringen till känna.
          </p>
          <p xml:id="i-Pmo4NhNLX8EjdcWAKLszYN">
            Att mätningen 2017 visade på över 33 000 hemlösa i landet borde
            redan då ha lett till skarpa åtgärder. Senare mätningar i bl.a.
            Stockholm, Göteborg och Malmö vittnar om att problemen inte har
            minskat. Till detta kommer de tuffa åren med pandemin samt dagens
            läge med galopperande inflation och höjda priser på det mesta
            som en vardag kräver. Vräkningarna av barnfamiljer ökade under
            pandemin och har fortsatt att öka.
          </p>
          <p xml:id="i-XxPHYHkLWqfcfQzszpNJNS">
            Situationen är minst sagt kritisk, men trots det genomförs få
            eller inga åtgärder som kan leda till att fler får en egen bostad.
            För Vänsterpartiet handlar hemlösheten främst om just bostadspolitik
            och nyckeln till att på sikt lösa problemen stavas hyresbostäder
            med låga hyror och noll marknadshyror. Lösningen är inte bostadsrätter
            eller småhus, som är det enda högerpartierna vurmar för och lägger
            skatteresurser på, samtidigt som man avvecklat i princip alla
            stöd till hyresrätter. Den politiken är inte hållbar om man på
            riktigt har som mål att utrota hemlösheten i rika Sverige.
          </p>
          <p xml:id="i-HfLwczeDeWMw2mSrDymDZC">
            Hemlösa lever i extrem utsatthet. Utan bostad är det svårt att
            få ett arbete, och nästan lika svårt är det att behålla ett jobb
            för den som faktiskt har ett. Som hemlös blir du exkluderad från
            det liv som vi andra har. Dina rättigheter beskärs. Rätten till
            ett anständigt liv: mat, husrum, hälsovård. Har du ingen hemadress
            dit ditt röstkort kan skickas begränsas du i din demokratiska
            rätt att rösta. Har du barn är det lätt att du tappar kontakten
            med barnet. Och risken att du förlorar även andra sociala kontakter
            är stor. För den som inte har någon ingång på bostadsmarknaden
            är situationen alltså mycket svår, och det är alltid de fattigaste
            som drabbas hårdast.
          </p>
          <p xml:id="i-45y26pijDsGmbmXHDAUqv3">
            När det gäller våra barn finns det ingenting som kan rättfärdiga
            att de tillåts att falla igenom samhällets skyddsnät och hamna
            i hemlöshet. Sverige har råd att ta hand om alla som lever i vårt
            land, inte minst alla barn. Det handlar bara om vilja. Jämlikhet
            såväl som ojämlikhet skapas av politiker, genom politiska beslut.
            Vänsterpartiets mål är att utrota fattigdom och hemlöshet genom
            att ständigt arbeta för ett jämlikt och rättvist samhälle.
          </p>
          <p xml:id="i-5vcowqs9UvVQTn7pkJtDx7">
            Nolltolerans ska gälla för barnhemlöshet. Samhället har ett ansvar
            att säkerställa att barn växer upp under trygga förhållanden och
            det ligger ett långtgående ansvar hos socialtjänsten att förhindra
            att de blir hemlösa. Barnens bästa ska alltid vara i fokus.
          </p>
          <p xml:id="i-E5AeoHqQN62DPD9wFact19">
            Regeringen ska vidta åtgärder som gör det omöjligt att vräka
            en barnfamilj enbart p.g.a. uteblivna hyresinbetalningar och aldrig
            innan familjen har ett fullvärdigt alternativt boende att flytta
            till. Detta bör riksdagen ställa sig bakom och ge regeringen till
            känna.
          </p>
          <head xml:id="i-YJx1zBCrmUT19tqsAmWeF6" type="h2">
            13.1 Nationella och kommunala åtaganden
          </head>
          <p xml:id="i-NGFJGBpGpepWqg2rBF4YtZ">
            I Sverige finns det betydligt fler hemlösa än de som räknades
            i Socialstyrelsens kartläggning 2017. Det saknas en enhetlig definition
            av hemlöshet, vilket bl.a. innebär att alla inte ingår i hemlöshetsstatistiken,
            t.ex. papperslösa och EU-medborgare. Men oavsett vilken metod
            man använder för att mäta och definiera hemlöshet så är det inte
            värdigt att låta någon människa stå utan eget boende där hen känner
            sig trygg. För att förhindra att människor hamnar där krävs verktyg
            för kommuner och stat för att dels förebygga hemlöshet, dels bekämpa
            den som redan är ett faktum.
          </p>
          <p xml:id="i-PefhYhiXtMTT3PyjkqqfQj">
            En av de slutsatser som presenterades av den tidigare regeringens
            hemlöshets­samordnare var att problemet med hemlöshet är nationellt
            och att regeringen därför måste ta ett nationellt ansvar. Vänsterpartiet
            är av samma åsikt. Om den strukturella hemlösheten ska pressas
            tillbaka måste det till ett helhetsgrepp. En viktig åtgärd är
            införandet av en ny bostadsförsörjningslag, som slår fast statens
            och kommunernas gemensamma ansvar. Se vidare avsnitt 4.4 i denna
            motion.
          </p>
          <p xml:id="i-EPvqxxwtdezfFJABUgPcfw">
            I juli 2022 presenterades äntligen en ny nationell strategi mot
            hemlöshet. Ett krav som vi fört fram i flera år. Vänsterpartiet
            konstaterar dock att strategin saknar åtgärder som brett kan påverka
            den strukturella hemlösheten. En brist som behöver åtgärdas.
          </p>
          <p xml:id="i-8PFAoYnQ6V6Q7bAcr6N61V">
            En nationell strategi mot hemlöshet bör ha en tydlig nollvision
            för hemlösheten och det bör ingå hur vi genomför rätt till bostad
            i praktiken samt en strategi för att följa upp kommunens skyldighet
            att tillförsäkra allas rätt till bostad. Detta bör riksdagen ställa
            sig bakom och ge regeringen till känna.
          </p>
          <p xml:id="i-X96pQhtrKSdGHm4swNyKnh">
            Som tidigare nämnts är det avgörande att det byggs bostäder som
            människor har råd att bo i och att vi har en stark allmännytta
            även i framtiden. Även bostadsbidragen måste fungera på ett sätt
            så att de grupper som av ekonomiska skäl i dag inte kan söka eller
            behålla bostäder får en rimlig möjlighet att göra det. Därutöver
            krävs regleringar så att bostadsförsörjningen fungerar och bostäder
            kan fördelas under ordnade, icke-diskriminerande former. Fler
            förslag kring dessa frågor finns i Vänsterpartiets motioner Hyresrätt
            och allmännytta och En starkare ekonomisk familjepolitik.
          </p>
          <head xml:id="i-4J4TcBDNaKmRE3U2zN5xkA" type="h2">
            13.2 Bostad först
          </head>
          <p xml:id="i-PGfGkTajkq2KjsQCQQBzhm">
            Bostad först är en evidensbaserad metod som går ut på att en
            egen bostad är vad de hemlösa som även lider av andra problem
            behöver för att kunna ta itu med sin situation. Metoden bygger
            på FN:s konvention om allas rätt till en bostad. I stället för
            att en person först på egen hand förväntas övervinna missbruk,
            psykisk ohälsa och/eller fattigdom för att kvalificera sig som
            hyresgäst, börjar man med att erbjuda det mest grundläggande,
            ett eget hem. Efter det får personen stöd, behandling och hjälp
            utifrån vad individen behöver och önskar. Bostad först riktar
            sig alltså till de hemlösa som tillhör den mest utsatta gruppen
            och metoden har haft stor framgång i flera länder.
          </p>
          <p xml:id="i-WDy42fvoHAfdyrWpD1PKrK">
            I Sverige används Bostad först dock fortfarande bara i ett fåtal
            kommuner, trots att hela 80 procent bor kvar i sitt boende permanent
            via Bostad först jämfört med den traditionella boendetrappan där
            bara 15 procent klarar sig hela vägen till en egen bostad. Såväl
            forskningen som Socialstyrelsen, Sveriges Kommuner och Regioner
            och Sveriges stadsmissioner – en stor aktör i sammanhanget – rekommenderar
            metoden och anser att den bör implementeras i alla kommuner där
            behov finns.
          </p>
          <p xml:id="i-3TUDm6ciC5P6WxVhWcQc1H">
            För att ändra den rådande hemlöshetspolitiken krävs självklart
            mer än så, men metoden Bostad först har ett angreppssätt som stämmer
            väl in på Vänsterpartiets politik i frågan eftersom metoden handlar
            om att stärka rätten till en egen bostad för hemlösa och inte
            minst om att skapa en samsyn om bostadens betydelse.
          </p>
          <p xml:id="i-WEWEP3En4kox229ST77sZ7">
            Vänsterpartiet har i flera år drivit att regeringen bör arbeta
            för att fler kommuner ska införa metoden och vi är därför positivt
            inställda till den satsning som regeringen genomförde i förra
            årets budget. Vi utgår från att man fortsätter att tillföra medel
            för att få fler kommuner att satsa på Bostad först-metoden. Utöver
            detta bör regeringen vidta åtgärder för att modellen Bostad först
            ska bli nationell norm och implementeras i hela Sverige. Detta
            bör riksdagen ställa sig bakom och ge regeringen till känna.
          </p>
          <head xml:id="i-3K3yYcuy3MN3T6ayaGYcFQ" type="h2">
            13.3 Allmännyttan, en nyckelroll i kampen mot hemlöshet
          </head>
          <p xml:id="i-Pt7nftoBCJ48jHBCHWSUKQ">
            Allmännyttan är ett av de främsta verktyg som en kommun har för
            att stävja hemlöshet. Som ett viktigt led i kampen mot hemlösheten
            måste det därför först och främst bli ett stopp för utförsäljningar
            av allmännyttan. Dessa försäljningar har varit förödande för bostadssituationen
            och hemlöshetsproblematiken i Sverige i dag. I Vänsterpartiets
            motion Hyresrätt och allmännytta (2022/23:1249) lägger vi fram
            flera förslag som skulle hindra fortsatta vidlyftiga utförsäljningar
            av allmännyttiga bostadsbolag. Bland annat vill vi införa ett
            tioårigt moratorium för ombildningar av allmännyttiga hyresrätter
            till bostadsrätter och vi vill att det åter ska krävas tillstånd
            från länsstyrelsen vid försäljning av bostäder ägda av kommunala
            bolag.
          </p>
          <p xml:id="i-SgVFs2rtxmbEBYJZsD4Abq">
            Med tanke på hur det sett ut de senaste 30 åren, med återkommande
            borgerliga lagändringar enkom för att gynna utförsäljningar av
            bl.a. allmännyttan och därmed rasera sådant som det tagit decennier
            att bygga upp, anser Vänsterpartiet att det bör införas ett grundlagsskydd
            för det vi äger tillsammans (se motion 2019/20:125).
          </p>
          <p xml:id="i-LrEracRDpb3TbGn8ukv2HP">
            I väntan på att en sådan lagstiftning införs föreslår vi i motionen
            Hyresrätt och allmännytta (2022/23:1249) att regeringen skyndsamt
            utreder hur man kan säkerställa ett långsiktigt förbud mot utförsäljningar
            inom allmännyttiga bostadsbolag.
          </p>
          <p xml:id="i-P3Y8VfHN476uCJWSX7YkiQ">
            Att komma till rätta med hemlöshetsproblematiken kräver insatser
            på flera plan. I dagens ojämlika samhälle förväntas vi alla köpa
            bostäder, alternativt betala orimligt höga hyror, vilket stänger
            ute alla som saknar en hög inkomst eller kapitaltillgångar. För
            många är det inte ens möjligt att efterfråga de billigaste boendealternativen,
            i det befintliga hyresbeståndet. Detta eftersom hyresvärdar effektivt
            sållar bort människor genom så högt ställda krav att det saknar
            all rim och reson.
          </p>
          <p xml:id="i-DZBvwGEBhLCRC1LS1d88GN">
            Dessa orimliga krav för att få teckna ett hyreskontrakt, exempelvis
            att inkomst enbart får komma från förvärvarsarbete eller omotiverat
            höga inkomstkrav, måste bort.
          </p>
          <p xml:id="i-EifnaKeaawuD21P67GMFPE">
            Vänsterpartiet vill införa tydliga och transparenta regler för
            vilka krav som får ställas av hyresvärdar. Försörjningsstöd, a-kassa,
            sjukpenning etc. ska godtas som inkomst och när inkomstkrav ställs
            ska detta ligga på maximalt riksnormen för för­sörjningsstöd,
            efter att hyran är betald.
          </p>
          <p xml:id="i-W1vxRt4NZebRjyL8CVjsFR">
            Även i utredningen Sänk tröskeln till en god bostad föreslås
            delvis det som Vänster­partiet eftersträvar, vilket vi självklart
            är positiva till. Vi menar dock att det är viktigt att inkludera
            även privata hyresvärdar i en kommande lagstiftning.
          </p>
          <p xml:id="i-2ZhhB9c2PySdsBZK5AoP9L">
            I vår motion Hyresrätt och allmännytta föreslår vi att regeringen
            ska återkomma med ett lagförslag som hindrar såväl allmännyttiga
            som privata bostadsbolag från att ställa orimliga krav vid tecknande
            av nya hyreskontrakt.
          </p>
        </div>
        <div xml:id="i-VYaw9cDmANbD8LSvhNnq2o" type="signatureBlock">
          <list xml:id="i-Lu7pTGyMnsEtS7UqimM3vD">
            <item xml:id="i-DJn1vNsqWj2H159d5PDHqX" who="i-8voj19hLWTGJHkxNP79tRb" type="signature">
              Nooshi Dadgostar (V)
            </item>
            <item xml:id="i-LEEydYPJh8BRnDsq7jkJdb" who="i-Hn2xAAaqgQLyS3k5RBuXkb" type="signature">
              Andrea Andersson Tay (V)
            </item>
            <item xml:id="i-NK3JiDhiJKcM1UAVf3b1Ef" who="i-DthTyR9U9R8S6NVcPNcNQA" type="signature">
              Ida Gabrielsson (V)
            </item>
            <item xml:id="i-5hTWn28K7WMBNe9DuTt54v" who="i-TpcaF4RFviyytGA8rW5Jer" type="signature">
              Samuel Gonzalez Westling (V)
            </item>
            <item xml:id="i-q96G9S7qtj3XV7FrCJ1EL" who="i-QhdbBfCQXCqPEr4GTwvK8F" type="signature">
              Tony Haddou (V)
            </item>
            <item xml:id="i-TwuwpG24YKXkuQpoa5DZAD" who="i-QrNvzg6SGj92wj2YY77ZNA" type="signature">
              Isabell Mixter (V)
            </item>
            <item xml:id="i-WWGVCQTurgTK2wUWr3sCRX" who="i-EgXqeVnPhVAxu5tLpK9F8M" type="signature">
              Vasiliki Tsouplaki (V)
            </item>
            <item xml:id="i-HWtsk8c4yQQovqBWkqqtwb" who="i-Xte2hVf6qgEgJA6sWB1cDH" type="signature">
              Malcolm Momodou Jallow (V)
            </item>
          </list>
        </div>
        <div xml:id="i-FVKnWmysSLMT1gMhic1myv" type="motNotes">
          <noteGrp xml:id="i-Kx6QKXMKCRNSdSrXRWCwPa">
            <note xml:id="i-2LP5c1hnAaHtFa8S69f8Ej">
              [1] De olika avdragen/bidragen (rotavdrag samt ränteavdrag) till
              ägda boenden kommer i år att kosta staten runt 60 miljarder kronor
              sammantaget, men redan 2025 beräknar Ekonomistyrningsverket (ESV)
              att kostnaderna för ränteavdraget ensamt kommer att ligga på runt
              57 miljarder kronor. Kostnaden för rotavdrag framöver beror på
              hur politiken väljer att utveckla avdraget. Som en jämförelse
              kan nämnas att hela gymnasieskolan kostade runt 45 miljarder kronor
              år 2020 och polisen fick drygt 30 miljarder samma år.
            </note>
          </noteGrp>
        </div>
      </div>
    </body>
  </text>
</TEI>
