<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-TU-00015">
  <teiHeader>
    <fileDesc>
      <titleStmt>
        <title>med anledning av prop. 2008/09:93 Mål för framtidens resor och transporter</title>
        <author corresp="i-5QNmudGpnjjRJCTYzakn9H">av Karin Svensson Smith m.fl. (mp, s, v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2008/09:93 Mål för framtidens resor och transporter</title>
          <idno type="rdwebb">GW02T15</idno>
          <rs type="number">T15</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/GW02T15/text</ref>
          <ref type="dokument_url_html">http://data.riksdagen.se/dokument/GW02T15</ref>
          <ref type="dokumentstatus_url_xml">http://data.riksdagen.se/dokumentstatus/GW02T15</ref>
          <ref type="doc">http://data.riksdagen.se/fil/907DB955-E5D5-4C13-B63E-233CE80202E7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-5QNmudGpnjjRJCTYzakn9H</idno>
            <name>Karin Svensson Smith</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-5gSCoqgN8cUnJLfPPLD7nv</idno>
            <name>Christina Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-JERWRnB227uTCW6FGLWfYs</idno>
            <name>Hans Stenberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-HdSsNKax32pzT6EU7rN9qT"/>
        <correspContext corresp="i-HdSsNKax32pzT6EU7rN9qT">
          <ref>Proposition 2008/09:93</ref>
        </correspContext>
        <correspAction xml:id="i-2hfQuSTbokuvKY11Yd5XCi" type="signed"/>
        <correspContext corresp="i-2hfQuSTbokuvKY11Yd5XCi">
          <note type="signatory" corresp="i-5QNmudGpnjjRJCTYzakn9H"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-5gSCoqgN8cUnJLfPPLD7nv"/>
          <note type="signatory" corresp="i-JERWRnB227uTCW6FGLWfYs"/>
          <note type="signatory" corresp="i-KnfRfemwD98TyCA1A8KCeX"/>
          <note type="signatory" corresp="i-UhKXyeGqJBzFW5wSyeoGMt"/>
        </correspContext>
        <correspAction type="referral" xml:id="i-D1bVea4KD11TWjBfEejYhJ">
          <date when="2009-04-03"/>
        </correspAction>
        <correspAction type="dismissal" xml:id="i-JBtNmCfKZGaFYQX55dUPut">
          <date when="2009-04-02"/>
        </correspAction>
        <correspAction type="dismissal" xml:id="i-61BiMTSwnzU8jC5BCyEwLP">
          <date when="2009-04-02"/>
        </correspAction>
        <correspAction type="transfer" xml:id="i-8WYQFpixfdGCtUvaWWWpVH">
          <date when="2009-04-01"/>
        </correspAction>
        <correspAction type="submission" xml:id="i-CuVqjDe1xpS35FFjt59J8J">
          <date when="2009-04-01"/>
        </correspAction>
        <correspAction type="assigned" xml:id="i-2BR5xtPVzKJJNpoZ1zW1QV"/>
        <correspContext corresp="i-2BR5xtPVzKJJNpoZ1zW1QV">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#flerparti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-7YFyQznXUBU68FohxqmdvA">
          <head xml:id="i-MjDabSvRq7v3mnBPchoXk8">
            Innehållsförteckning
          </head>
          <list>
            <item>
              Innehållsförteckning 1
            </item>
            <item>
              Förslag till riksdagsbeslut 2
            </item>
            <item>
              Inledning 3
            </item>
            <item>
              Bakgrund 3
            </item>
            <item>
              Det övergripande målet 4
            </item>
            <item>
              Delmålen 4
            </item>
            <item>
              De rödgröna ställer sig bakom befintlig målstruktur 4
            </item>
            <item>
              Minsta möjliga trafikarbete för att uppnå tillgänglighet 5
            </item>
            <item>
              Minskad klimatpåverkan från transportsektorn 6
            </item>
            <item>
              Öka andelen resor med cykel 7
            </item>
            <item>
              Öka andelen resande med kollektivtrafik 8
            </item>
            <item>
              Jämställdheten behöver ett eget mål 8
            </item>
            <item>
              Vikten av ett eget jämställdhetsmål i transportpolitiken 9
            </item>
            <item>
              Trafiksäkerhet 10
            </item>
            <item>
              Antalet döda i trafiken måste minska snabbare 10
            </item>
            <item>
              Alkolås i personbilar senast 2015 10
            </item>
            <item>
              Barns rörelsefrihet kräver åtgärder 11
            </item>
            <item>
              Hälsa god ambition utan praktiskt resultat 12
            </item>
            <item>
              Samhällsekonomiska analyser 12
            </item>
          </list>
        </div>
        <div type="motProposal" subtype="förslag">
          <head xml:id="i-YHivjmJhotMcWVbgxnETad">
            Förslag till riksdagsbeslut
          </head>
          <list style="ol">
            <item xml:id="i-LaJPQANzWBd3B8TttQN27L">
              Riksdagen avslår regeringens förslag om ny transportpolitisk
              målstruktur.
            </item>
            <item xml:id="i-XcscVWRK8bpNFH6sjAAvRz">
              Riksdagen tillkännager för regeringen som sin mening vad som
              anförs i motionen om att målet om att tillgänglighet ska uppnås
              med minsta möjliga trafikarbete ska få en överordnad roll.
            </item>
            <item xml:id="i-Ut7oqnCroSxwXGM54GARBg">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med en precisering av i vilken utsträckning målsättningen om en
              fossiloberoende fordonsflotta ska leda till en minskad klimatpåverkan.
            </item>
            <item xml:id="i-8et5UvXRwqhdYNAjtckL2K">
              Riksdagen tillkännager för regeringen som sin mening vad som
              anförs i motionen om att införa ett etappmål om att öka andelen
              resande med cykel.
            </item>
            <item xml:id="i-6RiErKDn51eyazdRu2i6Lp">
              Riksdagen tillkännager för regeringen som sin mening vad som
              anförs i motionen om ett etappmål om att öka andelen resande med
              kollektivtrafik.
            </item>
            <item xml:id="i-XByo9auqAQSnZCKvjWDKgq">
              Riksdagen tillkännager för regeringen som sin mening vad som
              anförs i motionen om vikten av att jämställdhet kvarstår som ett
              separat mål i de transportpolitiska målen.
            </item>
            <item xml:id="i-GCnR1eTqnc1KM2xJMeLPX6">
              Riksdagen tillkännager för regeringen som sin mening vad som
              anförs i motionen om att etappmålet för antalet döda i trafiken
              ska vara maximalt 220 till 2015.
            </item>
            <item xml:id="i-EdPWS2Kv86pq3xajubYreE">
              Riksdagen tillkännager för regeringen som sin mening vad som
              anförs i motionen om att alkolås bör vara standardkrav i personbilar
              senast 2015 som en del i att nå etappmålen för trafiksäkerhet.
            </item>
            <item xml:id="i-F38AiD2BJabALmKSGshzyA">
              Riksdagen tillkännager för regeringen som sin mening vad som
              anförs i motionen om att barns behov och perspektiv bör genomsyra
              transportpolitiken.
            </item>
            <item xml:id="i-R7oHP1DaB1YerVjJArE6Ly">
              Riksdagen tillkännager för regeringen som sin mening vad som
              anförs i motionen om att de samhällsekonomiska analysmodellerna
              bör uppdateras utifrån behovet av att minska klimatpåverkan i
              enlighet med tvågradersmålet.
            </item>
            <item xml:id="i-R6s7rPMhb11gMiEzp6gmTy">
              Riksdagen tillkännager för regeringen som sin mening vad som
              anförs i motionen om att de samhällsekonomiska analysmodellerna
              bör förändras så att långsiktiga effekter på inkomster och sysselsättning
              av ökad tillgänglighet bättre fångas upp.
            </item>
            <item xml:id="i-PShp7bspbtHyRn73YhDVuC">
              Riksdagen tillkännager för regeringen som sin mening vad som
              anförs i motionen om en starkare politisk styrning i transportpolitiken
              och en större öppenhet om de värderingar som ligger till grund
              för transportpolitiska beslut.
            </item>
          </list>
        </div>
        <div type="motContent">
          <head type="h1" xml:id="i-EEppvs7PptXbyZKSycErg1">
            Inledning
          </head>
          <p xml:id="i-D3jzeZvd1oHwpRvq3RK3Ne">
            Vi anser att den befintliga strukturen av de transportpolitiska
            målen i grunden är bra. Det som saknas är en tydlig prioritering
            av hållbar utveckling och redskap som gör att de transportpolitiska
            målen verkligen tillämpas.
          </p>
          <p xml:id="i-35tEiYDjcGGA4rdYSp1m2r">
            Regeringen påstår att dess förslag är tänkt att underlätta avvägningar
            genom att ersätta nuvarande sex delmål med två jämbördiga mål.
            Hur det ska bli lättare att göra avvägningar genom att osynliggöra
            dem genom en sammanslagning är för oss en gåta.
          </p>
          <p xml:id="i-3kXB76kUnvjS2RgZaqwznT">
            Själva poängen med målen är att synliggöra de åtgärder som behövs
            för att uppnå respektive mål, liksom konflikter och synergier
            med andra samhällsmål. Regeringens förslag underlättar inte detta.
            I stället försvåras prioriteringar ytterligare. Detta liknar regeringens
            utredning om miljökvalitetsmålen, där den i stället för att analysera
            de grundläggande konflikter med andra samhällsmål som gör att
            målen inte nås, arbetar med att strukturera om målen som sådana.
            Detta är en oroväckande tendens hos regeringen att förenkla och
            försvaga målstyrningen för miljö, jämställdhet och trafiksäkerhet.
            Det är ett sätt att ge sken av att försöka hitta lösningar på
            problemen, utan att ta tag i kärnan till dem. Det är i genomförandet
            problemen ligger i första hand, inte i målformuleringarna.
          </p>
          <p xml:id="i-Y6cupzBFtX2Dku13ufC4CH">
            En av de största bristerna i regeringens förslag är brist på
            målstyrning på klimatområdet. Regeringen konstaterar själv att
            grunden för all målstyrning är mätbara mål, mätning och analys
            av mätresultatet. Ändå väljer regeringen att sätta ett mål för
            trafikens klimatpåverkan som inte ger någon bild av klimatpåverkan
            från trafiken, nämligen att fordonsflottan ska vara oberoende
            av fossila bränslen år 2030, vilket även inkluderar t.ex. bensinhybrider.
            Vad en fossiloberoende fordonsflotta innebär i termer av koldioxidutsläpp
            är alltså högst osäkert och beror på en lång rad faktorer, inte
            minst priset på bensin relativt förnybara bränslen. I denna målsättning
            finns inga kvantifierbara mål för klimatpåverkan i sig, vilke
            t är ett uppenbart hinder i arbetet med att mins ka trafikens
            klimatpåverkan. För att vara i linje med de långsiktiga, nationella
            klimatmålen bör sektorsmålet för minskad klimatpåverkan från transportsektorn
            vara 45 % till 2020.
          </p>
          <p xml:id="i-JL9inS1GgAjhdXngWjAmUX">
            Att göra förändringar i de transportpolitiska målen är en stor
            sak och hinns inte med på en motionstid på ett par veckor. Det
            gör att vi i det rödgröna samarbetet fokuserar på de övergripande
            prioriteringarna och tyvärr inte har möjlighet att gå in i detalj
            i mer än ett fåtal av förslagen.
          </p>
          <head type="h1" xml:id="i-UqUvm4dCTbagUAzgUjsNbZ">
            Bakgrund
          </head>
          <p xml:id="i-Pdy28opeEu5SP3G9BuSWaQ">
            De transportpolitiska målen beslutades 19 98 efter ett samarbete
            mellan Soci aldemokraterna, Miljöpartiet de gröna och Vänsterpartiet,
            de partier som i dag utgör det rödgröna samarbetet. De transportpolitiska
            målen togs fram för att få en starkare politisk styrning och en
            bättre helhetsbild av transportpolitiken. Vissa justeringar gjordes
            i och med Moderna transporter 2006.
          </p>
          <head type="h2" xml:id="i-YL3HcyjBuSVsDQt4anGZrz">
            Det övergripande målet
          </head>
          <p xml:id="i-ThyEYnv7Z6y286gC3fBU4w">
            Det övergripande målet är att transportpolitiken ska säkerställa
            en samhällsekonomiskt effektiv och långsiktigt hållbar transportförsörjning
            för medborgarna och näringslivet i hela landet. Till det övergripande
            målet hör sex delmål om tillgänglighet, regional utveckling, jämställdhet,
            transportkvalitet, trafiksäkerhet och miljö.
          </p>
          <head type="h2" xml:id="i-8dQiq8U8u2QRZLLNkM85fE">
            Delmålen
          </head>
          <p xml:id="i-YTCqXkJ4SaHbn3b29Cpimd">
            Tillgänglighet . Transportsystemet ska utformas så att medborgarnas
            och näringslivets grundläggande transportbehov kan tillgodoses.
          </p>
          <p xml:id="i-BVikeB8jxPWfqh2YnWGrvb">
            Regional utveckling . Transportsystemet ska främja en positiv
            regional utveckling genom att dels utjämna skillnader i möjligheterna
            för olika delar av landet att utvecklas, dels motverka nackdelar
            av långa transportavstånd.
          </p>
          <p xml:id="i-SETHf9jXQd5mDYqNtXLy4E">
            Transportkvalitet . Transportsystemets utformning och funktion
            ska medge en hög transportkvalitet för medborgarna och näringslivet.
          </p>
          <p xml:id="i-C9z4apuE38xgnxsr4aUaBw">
            Miljö . Transportsystemets utformning och funktion ska anpassas
            till krav på en god och hälsosam livsmiljö för alla, där natur-
            och kulturmiljön skyddas mot skador. En god hushållning med mark,
            vatten och andra naturresurser ska främjas.
          </p>
          <p xml:id="i-EzFj5n8rGECMppDRX77Wwg">
            Trafiksäkerhet . Det långsiktiga målet för trafiksäkerheten är
            att ingen ska dödas eller skadas allvarligt till följd av trafikolyckor.
            Transportsystemets utformning och funktion ska anpassas efter
            de krav som följer av detta.
          </p>
          <p xml:id="i-ScsU6ft5PVuvCFRMh5E5Q9">
            Jämställdhet . Målet ska vara ett jämställt transportsystem,
            där transportsystemet är utformat så att det svarar mot både kvinnors
            och mäns transportbehov. Kvinnor och män ska ges samma möjligheter
            att påverka transport­systemets tillkomst, utformning och förvaltning
            och deras värderingar ska tillmätas samma vikt.
          </p>
          <head type="h1" xml:id="i-EA3AZyubQZSv6GMrgk5Btr">
            De rödgröna ställer sig bakom befintlig målstruktur
          </head>
          <p xml:id="i-DpQFLkazSc1NheyTgdWTVR">
            Regeringen påstår att dess förslag till ny struktur för de transportpolitiska
            målen är avsett att underlätta avvägningar genom att ersätta nuvarande
            sex delmål med två jämbördiga mål, ett funktionsmål Tillgänglighet
            och ett hänsynsmål Säkerhet, miljö och hälsa. Transportpolitiken
            är fylld av motstridiga intressen och behov. Att klumpa ihop dem
            och klassa dem som jämbördiga leder inte till att avvägningar
            underlättas. Problemen med de transportpolitiska målen handlar
            inte i första hand om formuleringen av dem, utan den bristande
            tillämpningen. Vi anser därför att regeringens förslag om nya
            transportpolitisk målstruktur bör avslås. Detta bör riksdagen
            ge regeringen till känna som sin mening.
          </p>
          <p xml:id="i-VrHbvPj4W7bD6xLaVxyuWh">
            Självklart behöver etappmålen uppdateras med nya målår, då med
            utgångspunkt i den befintliga målstrukturen. Vi har i detta förslag
            inte gått in i detalj på varje etappmål, utan berör enbart några
            av de mest angelägna.
          </p>
          <p xml:id="i-YSKr5hfVUcf4AaemVh4b2u">
            Det stora problemet med dagens transportpolitiska mål är inte
            själva formuleringen av målen, utan den bristande tillämpningen.
            Den har flera orsaker, en av de främsta är oförmåga eller ovilja
            att lyfta fram de konflikter som finns mellan målen, t.ex. mellan
            god miljö och regional utveckling. Målen blir en lista att bocka
            av i en redovisning mer än ett verktyg för att ställa om samhällsplaneringen.
            För att råda bot på detta krävs en starkare politiska styrning,
            bl.a. genom en tydligare prioritering av målen inbördes. Det behövs
            djupare analyser till varför vissa av de transportpolitiska målen
            är svåra att nå, och det är förvånande att regeringen inte tagit
            tillfället i akt att åtgärda den bristande tillämpningen.
          </p>
          <head type="h1" xml:id="i-rKtvGD2WBNViwFukRuJSZ">
            Minsta möjliga trafikarbete för att uppnå tillgänglighet
          </head>
          <p xml:id="i-CiL11u2VT1B2vagZPfJJFr">
            För att nå ett hållbart transportsystem krävs en smartare energianvändning,
            som gör att den totala belastningen på naturen minskar. En viktig
            strategi är att bygga städer och samhällen där resande inte blir
            ett mål i sig utan ett medel för att uppnå syftet med själva resan
            som att handla mat, träffa vänner eller åka till jobbet. De flesta
            tycker det är skönt att ha nära till jobbet och affären så att
            det blir möjligt att gå och cykla.
          </p>
          <p xml:id="i-XDZCbyLmmVj57tmAhidpgN">
            I Miljövårdsberedningens strategi för ett minskat transportberoende
            görs prioriteringen att minska de tvungna resorna. En sådan resa
            förknippas med olust, ansträngning eller försakelse och kan gärna
            elimineras om den ger samma utbyte beträffande dess syfte, t.ex.
            genom inköp eller arbete. 1 Vi vill i första hand minska denna
            typ av tvungna resor. Ett minskat beroende av dessa resor leder
            till en ökad livskvalitet och frigör tid som kan användas till
            annat, exempelvis fritidsaktiviteter.
          </p>
          <p xml:id="i-2WincC7eNc9y41q97fw9JQ">
            Mellan 1996 och 2007 ökade trafikarbetet med personbil med drygt
            15 % och den tunga lastbiltrafiken med 23 %. Denna ökning leder
            till ökad klimatpåverkan och större utsläpp av hälsofarliga ämnen.
            Trafiksäkerheten försämras med fler fordon på vägarna i stället
            för på spår, särskilt tung trafik. Kostnaderna för underhåll ökar
            liksom behovet av ny infrastruktur. I enlighet med fyrstegsprincipen
            är det mycket bättre att i första hand se om tillgänglighet kan
            lösas på annat sätt än genom investeringar i ny infrastruktur,
            t.ex. genom införande av trängselavgifter i storstäder.
          </p>
          <p xml:id="i-AX9jH2bLKUEXEv4eYHTdoc">
            Andra viktiga åtgärder handlar om att planera ny bebyggelse så
            att den blir kollektivtrafiknära och tät, för att underlätta transporter
            till fots, med cykel och med kollektivtrafik. Det behövs även
            tydligare samordning av kommunernas planering. En kommunöverskridande
            planering och samordning av bostäder, vägar och spår kan bidra
            till att man på ett tidigt stadium identifierar och löser intressemotsättningar
            mellan de berörda kommunerna. En sammanhållen regionplan kan bl.a.
            minska tendenserna till urban sprawl, dvs. ett utglesat bebyggelsemönster
            där bostäder, handelsområden och arbetsplatser i stor omfattning
            lokaliseras till perifera platser som är svåra att försörja med
            kollektivtrafik.
          </p>
          <p xml:id="i-M53tteapmhyizq1gfqswqm">
            Sika (Statens institut för kommunikationsanalys) föreslår i ett
            etappmål att tillgängligheten ska tillgodoses med minsta möjliga
            trafikarbete. Regeringen däremot vill helt och hållet stryka detta
            mål. Vi anser att detta mål bör få en övergripande prioritet och
            läggas till det befintliga delmålet om tillgänglighet och att
            riksdagen beslutar med följande tillägg:
          </p>
          <p xml:id="i-7GNcDFVEFnQPEPKBEL7eDT">
            Tillgängligheten ska tillgodoses med minsta möjliga trafikarbete.
          </p>
          <head type="h1" xml:id="i-WA3w1ur16quUtNTqbJkiFo">
            Minskad klimatpåverkan från transportsektorn
          </head>
          <p xml:id="i-GUsefMy6h3BtXbqW1GbfbP">
            För att minska Sveriges klimatpåverkan är transportsektorn avgörande,
            både därför att den i dag är extremt oljeberoende och utgör ca
            40 % av svensk klimatpåverkan (utrikes flyg inkluderat) och för
            att transporterna fortsätter att öka, och därmed även klimatpåverkande
            utsläpp. Framför allt beror det på en ökning av lastbiltrafiken.
          </p>
          <p xml:id="i-3Z6hfmGpRQPCbbtwRSu54e">
            Regeringen väljer att inte sätta något mål för hur mycket klimatpåverkan
            från transporter ska minska till 2020. I stället ska miljökvalitetsmålet
            om en begränsad klimatpåverkan nås genom en stegvis ökad energieffektivitet
            i transportsystemet och ett brutet fossilberoende och genom att
            2030 ha en fordonsflotta som är oberoende av fossila bränslen.
            2 I denna målsättning finns inga kvantifierbara mål för klimatpåverkan
            i sig, vilket kommer att vara ett hinder för det nödvändiga arbete
            vi har framför oss att flytta över mer trafik från väg till järnväg
            och kollektivtrafik, och för att hitta smarta lösningar som gör
            att det totala transportbehovet minskar utan att funktionen försämras.
            För att nå dit krävs större politisk styrning i transportpolitiken,
            inte mindre. Det är också anmärkningsvärt att inte kollektivtrafiken
            lyfts fram mer som ett effektivt medel att öka energieffektiviteten
            i transportsystemet.
          </p>
          <p xml:id="i-TKKEXjAb8H8cecRES9S2A4">
            Att fordonsflottan är fossiloberoende innebär inte att trafiken
            är fossilfri. Redan i dag finns många bilar som rullar på vägarna
            som skulle kunna köras på förnybara drivmedel som tankas med fossila
            bränslen. Vi skulle vilja att regeringen återkommer till riksdagen
            med en precisering av i vilken utsträckning målsättningen om en
            fossiloberoende fordonsflotta ska leda till en minskad klimatpåverkan.
            Detta bör riksdagen ge regeringen till känna som sin mening.
          </p>
          <p xml:id="i-93CoLp3zhjrStU7WBRSdX6">
            Sika har föreslagit ett etappmål som innebär att klimatpåverkan
            från transportsektorn i Sverige ska minska med 24 % till 2020
            jämfört med 2005 års nivå. Även det anser vi vara en för låg ambitionsnivå,
            då den utgår från de borgerliga partiernas målsättning i Klimatberedningen
            att minska svensk klimatpåverkan med 30 % till 2020.
          </p>
          <p xml:id="i-2fmD7aYubQXBbu4o7Reh8W">
            Målsättningen i det rödgröna samarbetet är att den s.k. icke-handlande
            sektorn, som transportsektorn ingår i, ska minska sin klimatpåverkan
            med 45 % fram till 2020 jämfört med 1990 års nivå. Målsättningen
            för transportsektorn bör alltså också vara en minskning på minst
            45 %, givet att de övriga delarna av den icke-handlande sektorn
            inte minskar sin klimatpåverkan väsentligt mer än 45 %.
          </p>
          <head type="h1" xml:id="i-4rcsmyiQPCyD7e83ehyXpF">
            Öka andelen resor med cykel
          </head>
          <p xml:id="i-27vDeSatP3vvhW7xaonvmk">
            De två bästa sätten att förflytta sig kortare sträckor är att
            gå eller cykla. Den klimat- och miljöpåverkan som sker genom en
            sådan förflyttning är helt försumbar och har positiva effekter
            ur hälsosynpunkt. Ungefär hälften av alla bilresor i Sverige är
            kortare än fem kilometer. I tätorter är 7080 % av alla bilresor
            kortare än tre fyra kilometer. En stor del av dessa skulle kunna
            göras med cykel eller till fots och leda till minskad klimatpåverkan
            och bättre folkhälsa, både genom bättre luftkvalitet och genom
            ökad vardagsmotion. Att skapa bra och säkra förutsättningar för
            att cykla är också en fråga om jämställdhet och barns rörelsefrihet.
            Det är vanligare att kvinnor blir avskräckta av att använda cykeln
            på grund av farliga trafikmiljöer än att män blir det. Och barns
            möjlighet att själva ge sig ut i trafiken påverkas starkt av tillgången
            till säkra cykel- och gångvägar, i synnerhet till och från skolan.
          </p>
          <p xml:id="i-3CrxKWaZyDeJhs3MYScG2p">
            När det gäller cykling gav regeringen 2000 i uppdrag åt Vägverket
            att vidta åtgärder för att öka cyklingen i landet. Vägverket utvecklade
            med anledning av detta en nationell cykelstrategi som dessvärre
            ännu inte har genomförts. Enligt de konkreta målen i Vägverkets
            arbete med cykelstrategin angavs att cyklingens andel av alla
            personresor ska öka med en tredjedel fram till 2010, från 12 till
            16 %. Sedan Vägverket fick sitt uppdrag och satte upp målet har
            cyklingen minskat från 12 till 9 %. Under dessa år har vi alltså
            kommit längre ifrån målet. Inte heller har det befintliga transportpolitiska
            målet om en ökad andel cykeltrafik nåtts.
          </p>
          <p xml:id="i-V1241y52oR4GCN4HCF8Zca">
            Det krävs en tydlig målstyrning för att öka andelen resor med
            cykel. Därför föreslår vi som ett etappmål att andelen resor med
            cykel ska öka. Detta bör riksdagen ge regeringen till känna som
            sin mening.
          </p>
          <head type="h1" xml:id="i-ANNQMSAnYtBqqrBCuUUarN">
            Öka andelen resande med kollektivtrafik
          </head>
          <p xml:id="i-WrVyN5W48v9FrSbDN4cxzv">
            Trots att resandet med kollektivtrafik ökar, så ökar inte andelen
            resande med kollektivtrafik. Detta beror på att det totala resandet
            fortsätter att öka och att kollektivtrafiken inte lyckats locka
            över bilister i tillräcklig utsträckning. Denna utveckling måste
            brytas, så att trenden blir positiv och kollektivtrafiken tar
            andelar från biltrafiken. Under flera år har kollektivtrafiken
            paradoxalt nog fått allt tuffare villkor. Vid förändringar av
            skatter och avgifter för transportsektorn är det därför väsentligt
            att kollektivtrafiken inte förfördelas.
          </p>
          <p xml:id="i-FJuZnSzYTGAm6jw5xtzzrk">
            Det kollektiva resandet är lågt i relation till bilresorna. Ungefär
            30 % av Sve­riges befolkning åker kollektivt någon gång i veckan
            medan nästan tre gånger så många åker bil. 3 Drygt hälften av
            bilresorna görs dessutom av ensamma bilförare.
          </p>
          <p xml:id="i-NuBDPuER6d5Hhn34KPWSp7">
            Enligt statistik från Sika ökade resandet med personbil i Sverige
            från 91,9 mil­jarder personkilometer 2001 till 97,0 miljarder
            personkilometer 2006. Under samma period minskade resandet med
            kollektivtrafik från 11,5 till 10,7 mil­jarder personkilometer.
            I en uppgift från Sika framgår att andelen kollektivtrafikresande
            successivt minskade mellan 1984 och 2006. Fortfarande åker kvinnor
            kollektivt mer än män. Under samma period ökade flygresandet med
            över 200 %, från 11 miljoner passagerare 1984 till 26 miljoner
            passagerare 2006. 4
          </p>
          <p xml:id="i-6Y25XQEXyKSxiFgBkmigfa">
            Etappmålet om ökad andel resande med kollektivtrafik har således
            inte nåtts, till nackdel för klimat, trafiksäkerhet och hälsa.
            Vi anser att det är av yttersta vikt att det finns ett etappmål
            som handlar om att öka andelen resande med kollektivtrafik. Detta
            bör riksdagen ge regeringen till känna som sin mening.
          </p>
          <head type="h1" xml:id="i-LFqyvNaWD3KRwU5NY9z6eQ">
            Jämställdheten behöver ett eget mål
          </head>
          <p xml:id="i-UiWBQzGXZzHSK9RCotqeVy">
            År 2001 beslutade riksdagen att transportpolitiken skulle kompletteras
            med ett sjätte delmål om jämställdhet. Detta var en stor framgång
            eftersom transportpolitiken av tradition är en manlig domän där
            manliga värderingar och behov ofta prioriteras.
          </p>
          <p xml:id="i-VWuQLq1sqYjbcUSyhVJyYD">
            Kvinnors och mäns resmönster är olika, och därmed också behoven.
            Likaså skiljer sig möjligheterna att utnyttja det befintliga systemet.
            Kvinnor har i allmänhet lägre inkomst och andra arbetsförhållanden
            och de tar ett större ansvar i hemmet. Det resulterar i att deras
            resor oftare är kombinerade arbets-, service- och inköpsresor.
            Därmed blir kvinnors resor kortare och mer sammansatta. De sker
            också oftare med kollektivtrafik, till fots eller med cykel. Allt
            detta skapar en situation där kvinnors behov och önskningar skiljer
            sig från männens som oftare använder bil, flyger mer och har rakare
            resor.
          </p>
          <p xml:id="i-JD4DaWcBwgvNtruu5bufa7">
            Det är en stor dominans av män i hela transportbranschen. Även
            om jämställdhet inte kan uppnås genom enbart lika representation
            av könen är detta en viktig förutsättning. För att kvinnor ska
            få lika stor makt och påverkan över transportsystemets utformning
            och förändring som män behöver det bli en rimligare och rättvisare
            fördelning av män och kvinnor i beslutande organ.
          </p>
          <p xml:id="i-UUADd3kMTPESTN4TgS4u1k">
            Järnvägstrafiken blir en allt viktigare komponent när det gäller
            möjligheterna att pendla till arbete och studier. Denna regionförstoring
            hyllas av många. Denna utveckling leder till att det finns fler
            valmöjligheter för kvinnor och män att välja arbetsplats. Men
            det finns även en oro för hur regionförstoringen påverkar jämställdheten.
            Om regionförstoringen fortsätter är det viktigt att den baseras
            på ökad kollektivtrafik och sker på villkor som inte missgynnar
            jämställdhetsarbetet.
          </p>
          <head type="h2" xml:id="i-Qi9wNGPmLkV832hFN4psEs">
            Vikten av ett eget jämställdhetsmål i transportpolitiken
          </head>
          <p xml:id="i-WqpXnHndMzTLwutD3Ab6uo">
            Det är mot bakgrund av det ovan nämnda som det är viktigt att
            det finns en målstyrning inom trafiken som relaterar till kön.
            Ändringar av dagens målstruktur får inte leda till att könsskillnader
            döljs eller blandas med andra viktiga mål.
          </p>
          <p xml:id="i-4kX9pi8W96tfTXSqJ2VDSi">
            Regeringen föreslår att jämställdhetsaspekten infogas i funktionsmålet
            om tillgänglighet, med formuleringen Transportsystemet ska vara
            jämställt, dvs. likvärdigt svara mot kvinnors respektive mäns
            behov. Det innebär att det inte längre finns ett separat mål för
            jämställdhet, utan enbart en precisering av funktionsmålet som
            innebär att arbetsformerna, genomförandet och resultaten av transportpolitiken
            medverkar till ett jämställt samhälle. 5
          </p>
          <p xml:id="i-NfrYY6DjKwVYjog3F7oEoh">
            I de befintliga målen, som tagits fram i samarbete mellan Socialdemokraterna,
            Vänsterpartiet och Miljöpartiet är ett jämställt transportsystem
            ett separat mål. Transportsystemet ska svara mot både kvinnors
            och mäns behov. Dessutom ingår det att kvinnor och män ska ges
            samma möjligheter att påverka transportsystemets tillkomst, utformning
            och förvaltning och deras värderingar ska tillmätas samma vikt.
          </p>
          <p xml:id="i-HpvZhC7FdnMHPHq7nQbrnM">
            Regeringen försvagar jämställdhetsarbetet i transportpolitiken.
            För det första genom att det inte längre finns ett separat mål
            som handlar om jämställdhet. Dessutom saknas målsättningen att
            kvinnor och män ska ha samma möjlighet att påverka transportsystemet
            en fråga om makt som regeringen duckar för i sitt nya förslag.
            Vi vill betona vikten av att jämställdhet kvarstår som ett separat
            mål i de transportpolitiska målen, med befintlig formulering.
            Detta bör riksdagen ge regeringen till känna som sin mening.
          </p>
          <head type="h1" xml:id="i-k5JEQMi4E948oREcZEF8b">
            Trafiksäkerhet
          </head>
          <p xml:id="i-ABqHXNNWgJ9PTEuFzsxEMW">
            Vi anser att nollvisionen ska kvarstå som utgångspunkt för trafiksäkerhetsarbetet.
            Det är inte acceptabelt att människor fortsätter att dö och skadas
            i trafiken, trots att det finns både billiga och smarta åtgärder
            som skulle kunna genomföras, bl.a. genom sänkta hastigheter på
            vissa vägar och att fler åker kollektivt i stället för bil. I
            stället satsar regeringen mest på vägbyggnationer och minskar
            stödet till kollektivtrafiken. Dessutom har den möjliggjort ändringar
            av hastighetsgränserna, som bl.a. innebär höjda hastighetsgränser
            på vissa vägavsnitt, en förändring vars konsekvenser för en förbättrad
            trafiksäkerhet kan ifrågasättas.
          </p>
          <p xml:id="i-ECoc3D7zgUS8NEUej5X2Ek">
            Regeringen vill betona att varje trafikant själv måste ge sitt
            bidrag till sin egen och andras trafiksäkerhet. Och visst är det
            så, men när politiken tar steg som leder åt fel håll, på vilket
            sätt uppmuntras då medborgare att ta eget ansvar?
          </p>
          <p xml:id="i-XbjyKt8XpZsYYWk1dMTruh">
            Det är anmärkningsvärt att regeringen inte anger att antalet
            skadade ska minskas med en fjärdedel och omkomna med minst hälften
            till 2020. Regeringen har för låga ambitioner.
          </p>
          <head type="h2" xml:id="i-KGncW8jNa37F85cXdyb9yj">
            Antalet döda i trafiken måste minska snabbare
          </head>
          <p xml:id="i-Rf9ovTPtChMPw5ekiHkZGK">
            Den moderatledda regeringen sänker målsättningarna i att minska
            antalet döda i trafiken. Den förra regeringen och dess samarbetspartier
            lade fram etappmålet om maximalt 270 döda i trafiken till 2007.
            Målet nåddes inte, och regeringen föreslår nu att etappmålet ska
            ändras till att antalet trafikdödade halveras från år 2007 till
            2020, vilket innebär ca 220 omkomna i trafiken. Det innebär alltså
            att målet om en halvering skjuts långt in i framtiden. Vägtrafiken
            står i dag för drygt tre fjärdedelar av antalet dödade i trafikolyckor
            6 Vi vill höja takten i arbetet med att öka trafiksäkerheten och
            anser att etappmålet ska vara maximalt 220 döda i trafiken till
            2015 . Detta bör riksdagen ge regeringen till känna som sin mening.
          </p>
          <head type="h2" xml:id="i-PJEzUebMWzqAeMpabndeiq">
            Alkolås i personbilar senast 2015
          </head>
          <p xml:id="i-K58B6xE4yjeF25itw7LN2k">
            Rattfylleriet förorsakar ca 25 % av de allvarliga trafikolyckorna
            i Sverige. Av dem som skadas är de flesta unga, mellan 15 och
            25 år. Attityden till att köra bil alkoholpåverkad har förändrats,
            framför allt bland yngre människor. Detta är mycket allvarligt
            eftersom rattfylleri är orsaken till att många dödas och skadas
            i trafiken, vilket ger upphov till ett stort mänskligt lidande
            och stora kostnader för samhället.
          </p>
          <p xml:id="i-AVs4GXmnz3w2nEFxtiGzBx">
            Alkolås i motorfordon både till lands och till sjöss är ett effektivt
            sätt att förhindra att man kör alkoholpåverkad. Alkolås är därmed
            ett viktigt verktyg för att minska antalet dödade och skadade
            i trafiken. Av detta skäl behövs kraftfulla åtgärder för att alkolås
            ska införas på bred front. Vi vill understryka att Sverige bör
            vara ett föregångsland inom EU och på olika sätt driva på införandet
            av alkolås i alla offentligt ägda motorfordon. Den offentliga
            upphandlingen är till exempel ett kraftfullt medel för att påskynda
            införandet av alkolås i motorfordon.
          </p>
          <p xml:id="i-EJcmGhDE7qZdwzBPmUuuH7">
            Vi anser också att EU:s regler måste ändras så att ett obligatoriskt
            krav på alkolås, eller annan teknik som förhindrar påverkade förare
            i alla bussar och lastbilar i yrkesmässig trafik, kan införas.
            Alkolås bör vidare vara ett standardkrav i alla nya personbilar
            från 2015. Vidare menar vi att regeringen måste anstränga sig
            för att främja att ny teknik som upptäcker och varnar för om föraren
            är påverkad av en eller flera faktorer som alkohol, droger eller
            trötthet införs, något som skulle kunna bli standard i alla nya
            fordon.
          </p>
          <p xml:id="i-C9Xztp4eYLbiRRNAsZj2Ws">
            Vi beklagar därför att den nuvarande regeringen har släppt kravet
            i EU om att Sverige skulle bli det första landet som lagstiftar
            om krav på alkolås i alla nya personbilar. Sverige har därmed
            tagit ett steg tillbaka i arbetet med att få bort alkoholpåverkade
            bilförare från trafiken.
          </p>
          <p xml:id="i-UXk8rwBLomEJ5cGyv9nCwW">
            Vi anser att alkolås bör vara standardkrav i alla nya personbilar
            från 2015 som en del i att nå etappmålen för trafiksäkerhet. Detta
            bör riksdagen ge regeringen till känna som sin mening.
          </p>
          <head type="h2" xml:id="i-MQ7nE7WY3fvTBJNHZY4YsK">
            Barns rörelsefrihet kräver åtgärder
          </head>
          <p xml:id="i-GRJbjC7F1TbFGBBtk5Y5GY">
            Att särskilt höja trafiksäkerheten för barn är prioriterat. Det
            kräver en trafikplanering som utgår från barns behov i stället
            för bilars. Hänsyn till barns rörelsebehov går väldigt ofta hand
            i hand med hänsyn till miljö, jämställdhet och trafiksäkerhet.
            Lägre hastigheter, klimatsmart samhällsplanering som underlättar
            att gå och cykla samt väl utbyggd kollektivtrafik är alla exempel
            på åtgärder som bidrar till att öka barns egen rörelsefrihet och
            samtidigt leder till bättre trafiksäkerhet, renare miljö och ökad
            jämställdhet. I dagsläget är trafikolyckor den vanligaste dödsorsaken
            bland barn. Det är inte acceptabelt.
          </p>
          <p xml:id="i-GcXsURPZyHAsSLaqTSjjj1">
            När regeringen å ena sidan skriver vackra ord om behovet av att
            stärka barns egen rörelsefrihet och samtidigt föreslår att målen
            om miljö, säkerhet och jämställdhet ska få mindre framträdande
            platser klingar det därför ihåligt.
          </p>
          <p xml:id="i-5Sf7cWy9PE1GbVPZDS3Vx2">
            Barns behov och perspektiv måste genomsyra hela transportpolitiken.
            Detta bör riksdagen ge regeringen till känna som sin mening. I
            dagsläget planeras oftast för män i medelåldern, inte främst för
            barns naturliga behov av rörelse. Ett exempel är trafiken kring
            landets skolor som är ett hot mot elevernas säkerhet och ett problem
            för miljön. På många håll behövs en översyn av den lokala planeringen
            kring varje skola. Det är alltför vanligt att man med bil kan
            komma nästan ända fram till skolporten. Barn och ungdomar måste
            kunna cykla trafiksäkert till skolan i större utsträckning än
            i dag och det behövs alternativ som gör skolskjutsandet med bil
            till ett undantag i stället för en regel.
          </p>
          <head type="h1" xml:id="i-RCSsWQZ3WjuJNKZFChsFa4">
            Hälsa god ambition utan praktiskt resultat
          </head>
          <p xml:id="i-3gkfBHmY2vt6BrYg3Ln8pA">
            På samma sätt som med barnens rörelsefrihet blir det ett slag
            i luften när regeringen för in dimensionen hälsa i de transportpolitiska
            målen, eftersom de verktyg som är mest effektiva för att nå detta
            mål inte prioriteras. Ett tydligt exempel är att regeringen inte
            vill att tillgängligheten ska tillgodoses med minsta möjliga trafikarbete.
            En målsättning som, om den förverkligades, skulle leda till mindre
            hälsofarliga ämnen i luften, bättre stadsmiljöer för gång och
            cykling samt fler som åker kollektivt och därmed rör sig mer.
          </p>
          <p xml:id="i-Nb28GGTng8LcMvutigU4ZJ">
            Ett exempel på tydlig målstyrning vad gäller hälsa är EU:s miljökvalitetsnormer.
            I dagsläget tas dessa inte på allvar, och på många platser i landet
            överskrids de dagligen med risk för människors hälsa och välbefinnande.
            Den typen av tydlig målstyrning för att skydda och främja människors
            hälsa behöver stärkas och utvecklas.
          </p>
          <p xml:id="i-7xE6AjmYtaWtGsjnK5eAq4">
            Ambitionen att föra in en tydligare hälsoaspekt i transportpolitiken
            är väldigt bra, men utan att ta konsekvenserna av den i relationen
            till de andra målen blir det tyvärr verkningslöst.
          </p>
          <head type="h1" xml:id="i-8jtGJq857LVt8rU6eujcGz">
            Samhällsekonomiska analyser
          </head>
          <p xml:id="i-6DBCvffmnro7ssvnbNUTGr">
            Regeringens förslag innebär att de samhällsekonomiska analysernas
            ställning i trafikplaneringen blir starkare. 7 Vi menar att det
            är viktigt att göra samhällsekonomiska kalkyler men att de som
            görs i dag har många brister och att de därför måste utvecklas.
          </p>
          <p xml:id="i-XnuqQNtwp3iwc87rhTj2kq">
            Vi anser att regeringens strategi att successivt stärka de samhällsekonomiska
            analysernas roll i trafikplaneringen riskerar att dölja viktiga
            politiska avvägningar i siffror och beräkningar, i stället för
            att tydliggöra dessa öppet för en bättre demokratisk process och
            ökad insyn. I dagsläget behärskas de samhällsekonomiska modellerna
            främst av ett antal experter på olika myndigheter och konsultföretag.
            En viktig skillnad, som Sika lyfter fram i sitt underlag, mellan
            begreppen samhällsekonomisk effektivitet och långsiktig hållbarhet
            ligger i den inbyggda synen på resursers utbytbarhet. 8 Kan samhället
            t.ex. acceptera en ökad tillgänglighet genom bilåkande om det
            sker till priset av fler dödade på grund av trafikolyckor eller
            en irreversibel påverkan på ekosystemet? Denna fullständiga utbytbarhet
            är en förutsättning i den samhällsekonomiska kalkylen men inte
            i en helhetsbedömning av långsiktig hållbarhet. I samband med
            tidigare beslut om de transportpolitiska målen 1998 konstaterades
            att den relevanta frågan många gånger i stället är med vilka styrmedel
            ett visst mål kan uppnås till lägsta samhällsekonomiska kostnad.
            9
          </p>
          <p xml:id="i-Fiupm1AoYKonPBEwEjtjaS">
            Med ett sådant resonemang bibehålls fokus på resultatet, dvs.
            att nå de transportpolitiska målen, och de samhällsekonomiska
            analyserna blir ett redskap att hitta åtgärder som gör att målen
            nås. Det är en stor skillnad i målstyrning i jämförelse med regeringens
            strategi att låta de samhällsekonomiska analyserna bli en avvägningsmetod
            där de transportpolitiska målen ska beaktas, och därmed inte ha
            samma målstyrande effekt.
          </p>
          <p xml:id="i-Jx4f8UC69Fb7vUk1AMqWaL">
            Den moderatledda regeringens ensidiga fokus på samhällsekonomiska
            analyser har lett till att en övervägande del av investeringarna
            i infrastruktur går till nya vägar, i stället för nya järnvägar.
            Enligt ett regeringsbeslut i december 2008 ska minst 50 % av investeringarna
            i den nya åtgärdsplaneringen gå till nya vägar. Och detta trots
            att regeringen säger sig utgå från ett transportslags-övergripande
            perspektiv.
          </p>
          <p xml:id="i-7PQpuCNQ8sqJLXkmLUhRdB">
            Forskningen visar entydigt att ökad arbetspendling och därmed
            större lokala arbetsmarknader påverkar tillväxten positivt. Den
            nuvarande samhällsekonomiska kalkylen kan dock bara i begränsad
            omfattning hantera långsiktiga effekter på produktivitet och sysselsättning
            som uppstår till följd av vidgade lokala arbetsmarknader. Det
            innebär att klimatsmarta järnvägsinvesteringar som möjliggör pendling
            över avstånd där bilen inte är ett tidsmässigt realistiskt alternativ
            regelmässigt ges en för låg kalkylerad nytta. För att skapa en
            mer rättvis värdering av järnvägsinvesteringars nytta behöver
            också kostnaderna för koldioxid och andra klimatrelaterade utsläpp
            uppvärderas. Vi anser därför att de samhällsekonomiska analysmodellerna
            bör uppdateras utifrån behovet av att minska klimatpåverkan i
            enlighet med tvågradersmålet. Detta bör riksdagen ge regeringen
            till känna som sin mening. Den nuvarande kalkylmetoden måste också
            utvecklas så att den bättre fångar upp de långsiktiga effekter
            på inkomster och sysselsättning som följer av ökad tillgänglighet.
            Detta bör riksdagen ge regeringen till känna som sin mening.
          </p>
          <p xml:id="i-4uDmiRdsegSHTtf3TDG71q">
            I det rödgröna samarbetet vill vi framhäva behovet av politisk
            styrning i transportpolitiken och en öppenhet av de värderingar
            som ligger till grund för transportpolitiska beslut. Detta bör
            riksdagen ge regeringen till känna som sin mening. Det är då vi
            bäst kan nå viktiga samhällsmål om hållbarhet och tillgänglighet.
          </p>
        </div>
        <div type="motSignatures">
          <list>
            <item xml:id="i-FE5FEjkDfcZmwK2Wew7GS4">
              Karin Svensson Smith (mp)
            </item>
            <item xml:id="i-7USsK1okiHTuD3HnMCoLw2">
              Tina Ehn (mp)
            </item>
            <item xml:id="i-FrCW55P3WovpJ7y1Ki6vFs">
              Christina Axelsson (s)
            </item>
            <item xml:id="i-Rwc7ojGiQNwiMfv2g5LSDN">
              Hans Stenberg (s)
            </item>
            <item xml:id="i-4jbGCiCUtuURTv1s6z1ogz">
              Peter Pedersen (v)
            </item>
            <item xml:id="i-7mKBXdf8YKnutnsSMJNMDu">
              Wiwi-Anne Johansson (v)
            </item>
          </list>
        </div>
      </div>
    </body>
  </text>
</TEI>
