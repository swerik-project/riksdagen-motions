<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-KrU-00309">
  <teiHeader>
    <fileDesc>
      <titleStmt>
        <title>Kulturfrågor</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Kulturfrågor</title>
          <idno type="rdwebb">H102Kr309</idno>
          <rs type="number">Kr309</rs>
          <orgName type="comitteeAbbreviation">KrU</orgName>
          <ref type="dokument_url_text">http://data.riksdagen.se/dokument/H102Kr309/text</ref>
          <ref type="dokument_url_html">http://data.riksdagen.se/dokument/H102Kr309</ref>
          <ref type="dokumentstatus_url_xml">http://data.riksdagen.se/dokumentstatus/H102Kr309</ref>
          <ref type="doc">http://data.riksdagen.se/fil/5D443CEC-746C-4EFA-A284-DF4BBE2F5E66</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-8N2i29aaP1ef2af1M2dqCZ" type="signed"/>
        <correspContext corresp="i-8N2i29aaP1ef2af1M2dqCZ">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-HpwkrkkrFd1MRPixHrr8q1"/>
        </correspContext>
        <correspAction xml:id="i-5yPebnEoyXgh2Uxmz5GBwo" type="numbering">
          <date when="2013-10-07"/>
        </correspAction>
        <correspAction xml:id="i-GEoS63RLVQqUMdgE979cq5" type="submission">
          <date when="2013-10-04"/>
        </correspAction>
        <correspAction xml:id="i-PBhA6vSbgv6RgGhsBdD3yJ" type="transfer">
          <date when="2013-10-04"/>
        </correspAction>
        <correspAction xml:id="i-BkrEz6gkBzH54HZ9fyw231" type="assigned"/>
        <correspContext corresp="i-BkrEz6gkBzH54HZ9fyw231">
          <ref type="assignedTo">Kulturutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-GacoDgTsoDYpc1LZzXnjwP" type="TOC">
          <head xml:id="i-6d4rGe7fVyaRmwAzB5shnn">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 4
            </item>
            <item>
              4 Feministisk strategi 5
            </item>
            <item>
              5 Gemensamt ansvar för konst och kultur 5
            </item>
            <item>
              6 Nationell strategi för kulturskolan 6
            </item>
            <item>
              7 Kultur behöver lokaler 6
            </item>
            <item>
              8 Digital kultur 6
            </item>
            <item>
              9 Digitala bibliotek 7
            </item>
            <item>
              10 Film för alla 8
            </item>
            <item>
              11 Digital bio 8
            </item>
            <item>
              12 Den svenska filmens kulturarv 9
            </item>
            <item>
              13 Annat filmstöd 10
            </item>
            <item>
              14 Satsning på språk- och läsförståelse 10
            </item>
            <item>
              15 Kulturarvet 12
            </item>
            <item>
              16 Konstnärernas villkor 13
            </item>
            <item>
              17 Scenkonstnärernas pensioner 15
            </item>
            <item>
              18 Fritt inträde på våra museer 15
            </item>
            <item>
              19 Funktionshinderperspektivet 16
            </item>
            <item>
              20 Kulturen – en livsnerv i hela landet 17
            </item>
            <item>
              21 Umeå – Europas kulturhuvudstad 2014 17
            </item>
            <item>
              22 Populärkulturen 17
            </item>
            <item>
              23 Internationellt kulturutbyte 18
            </item>
          </list>
        </div>
        <div type="motProposal" subtype="förslag">
          <head xml:id="i-QUj9xbWJzZMZebQJaKwX4a">
            2 Förslag till riksdagsbeslut
          </head>
          <list style="ol">
            <item xml:id="i-BtPgK5i5RQq3KZ2iTkdPcT">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              som får till uppgift att kartlägga och ta fram en strategi för
              att uppnå ett jämställt kulturliv.
            </item>
            <item xml:id="i-A6s7qMbnx1gZhKQ1TqtXeo">
              Riksdagen tillkännager för regeringen som sin mening vad som
              anförs i motionen om att regeringen ska ges i uppdrag att ta fram
              ett förslag till lagstiftning som motsvarar den norska kulturlagen.
            </item>
            <item xml:id="i-WCPsRdvTNsbktDytqbAX4H">
              Riksdagen tillkännager för regeringen som sin mening vad som
              anförs i motionen om att regeringen bör genomföra en folkbildningssatsning
              för att stärka kunskapen hos fler om hur man kan ta del av kultur
              och information via internet.
            </item>
            <item xml:id="i-HLEasY9camusVpuWzX2Akm">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag om att inrätta digitala bibliotek med det ersättningssystem
              som anges.
            </item>
            <item xml:id="i-Fq9ynnhtZV8doVnU2LyLTV">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag om mer långsiktiga villkor för filmstödet.
            </item>
            <item xml:id="i-2gXHN68oWFJfPp8ubSVcu8">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              för hur det framtida filmstödet ska se ut.
            </item>
            <item xml:id="i-TRgJ4weU5ezJjusd7Q5yY3">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag om stöd till fortsatt digitalisering av biografer
              samt stöd till nya biografer.
            </item>
            <item xml:id="i-3fF7W33ptzc6KC9euMbouV">
              Riksdagen tillkännager för regeringen som sin mening vad som
              anförs i motionen om att regeringen aktivt bör verka för att momsen
              sänks på e-böcker. 1
            </item>
            <item xml:id="i-DgRCjRdonWm5NWKwuMEsFv">
              Riksdagen tillkännager för regeringen som sin mening vad som
              anförs i motionen om att regeringen skyndsamt bör utreda möjligheterna
              till att skapa en tredje anställningsform för bild- och formkonstnärer.
            </item>
            <item xml:id="i-6BMt4SrhMYyQUDfPPqMP5u">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på ett stimulanspaket med utbildning och ekonomiskt
              stöd för kommuner och landsting som antar procentregeln för konstnärlig
              gestaltning.
            </item>
            <item xml:id="i-NeE1UDQyVxRa5Vzcu8SW25">
              Riksdagen tillkännager för regeringen som sin mening vad som
              anförs i motionen om att regeringen bör utreda hur många kommuner
              och landsting som använder enprocentsregeln, hur den kan spela
              en större roll i framtida byggnationer och investeringar samt
              vilka eventuella sanktioner som kan vara aktuella mot byggherrar
              som inte tillämpar enprocentsregeln.
            </item>
            <item xml:id="i-JpVA6iXfUMwNzEwnXRdpoh">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag som innebär att utställningsarrangörer som får statliga
              bidrag ska tillämpa medverkans- och utställningsavtalet (MU-avtalet).
            </item>
            <item xml:id="i-4cyVn6Q1uRNmF7rdygyNpQ">
              Riksdagen tillkännager för regeringen som sin mening vad som
              anförs i motionen om att regeringen bör utforma en nationell strategi
              för bild- och formkonst.
            </item>
            <item xml:id="i-L21JZovmjdChHdmEbxYjLK">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              på hur en ny statlig inkomstgaranti för konstnärer kan genomföras
              och finansieras.
            </item>
            <item xml:id="i-Ng4bYYE2xkLpChb5cWsf9a">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag om scenkonstpensionerna.
            </item>
            <item xml:id="i-EJb2C9caAAVXCs6RvVAiVJ">
              Riksdagen tillkännager för regeringen som sin mening vad som
              anförs i motionen om att regeringen bör återinföra fri entré på
              de statliga museerna.
            </item>
            <item xml:id="i-N7XVunFTsDTbZvgR7gYAJf">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag på hur fri entré till lokala och regionala museer
              kan införas och finansieras.
            </item>
            <item xml:id="i-8NoEYt9ZioBq4N6Wxq5Z6c">
              Riksdagen tillkännager för regeringen som sin mening vad som
              anförs i motionen om att funktionsnedsättningsperspektivet måste
              ingå i mångfaldsbegreppet.
            </item>
            <item xml:id="i-WPyjBrV2TxMPv7JNGvdXZU">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag på hur museisektorn ska införa och tillämpa ett
              funktionsnedsättningsperspektiv.
            </item>
            <item xml:id="i-BwBHG5CA4AqnL8C8hTqSPD">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur den regionala spridningen av dans och teater
              ska kunna garanteras och finansieras.
            </item>
            <item xml:id="i-K2tnQNc36jwt4UqaWwkG6B">
              Riksdagen tillkännager för regeringen som sin mening vad som
              anförs i motionen om att regeringen bör inrätta ett populärkulturcentrum
              för film, musik, dataspel, serietecknande och annan samtida populärkultur.
            </item>
            <item xml:id="i-G7r67yf94AzzEWt4nPMkQW">
              Riksdagen tillkännager för regeringen som sin mening vad som
              anförs i motionen om att regeringen bör tillse att antalet kulturattachéer
              utökas och att det internationella kulturarbetet förstärks.
            </item>
            <item xml:id="i-3Agor6wUgkTJoYP5aXjrwB">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag som innebär att både det personella och organisatoriska
              stödet till översättarverksamheten återupprättas.
            </item>
            <item xml:id="i-AyeumGqED3uF4B311NCrdZ">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur kommuner som upplåter bostäder till förföljda
              kulturskapare ska kunna stöttas ekonomiskt.
            </item>
          </list>
          <p xml:id="i-NzseLFq2Cd6fa3g3hQi91X">
            1 Yrkande 8 hänvisat till SkU.
          </p>
        </div>
        <div type="motContent">
          <head xml:id="i-2ab8kpSY6DAg9kS5p1CNtm" type="h1">
            3 Inledning
          </head>
          <p xml:id="i-ST2tBiS4dgm7aGEYVDLAUu">
            Konst och kultur är omistliga värden i ett samhälle. För att
            vi människor ska leva ett gott liv krävs att vi har tillgång till
            dans, musik, film, teater, litteratur, bildkonst och andra konstformer.
            Enligt regeringsformen är målet för den offentliga makten att
            skapa ett samhälle präglat av social, ekonomisk och kulturell
            välfärd. Kulturpolitik handlar därför i ordets ursprungliga bemärkelse
            om välfärd – att vi tillsammans ska se till att vi färdas väl
            genom livet i det samhälle vi kan påverka.
          </p>
          <p xml:id="i-VUeeVt8XFuuwWhhoPu7KKZ">
            Kultur kan vara underhållande, men konsten får aldrig reduceras
            enbart till sådant som är lättillgängligt och ämnat att underhålla
            för stunden. För att konsten ska få möjlighet att spela en större
            roll i samhället och våra liv måste politiken vara aktiv och skapa
            förutsättningar för kultur som både underhåller och roar men också
            provocerar, retar och upprör.
          </p>
          <p xml:id="i-LbgypQCVAWFdq1xgmtf7XX">
            Kulturen i ett demokratiskt samhälle försvarar varje människas
            lika värde och olika gruppers rätt till val av liv, religion och
            tradition samtidigt som universella mänskliga rättigheter värnas.
            Ett lands kulturpolitik speglar dess syn på människan, både som
            skapare och som mottagare av det som skapats av andra. Vänsterpartiets
            kulturpolitik vill både främja och skapa förutsättningar för konstskapandet
            på såväl det lekfulla, spontana planet som på den professionella
            nivån.
          </p>
          <p xml:id="i-XrvzSsCgZV8kWvk3EWZPsG">
            Ansvaret för att vi alla ska ha tillgång till högklassig och
            professionellt framställd kultur och möjlighet att själva utöva
            olika former av kultur vilar på det allmänna. Detta gäller särskilt
            i ett samhälle som värnar alla människors lika möjligheter till
            ett gott liv och där klasskillnader och könsbaserade orättvisor
            inte tillåts att härja fritt.
          </p>
          <p xml:id="i-E6EgNUFnXKZVBZvJHdjQyA">
            Inget politiskt parti säger sig vara emot kultur. Trots detta
            ser vi idag en sektor som omgärdas av allt fler och högre hinder
            för dem som vill ta del av och vara delaktig i kulturen. Konsten
            och kulturen förminskas till varor på en marknad som endast har
            det värde som en köpare vill ge dem. Kulturen är dock lika viktig
            för våra liv som sjukvård, omsorg och utbildning.
          </p>
          <p xml:id="i-4VueK6GrNFoXkC6vfhCMdd">
            Efter valet 2014 har en ny regering stora arbetsuppgifter att
            ta sig an på samtliga politikområden. På kulturpolitikens område
            handlar det om att återupprätta en kulturpolitik värd namnet.
            En sådan ny kulturpolitik måste utgå från tillgänglighet, kamp
            mot klasskillnader, feministiska och mångkulturella perspektiv
            och en prioritering av barnkulturen. En ny kulturpolitik måste
            ta kulturen på allvar. En ny kulturpolitik måste göra upp med
            nollvisioner som förbjuder graffitikonst. Den måste också förbättra
            kulturarbetarnas ekonomiska villkor. En ny kulturpolitik måste
            få kosta.
          </p>
          <p xml:id="i-6n9fwLgLg4kfAGHpb6B3cc">
            Vänsterpartiet vill öka kulturens utrymme i samhället. Vi vill
            göra kulturarvet tillgängligt för alla och låta nyare konstformer
            – som till exempel gatukonst, databaserade uttryck och graffiti
            – få utrymme. Vänsterpartiet lägger också stor vikt vid de nationella
            minoriteternas rätt och möjlighet till kulturutövning och uttryckssätt.
          </p>
          <p xml:id="i-Q3HXW2KGRBCkqaqWZ7nEDd">
            Konsten kan i bästa fall skärpa synen och stimulera tanken, aktivera
            känslan och skapa samhörighet på demokratisk och humanistisk grund.
            För att det ska bli verklighet krävs mer utrymme för konsten och
            kulturen och en kulturpolitik som sätter människan framför pengarna.
          </p>
          <head xml:id="i-NitTYMyVC7vww33zPo62M1" type="h1">
            4 Feministisk strategi
          </head>
          <p xml:id="i-QdoBxdWkvoJjdwrRzdF78n">
            Precis som i samhället i övrigt finns det en könsmaktsordning
            inom kulturlivet. På traditionella kulturområden som bildkonst,
            musik, dans och litteratur utgör kvinnor en majoritet både i publiken
            och bland utövarna. Kvinnor utgör även majoriteten av de studerande
            på ett flertal konstnärliga utbildningar. På chefsstolar och andra
            maktpositioner dominerar däremot männen. Det finns även flera
            områden där män ges företräde framför kvinnor. Särskilt tydligt
            har detta tidigare varit på filmområdet.
          </p>
          <p xml:id="i-7FgZ4dQ2jgKnzFQyBDxaqm">
            Ett samhälle där såväl intresset för kultur som makten över kulturen
            är jämnt fördelad mellan könen skulle vara ett bättre och mer
            rättvist samhälle. Sannolikt skulle det också vara ett samhälle
            där kulturen intog en mer framskjuten plats.
          </p>
          <p xml:id="i-8pkMLWQfGEzj96gzsmr6ND">
            För att uppnå en högre grad av jämställdhet behöver köns- och
            maktfördelning inom kulturlivet synliggöras i den byråkratiska
            och politiska sfären. Frågorna bör ses över i en utredning. En
            sådan utredning ska ha i uppdrag att kartlägga hela kulturlivet
            ur ett könsmaktsperspektiv – både hos dem som skapar och hos publiken
            – samt ta fram en strategi för att uppnå jämställdhet. Regeringen
            bör därför tillsätta en utredning som får till uppgift att kartlägga
            och ta fram en strategi för att uppnå ett jämställt kulturliv.
            Detta bör riksdagen som sin mening ge regeringen till känna.
          </p>
          <head xml:id="i-9nnDr3UZjGGLEZU9rdtivh" type="h1">
            5 Gemensamt ansvar för konst och kultur
          </head>
          <p xml:id="i-28aki6d37wh8PzyqEw6e1y">
            Det finns en brist på kunskap om betydelsen av skapande och de
            estetiska uttrycksmedlen. Detta kommer till uttryck genom många
            makthavares ointresse beträffande de konstnärliga utövarnas livsvillkor.
            Det märks även i nedvärderingen av estetiska ämnen i skolan, kravet
            på att varje aktivitet ska vara ekonomiskt lönsam och i synen
            på kultur som något som inte är livsnödvändigt.
          </p>
          <p xml:id="i-CxdQYQmJ4Nk76CAymLSaJH">
            Det talas ofta om kulturens betydelse, men i praktiken vill makthavare
            inte alltid betala vad det kostar att ha ett rikt, fritt och oberoende
            kulturliv. Kulturens roll i samhället och för samhällets utveckling
            är så fundamental att det är dags att lagfästa samhällets ansvar
            för kulturen.
          </p>
          <p xml:id="i-Ln8TFbpq31hC3bT4HuXiUZ">
            I Norge finns sedan en tid en lag som befäster samhällets ansvar
            för kulturen. Detta har visat sig vara ett bra tillvägagångssätt
            för att stärka kulturens ställning. Vi anser att Sverige snarast
            ska följa Norges exempel i fråga om en sådan kulturlag. Regeringen
            ska ges i uppdrag att ta fram ett förslag till lagstiftning som
            motsvarar den norska kulturlagen. Detta bör riksdagen som sin
            mening ge regeringen till känna.
          </p>
          <p xml:id="i-YWpW94qAYA5PAHd6QKvccp">
            Konsumtion av konst och kultur har många fördelar och en av de
            mest uppenbara är att den sällan förbrukar råvaror och ändliga
            resurser i den utsträckning som varukonsumtion gör. Därmed kan
            vi med fog säga att kulturkonsumtion är mer ekologiskt hållbar
            än andra former av konsumtion.
          </p>
          <head xml:id="i-6EPExPpcbbh6fDXSrmVpDq" type="h1">
            6 Nationell strategi för kulturskolan
          </head>
          <p xml:id="i-PsLbDYAXmC9cny28eLdtBT">
            Kulturskolan (tidigare kommunala musikskolan) har spelat en stor
            roll för mängder av barn och ungdomars möjlighet att pröva på
            olika kulturformer och instrument. Sedan ett antal år tillbaka
            har Sverige hamnat på efterkälken jämfört med de andra nordiska
            länderna när det gäller andel barn som ges möjlighet att delta
            i kulturskolans verksamhet. Skälet till detta kan vara höga terminsavgifter
            och avsaknaden av nationell strategi för kulturskolan.
          </p>
          <p xml:id="i-Ho4ApKrU5RPvDiu5bk8KCF">
            Vänsterpartiet vill att alla kommuner ska erbjuda kulturskoleverksamhet
            utan avgifter. Vi utvecklar vår syn på kulturskolan i motion 2013/14:Kr310.
          </p>
          <head xml:id="i-DZQ98gKCp6eUd5SVu7tLTF" type="h1">
            7 Kultur behöver lokaler
          </head>
          <p xml:id="i-EUexghJxSxUjQGGKLoJGfK">
            En grundförutsättning för att kulturen ska utvecklas är att det
            finns bra rum för alla aktiviteter. Det kan bland annat handla
            om replokaler, mötesplatser, skapande verkstad, teaterscener.
            Det behövs lokaler både för arrangemang och för eget, fritt skapande.
            Inte minst måste barns och ungdomars tillgång till bra lokaler
            främjas.
          </p>
          <p xml:id="i-RSYoMWDNWDqLcc8d4rRmB1">
            Det finns också ett märkbart klassperspektiv i denna fråga. Många
            barn kan än idag definieras som fattiga. Föräldrarna till dessa
            barn har ingen möjlighet att betala för dyra kurser eller resor
            till kulturinstitutionerna för att erbjuda barnen olika kulturupplevelser.
            Därför måste vi satsa på skapande miljöer både i storstäder, i
            förorter och på mindre orter på landsbygden och erbjuda samlingslokaler
            som har utrymme för eget skapande, social gemenskap och gästspel
            av professionella kulturarbetare.
          </p>
          <p xml:id="i-QwCQnMfikxhJ8jjbJ6Tccx">
            Alla lokaler måste vara både ändamålsenliga och tillgängliga.
            Vi vet att det finns ett stort behov av att anpassa lokaler och
            renovera dessa. Vi avsätter därför i vår budgetmotion 20 miljoner
            kronor för en höjning av det statliga stödet till allmänna samlingslokaler
            för renovering, tillgänglighetsanpassning och utveckling samt
            till mötes- och kulturlokaler drivna av ungdomsorganisationer.
          </p>
          <head xml:id="i-FC7rw1nLmn4ZRx4oTYBVx1" type="h1">
            8 Digital kultur
          </head>
          <p xml:id="i-4n6D7SzJGmSq4xPoU59Wm4">
            Frågan om fildelning har för en del blivit ett rött skynke och
            debatten har i vissa avseenden blivit väldigt polariserad. Så
            borde det inte vara. Vi anser att det finns två viktiga utgångspunkter
            att ta hänsyn till i fildelningsfrågan. För det första att det
            är bra att kultur sprids till fler och för det andra att upphovsrättsinnehavare
            måste få betalt för det de skapar.
          </p>
          <p xml:id="i-4H5HjMiabLqMTztcoGQN8E">
            Det är uppenbart att fildelning inte kan förbjudas. Möjligheterna
            att kopiera för personligt bruk bör tvärtom breddas och det bör
            vara tillåtet att tillgängliggöra upphovsrättsskyddat material
            så länge det inte sker kommersiellt. Nya system för kompensation
            till upphovsrättsinnehavarna ska utarbetas. Staten behöver ta
            ett aktivt kulturpolitiskt ansvar under den omstrukturering som
            pågår i stora delar av kulturekonomin. Vi vill att fler artister
            ska kunna ägna sig åt musik på heltid och att fler filmer ska
            kunna produceras.
          </p>
          <p xml:id="i-DcS2iWqxwFN6NCHgKVEgdG">
            Vänsterpartiet vill även bidra till att överbrygga de klyftor
            i kunskap och tillgång till digital kultur som finns mellan olika
            grupper. Ju större utrymme internet får i samhället desto viktigare
            blir allas tillgång till internet. Det räcker inte med att bygga
            mer bredband, utan det behöver också byggas kunskap. Regeringen
            bör genomföra en folkbildningssatsning för att stärka kunskapen
            hos fler om hur man kan ta del av kultur och information via internet.
            Detta bör riksdagen som sin mening ge regeringen till känna.
          </p>
          <head xml:id="i-BR6eY1cobkJu2XTXS6KqPe" type="h1">
            9 Digitala bibliotek
          </head>
          <p xml:id="i-5sTeUf4WEdyYNe8Ys1uit1">
            Vänsterpartiet vill införa digitala bibliotek där man utan kostnad
            kan ladda ned böcker, film, musik och andra medier, samtidigt
            som upphovsmännen ska få en skälig ersättning för detta. Denna
            ersättning bör motsvara ersättningsmodellen för boklån på de vanliga
            biblioteken. Vi avsätter i vår budget medel för att inrätta digitala
            bibliotek från år 2015.
          </p>
          <p xml:id="i-97rUeDtUeX7NydSDoFy6gj">
            Digitala bibliotek kan inte ersätta fildelning, lika lite som
            folkbiblioteken gjorde att människor slutade låna böcker av varandra.
            Det skulle däremot vara ett steg på väg mot ett mer positivt sätt
            att hantera frågan om teknikutveckling och kulturens villkor –
            långt från dagens låsning kring försöken att stoppa fildelning.
            Många artister, filmare, författare och andra är uppriktigt oroade
            över sina möjligheter att arbeta heltid med sin verksamhet i framtiden.
            Digitala bibliotek med bra ersättningar handlar om att ta politiskt
            ansvar för kulturekonomin i stort och se till att fler kulturskapare
            kan leva på sitt konstnärliga arbete.
          </p>
          <p xml:id="i-J8kNMNPk3WEfgxh8piNWkz">
            Ersättningen skulle till en början behöva styras av politiska
            beslut om stödets totalsumma, men när systemet stabiliserats bör
            en ordning inrättas med förhandling mellan upphovsrättsinnehavare
            och stat på samma sätt som biblioteksersättningen till författare
            förhandlas fram. Det digitala bibliotekets ersättningar behöver
            både tak och golv, precis som i dagens biblioteksersättning. Golvet
            behövs för att undvika administrationskostnader och taket behövs
            för att undvika att alltför mycket pengar går till de upphovsmän
            som redan är ekonomiskt välbeställda. Poängen med biblioteksersättning
            är inte att simulera en marknad, utan att förbättra möjligheten
            att arbeta med kultur och öka tillgängligheten av den.
          </p>
          <p xml:id="i-FnvKQ8GDdSq4jZnGzAvwWG">
            De digitala biblioteken kan inom ramen för dagens upphovsrättslagstiftning
            erbjuda tillräckligt goda villkor för att många artister och filmare
            skulle kunna sprida sina verk där.
          </p>
          <p xml:id="i-YaBCR49gdKpYLf6bsTgrVZ">
            Regeringen bör återkomma till riksdagen med ett förslag om att
            inrätta digitala bibliotek med ett ersättningssystem enligt ovan.
            Detta bör riksdagen som sin mening ge regeringen till känna.
          </p>
          <p xml:id="i-EvEkYUvCC1bydjYmTh2iNw">
            Vänsterpartiets syn på folkbibliotek, skolbibliotek och den nya
            bibliotekslagen redogör vi för i motion 2012/13:Kr9.
          </p>
          <head xml:id="i-5eNR2QXauhA1nChJNNMmCB" type="h1">
            10 Film för alla
          </head>
          <p xml:id="i-3wPEShu6j4v1v1B6FqEwyH">
            Film är en konstart som i sig rymmer alla andra konstarter: berättelsen,
            bilden, musiken, dramat, dansen och så vidare. Det är ett medium
            med stor genomslagskraft som i hög grad formar vår bild av världen
            och är vid sidan av musiken den konstart som flest ungdomar regelbundet
            kommer i kontakt med.
          </p>
          <p xml:id="i-W1bnkaVWubu4x8GC5sqmtC">
            Svensk film behöver bättre och mer långsiktiga villkor för att
            kunna hävda sin särart i den internationella konkurrensen. Vi
            värnar en mångfald inom filmen. Filmen har en viktig funktion
            i att spegla det svenska samhällets utveckling. Film visas på
            allt fler dukar och skärmar jämfört med tidigare. Svensk film
            är i dag underfinansierad. Vi ser ett framtida utvidgat filmavtal
            som det alternativ som skulle kunna skapa bättre ekonomiska villkor
            och därmed bättre konstnärliga villkor för filmen. Regeringen
            bör återkomma till riksdagen med ett förslag om mer långsiktiga
            villkor för filmstödet. Detta bör riksdagen som sin mening ge
            regeringen till känna.
          </p>
          <p xml:id="i-TLwMjPn5GFFQQvrycZtFk">
            Förutsättningarna för produktion av svensk kvalitetsfilm för
            barn och unga behöver stärkas. Även uppdraget att verka för ökad
            jämställdhet och mångfald bland filmskaparna och stödet för internationell
            marknadsföring av svensk film behöver stärkas. Inför utgången
            av filmavtalet bör ett statligt filmstöds utformning i framtiden
            utredas. Regeringen bör tillsätta en utredning för hur det framtida
            filmstödet ska se ut. Detta bör riksdagen som sin mening ge regeringen
            till känna.
          </p>
          <head xml:id="i-Pc9S11qNxEfQiLB2AntBA8" type="h1">
            11 Digital bio
          </head>
          <p xml:id="i-25FxWZNa6W4FVTcQRpExEV">
            Vänsterpartiet vill främja digital teknik. Staten måste ta ett
            större ansvar för skiftet från analog till digital teknik på t.ex.
            landets biografer och bibliotek. Digitalbio ska finnas på mindre
            orter så att landsbygdens invånare kan ta del av den bredd i filmutbudet
            som finns i storstäderna. De biografer som idag inte har kunnat
            ta del av statliga digitaliseringspengar, eftersom de saknar egeninsatsen
            om 50 procent, återfinns nästan undantagslöst på små orter. Digitaliseringen
            av landets biografer handlar inte bara om att visa film. Det ger
            goda möjligheter för landsbygden att ta del av teater, opera och
            sportevenemang samt bidra till att fylla invånarnas behov av mötesplatser.
            Därför anser vi att ett stöd också ska ges för nya biografer där
            sådana inte finns.
          </p>
          <p xml:id="i-TQAtRnMAwtKEHWaxRsETiN">
            Vänsterpartiet vill främja digitaliseringen av biografsalonger
            genom att öka omställningsstödet och därmed ge även de fattigaste
            kommunerna möjlighet att hålla en biografsalong på orten och även
            ge utrymme för nya biografer där sådana inte finns. Vi anslår
            25 miljoner kronor för 2014 i vår budgetmotion för att fullfölja
            digitaliseringen av befintliga biografer och tio miljoner kronor
            årligen för att underlätta för nya digitaliserade biografer där
            det idag inte finns någon. Stöden administreras av Svenska Filminstitutet.
            Regeringen bör återkomma till riksdagen med ett förslag om stöd
            till fortsatt digitalisering av biografer samt stöd till nya biografer.
            Detta bör riksdagen som sin mening ge regeringen till känna.
          </p>
          <head xml:id="i-Gvz6WEyjccHfgd4wtsfu5" type="h1">
            12 Den svenska filmens kulturarv
          </head>
          <p xml:id="i-VMcrkd49xRbRj98nsicYsR">
            När tekniken nu förändras kommer Svenska Filminstitutet (SFI)
            att stå inför ett ny stor utmaning. Den äldre svenska filmen kommer
            inte att kunna visas på mer än några enstaka biografer om den
            inte digitaliseras. Det är ungefär samma problem som den enskilda
            medborgaren har när hen är tvungen att överföra sina videoband
            till andra mer moderna medier när videobandspelarens era är slut.
          </p>
          <p xml:id="i-8iv8o1UkwtpFqBwnVBuQ3H">
            Detta handlar om enorma mängder film och en tekniskt betydligt
            mer avancerad teknik. Svenska Filminstitutet har i sina arkiv
            2 500 äldre långfilmer och 6 000 kortfilmer. Här finns hela det
            svenska filmiska kulturarvet – allt ifrån stumfilmstiden fram
            till våra dagar. De senaste filmerna är dock, med några få undantag,
            inspelade digitalt.
          </p>
          <p xml:id="i-5u1YUPUsKHXGZFAHaypjnL">
            Många andra länder har uppmärksammat detta dilemma och har budgeterat
            medel för att kunna rädda sitt kulturarv. England, Finland och
            Frankrike har alla vidtagit åtgärder som kommer att rädda respektive
            lands kulturarv. Den svenska regeringen har hitintills inte gjort
            någonting annat än att betona att frågan är viktig.
          </p>
          <p xml:id="i-GduBKu9j8SAL36WskxBmFQ">
            Svenska Filminstitutet, som naturligtvis förstår vikten av digitaliseringen,
            har på eget initiativ tagit från sin buffert och lyckades digitalisera
            några tiotals viktiga filmer under året som gått. Det handlar
            om filmer som Hugo och Josefin, Flicka och hyacinter och Dom kallar
            oss mods. SFI påpekar att med nuvarande takt kommer det att ta
            200 år att digitalisera det filmiska kulturarvet. Problemet är
            att den utrustning som krävs för stora skanningsprojekt inte kommer
            att finnas tillgänglig i mer än sju till tio år p.g.a. brist på
            reservdelar och service.
          </p>
          <p xml:id="i-965w6PYmoBLG9G7M8L9MS8">
            Vänsterpartiet anser att det svenska filmiska kulturarvet har
            samma vikt som andra kulturarv och inte får förfalla. Det filmiska
            kulturarvet får heller inte vara otillgängligt för allmänheten.
            Med en digitalisering kan filmerna visas på alla digitala biografer.
          </p>
          <p xml:id="i-EQ93JZwZxqbAUhnu2efBrS">
            Kostnaden för att digitalisera det svenska filmiska kulturarvet
            beräknas av SFI till 300 miljoner kronor. Vänsterpartiet föreslår
            i vår budgetmotion ett anslag på 30 miljoner kronor årligen till
            det svenska filmiska kulturarvet för att helt digitalisera dessa
            filmer.
          </p>
          <head xml:id="i-QKuFiF7a1QHNNcxATeBvDp" type="h1">
            13 Annat filmstöd
          </head>
          <p xml:id="i-Qv2hDgG73AXQda1nybPDQN">
            Vänsterpartiet vill stimulera produktion av filmer på nationella
            minoritetsspråk och andra språk än svenska samt öka produktionssamarbetet
            mellan de nordiska länderna. Vidare bör Filmpool Nord ges i uppdrag
            att aktivt arbeta för att bygga upp ett internationellt samiskt
            filmcenter tillsammans med Norge och Finland. Vi föreslår 5 miljoner
            kronor för detta i vår budgetmotion. Vi föreslår också en satsning
            på film på de nationella minoritetsspråken och på andra språk
            än svenska med 3 miljoner kronor i vår budgetmotion.
          </p>
          <p xml:id="i-KwFyuLpcDdx18XeodQD9xX">
            Produktionscentrum för film har byggts upp i tre regioner med
            statliga och regionala medel. Därutöver finns 16 regionala resurscentrum
            som hittills inte haft stora resurser för produktion men som gör
            ett stort och viktigt arbete för att sprida film och filmintresse,
            inte minst i skolorna. Förutom att dessa centrum genom att stimulera
            till medieundervisning bidrar till att göra filmen till ett demokratiskt
            medium, fungerar de också som distributörer. Vänsterpartiet vill
            stärka stödet till regionala produktions- och resurscentrum med
            10 miljoner kronor. Vi anser även att ideella filmvisningsorganisationer
            som Folkets Bio och Folkets Hus och Parker bör ha ökat offentligt
            stöd, liksom filmstudior och filmfestivaler. Vi avsätter tio miljoner
            kronor för detta ändamål i vår budgetmotion.
          </p>
          <head xml:id="i-BcMiGGrSM7jH46WEKwa2sW" type="h1">
            14 Satsning på språk- och läsförståelse
          </head>
          <p xml:id="i-4ksCWgc2WHUDqKtcMEW6Uf">
            Goda språkliga kunskaper och verktyg är en förutsättning för
            både den personliga utvecklingen, den sociala kontakten och den
            demokratiska delaktigheten i samhället. Det skrivna ordet har
            genom ny teknik och internet fått väldigt många att uttrycka sig
            över nätet. Just därför är det betydelsefullt att stötta dem som
            inte har tillgång till en egen dator. Här fyller biblioteken och
            den nationella biblioteksstrategin en viktig funktion för att
            förverkliga det övergripande demokratiska målet med allas rätt
            att delta.
          </p>
          <p xml:id="i-SHKJA8rHg3p27tUv1ZDPQK">
            För barn och ungdomar är språkförståelsen och läsandet extra
            viktigt, dels för att främja deras personliga utveckling, dels
            för att ge dem verktyg för livet som väntar. I såväl samhällsdebatten
            som i Litteraturutredningen – Läsarnas marknad, marknadens läsare
            – från 2012, framgår det tydligt hur främst unga pojkars språkuppfattning
            och läsförståelse drastiskt har sjunkit på senare år. Inte minst
            bland unga pojkar finns en risk att på grund av bristande språk-
            och läsförståelse ställas vid sidan av samhället, både på ett
            personligt och på ett socialt plan.
          </p>
          <p xml:id="i-VvKoRWZmd5TtKvZvh63xfX">
            Litteraturutredningen har många förtjänster. Det starka fokus
            som utredningen lägger på nödvändigheten att stimulera läsning
            och bildning, främst bland barn och unga, i Ett lästlyft för Sverige
            är mycket bra. Skillnaderna mellan de som läser och de som inte
            läser är mer uttalat för klass än för kön. Därför är det i det
            längre perspektivet viktigt att avsätta resurser för att motverka
            ett bildningsmässigt tudelat samhälle.
          </p>
          <p xml:id="i-RdVb7KYcG3cFrwqRehukq6">
            De slutsatser som dras och de förslag som läggs fram räcker dock
            inte. Det främsta skälet till det är att inga nya medel tillförs
            området. Detta gör att förslagen inte kan genomföras inom ett
            område utan att negativa konsekvenser uppstår på annat håll. Det
            är inte konstruktivt att demontera fungerande bra stödsystem av
            det enda skälet att pengarna behövs för att starta nya stödsystem.
          </p>
          <p xml:id="i-8jcJLqYyqNmGUdwrDZZ5ir">
            Inför satsningen på Ett läslyft för Sverige måste nya ekonomiska
            resurser tillföras. Det totala litteraturstödsbeloppet måste öka
            så att det grundläggande syftet med stödet, att garantera bredd
            och kvalitet i utgivningen, kan uppfyllas.
          </p>
          <p xml:id="i-WfuV9TUpR9baYAK9ZtNiBG">
            Vänsterpartiet anser också att en enhetlig moms ska införas för
            all bokutgivning. Alla bokformat har som bekant 6 procent moms
            i Sverige utom just digitala nedladdningsbara och strömmade böcker.
            Konsumentpriset på e-böcker drivs upp av den 25-procentiga momsen.
            En enhetlig moms bör därför införas på all bokutgivning i Sverige.
          </p>
          <p xml:id="i-CjUpLgkF2XTdDcZhsRWcCu">
            Den 17 maj 2011 beslutade riksdagen att säga ja till sänkt moms
            för e-böcker. Skatteutskottets förslag om samma momssats på alla
            typer av böcker antogs av en i stort sett enig riksdag. Riksdagsbeslutet
            gällde Sveriges syn på EU-kommissionens s.k. grönbok om mervärdesskattens
            framtid, där en av punkterna gällde frågan om likvärdig moms för
            alla böcker oavsett format.
          </p>
          <p xml:id="i-FQN5XjFrpsjSLh4RfZz2d1">
            Trots detta kvarstår den högre momssatsen på e-böcker. Det sägs
            bero på att reducerad moms på tjänster som tillhandahålls på elektronisk
            väg i nuläget inte tycks vara förenligt med EU:s momsdirektiv
            (2006/112/EG). Detta direktiv ger bindande anvisningar till hur
            momslagstiftningen ska vara utformad. Regeringen bör aktivt verka
            för att momsen sänks på e-böcker. Detta bör riksdagen som sin
            mening ge regeringen till känna.
          </p>
          <p xml:id="i-D3w5xBuMSbpTcSbdiDQKD3">
            Vänsterpartiet vill lägga stor kraft på en satsning för att främja
            språktillgången och läsförståelsen bland barn, unga och vuxna,
            för att på så sätt öka den samhälleliga gemenskapen. För att uppnå
            syftet med en sådan satsning är det bl.a. av stor vikt att insatserna
            sätts in mycket tidigt i barns och ungas liv. En del i satsningen
            bör bestå av en fortbildning inom området för förskole- och skolpersonal,
            fritidsassistenter och lärare. Som en annan del bör studieförbund
            och folkbildningen, ideella läsrörelser och andra organisationer
            också aktiveras i en landsomfattande språkinsats. Satsningen kräver
            stora ekonomiska investeringar och ska inte vara av kortsiktig
            kampanjkaraktär, utan en medveten strategi med en mycket konkret
            handlingsplan, som lägger störst insatser på dem som mest behöver
            dem.
          </p>
          <head xml:id="i-BdrKZTCaCvwuzyAHaqBV5G" type="h1">
            15 Kulturarvet
          </head>
          <p xml:id="i-TN6j1mLamuxwKAQVxztxRq">
            Det samhälleliga ansvaret för vårt gemensamma kulturarv har både
            arkeologiskt djup och en social bredd: såväl det materiella som
            det immateriella kulturarvet måste noggrant värderas och föras
            vidare till vår egen tid, med möjlighet att också kunna upplevas
            av kommande generationer. Utan förståelse för samhällsvillkoren,
            som de framstår i historiens backspegel, har vi svårt att navigera
            i vår egen samtid och än svårare att hitta vägen mot en hållbar
            framtid.
          </p>
          <p xml:id="i-GHLxm7Kg2xWJ1Zch4KV8am">
            Kulturarvet i dess helhet är nästan oöverskådligt, från lokalsamhällets
            folkliga traditioner till nationellt storslagna byggnader och
            miljöer. Kvinnorna har sitt eget, ofta i skymundan komna, kulturarv.
            De nationella minoriteterna har sina särpräglade kulturarv. I
            skuggan av slott och herresäten finns torpargrunder och i kustlandskapet
            vilar det marina kulturarvet. Industrimiljön bär på sin historia,
            liksom bondekulturen med dess nedärvda hantverkskunnande – allt
            finns där i en förgången tid och enbart vårt medvetande om dess
            betydelse kan överbrygga det till eftervärlden.
          </p>
          <p xml:id="i-4WymdpZpdfPzS5rAmKoDCG">
            Trots regeringens fiasko med det s.k. Kulturarvslyftet måste
            vi ta oss an uppgiften och ansvaret att tillgängliggöra och utveckla
            kulturarvet. Med den moderna tekniken kan dokumentationen i högsta
            grad bidra till detta. Det finns en nästan svindlande möjlighet
            i tanken på att lokala hembygdsföreningars strävsamma arbete kan
            resultera i en global närvaro på nätet jorden runt.
          </p>
          <p xml:id="i-N7q9CJA6ptvD1oKYivBc4r">
            Vårt gemensamma kulturarv är också hotat, i stort som i smått.
            Ur den gotländska myllan har månget värdefullt föremål plockats
            upp för vidare försäljning. Hösten 2013 varslar en ny utredning
            om utförsäljning av många kulturfastigheter och byggnadsminnen
            för vilka staten haft ett övergripande ansvar. Detta är i och
            för sig i linje med regeringens programmatiska privatiseringsprincip,
            men icke desto mindre oroande. Vänsterpartiet menar att vårt gemensamma
            kulturarv måste garanteras av ett övergripande statligt ansvar.
          </p>
          <p xml:id="i-KSyPguLRsFMPDSMXPTRAWc">
            För att ta ett exempel bland många: Sveriges kuster har en spännande
            och lärorik historia. Impulser från vida världen har givetvis
            först nått fram till hamnstädernas maritima miljö. Det finns flera
            aspekter på bevarandet av detta vårt maritima kulturarv. Det gäller
            inte bara att rädda våra flytande byggnadsminnen till eftervärlden,
            det handlar också om att bevara ett hantverkskunnande som mycket
            väl kan komma att få en nödvändig renässans i en klimatföränderlig
            framtid.
          </p>
          <p xml:id="i-UX8TWoQiyNCMBRNizzRoRg">
            Det är alltså en storartad uppgift att förvalta och utveckla
            vårt kulturarv. Skogslandskapet och kusterna, städernas bebyggelse
            och andra kulturlandskap ingår i detta. Från regalskeppet Wasas
            fornstora förflutna till trasmattans mönster uppbyggt på vardagens
            blankslitna kläder – Ingmar Bergmans Fårö, Selma Lagerlöfs Fryksdalen
            och andra stora kulturpersoners omgivningar sida vid sida med
            allmogens liv, arbete och traditioner.
          </p>
          <p xml:id="i-61asJXfrjE2mnRbppQbUpH">
            Vänsterpartiet stöder såväl de lokala hembygdsföreningarnas idoga
            arbete parat med den nya dokumentationsteknikens möjligheter.
            Vi menar att staten bör ta ett övergripande ansvar när det gäller
            både bevarande och utveckling av kulturarv i olika former. Vi
            motsätter oss ansvarslösa privatiseringar och utförsäljning av
            vårt gemensamma kulturarv, liksom att saluföra arkeologin på marknaden.
          </p>
          <head xml:id="i-XFS6QeUGi3eAS5UkfXz3h3" type="h1">
            16 Konstnärernas villkor
          </head>
          <p xml:id="i-415t6cmXAeq9YUBWAxELpn">
            Respekten för konstnärligt arbete är i allmänhet låg i vårt samhälle.
            Ju närmare man kommer den direkta konstnärliga verksamheten desto
            sämre blir i regel de ekonomiska villkoren. Konstnärer är underbetalda
            och det finns tyvärr inom politiken ofta mycket liten förståelse
            för de specifika förhållanden som råder för konstnärligt skapande.
            Vi instämmer i FN:s rapport om konstnärliga rättigheter: Konstnärlig
            kreativitet är nödvändigt för utvecklingen av levande kulturer
            och fungerande demokratiska samhällen.
          </p>
          <p xml:id="i-Lnpa4XJha9zXca1WRpf1Dz">
            Scenartisters villkor har försämrats framförallt genom att allt
            fler skådespelare, dansare och sångare som tidigare var anställda
            nu pressats ut i en osäker frilanstillvaro. Försämringen av a-kassan
            var en reform som slog hårt mot artister som lever på tidsbegränsade
            uppdrag. Konstnärer tvingas ofta också ta vilket jobb om helst
            för att överleva. Dessutom har ersättningarna till både konstnärer
            och kulturskribenter urholkats eller sänkts.
          </p>
          <p xml:id="i-3ZYFBd5oqAHx56Q8n5VYco">
            En förskjutning har skett i fråga om vem som äger rättigheterna
            till den konstnärliga verksamheten. I allt mindre grad är det
            konstnären – författaren, kompositören, bildkonstnären, musikern,
            skådespelaren och regissören – som äger sitt verk och i stället
            har förläggare, filmproducenter och skivbolag genom sitt köp av
            verket tillskansat sig rätten att göra vad de vill med den konstnärliga
            produkten.
          </p>
          <p xml:id="i-P3tZ7efYQc6q9k1zYAtDEN">
            Det är viktigt att professionellt verksamma kulturskapare både
            får en rimlig lön och har samma sociala förmåner som andra yrkesarbetande
            människor i samhället. Vi måste göra upp med föreställningen att
            konstnären trots lång utbildning och hög kompetens antas kunna
            utföra sitt arbete mot en mycket låg eller ingen ersättning alls.
            Vi måste också komma ifrån den felaktiga utgångspunkten att en
            konstnärs verksamhet inte skiljer sig från den gängse småföretagarens.
            Dessa uppfattningar har gjort att många konstnärer tvingas leva
            i stor ekonomisk otrygghet och ibland tvingas in i ett entreprenörskap
            som inte alls passar för den kreativa verksamheten.
          </p>
          <p xml:id="i-6pLjCPfmTdNCYTRQrCyrgm">
            Trots att den egna företagarens eller den fast avlönade arbetarens
            förutsättningar skiljer sig kraftigt från konstnärens antas hen
            fungera i ett system som är anpassat efter den fasta månadslönen
            eller småföretagets struktur. Detta leder ofta till att konstnären
            hamnar utanför de vanliga försäkringssystemen med rätt till a-kassa,
            pension eller sjukförsäkring.
          </p>
          <p xml:id="i-JcpUmg1g1g2Et7KRLPNuW7">
            En modell för att komma runt dessa problem och som har förbättrat
            frilansarnas möjligheter till försörjning och kompetensutveckling
            mellan uppdragen är den tredje anställningsformen, de så kallade
            teater-, musik- och dansallianserna. Frilansande skådespelare,
            dansare och musiker kan där ha en grundanställning och när de
            får annat uppdrag tar de tjänstledigt från alliansen. Dessa allianser
            erbjuder vidareutbildning och hjälp med förmedling av uppdrag,
            både till dem som är anställda och till dem som inte har haft
            möjlighet att anställas. Därigenom får konstnärerna en relativ
            trygghet, samtidigt som de kan utvecklas konstnärligt och bidra
            till ett rikare kulturliv för alla. I vår budgetmotion avsätter
            vi 20 miljoner kronor årligen för att förstärka teater-, musik-
            och dansallianserna.
          </p>
          <p xml:id="i-SPZR6KcnymxSPda6dtEQFq">
            Vänsterpartiet vill också undersöka möjligheterna att skapa en
            fjärde konstnärsallians för bild- och formkonstnärer. Bildkonstnärerna
            är den grupp kulturskapare som har de sämsta ekonomiska villkoren
            av alla. Regeringen bör skyndsamt utreda möjligheterna till att
            skapa en tredje anställningsform för bild- och formkonstnärer.
            Detta bör riksdagen som sin mening ge regeringen tillkänna.
          </p>
          <p xml:id="i-WEL9756dB12gGhxdbJQqNL">
            I vår tid där allt ska förvandlas till varor riskerar även bildkonsten
            att reduceras till en vara bland andra varor på marknaden. Där
            märks inte konstens avgörande betydelse för människan. I stället
            blir konstnärliga produkter investeringsobjekt och status för
            det fåtal som har råd.
          </p>
          <p xml:id="i-KqVb15yAX2FkPCYQPXQVhE">
            Bild- och formkonstnärernas arbets- och levnadsvillkor är avgörande
            för vilken mångfald och kvalitet som ska finnas på konstscenen.
            Den så kallade enprocentsregeln – som stadgar att 1 procent av
            byggkostnaderna för offentliga investeringar eller byggprojekt
            ska gå till konstnärlig utsmyckning – var ett framsynt och kulturfrämjande
            beslut när den infördes. Tyvärr följs den inte alltid. Regeringen
            bör återkomma till riksdagen med förslag på ett stimulanspaket
            med utbildning och ekonomiskt stöd för kommuner och landsting
            som antar procentregeln för konstnärlig gestaltning. Detta bör
            riksdagen som sin mening ge regeringen till känna.
          </p>
          <p xml:id="i-7t9uAFp8Q5MCnz7KVGN1y3">
            Regeringen bör utreda hur många kommuner och landsting som använder
            enprocentsregeln, hur den kan spela en större roll i framtida
            byggnationer och investeringar samt vilka eventuella sanktioner
            som kan vara aktuella mot byggherrar som inte tillämpar enprocentsregeln.
            Detta bör riksdagen som sin mening ge regeringen till känna.
          </p>
          <p xml:id="i-NDb6ZeafXVBvr1Mc2TGH3u">
            Medverkan- och utställningsavtalet (MU-avtalet) har gett bildkonstnärer
            något bättre villkor, men avtalet följs alltför sällan: Endast
            39 procent av Sveriges utställningsarrangörer tillämpar MU-avtalet.
            Regeringen bör återkomma till riksdagen med förslag som innebär
            att utställningsarrangörer som får statliga bidrag ska tvingas
            att tillämpa MU-avtalet. Detta vill vi att riksdagen som sin mening
            ger regeringen tillkänna. Dessutom måste visningsersättningen
            till konstnärer höjas. Regeringen bör höja visningsersättningen
            till konstnärer. Vi avsätter 10 miljoner kronor i vårt budgetförslag
            till en höjning av visningsersättningen.
          </p>
          <p xml:id="i-3udrM7M6TiTMA9z9fgZiTW">
            Bild- och formkonst behöver en nationell strategi som samlar
            de viktigaste förslagen för att fler konstnärer ska kunna leva
            på sitt arbete samt att fler personer får tillgång till bildkonst
            i samhället. Regeringen bör utforma en nationell strategi för
            bild- och formkonst. Detta vill vi att riksdagen som sin mening
            ger regeringen till känna.
          </p>
          <p xml:id="i-6KAafZgG4DBMktVnbc29bh">
            Till särskilt framstående författare, filmare, bildkonstnärer,
            dansare, kompositörer och andra konstnärer fanns tidigare möjligheten
            att ge en statlig inkomstgaranti, en hedrande konstnärslön. Regeringen
            har avvecklat systemet så att det i dag enbart ges till de runt
            150 personer som redan har beviljats inkomstgarantin. Konstnären
            är garanterad en inkomst, i dag 214 000 kronor per år, som minskas
            i förhållande till andra inkomster. De pengar som i praktiken
            betalas ut är cirka en tredjedel av den garanterade summan. Stödet
            kan vara en förutsättning för längre perioder av skapande eller
            för projekt som inte är ekonomiskt gångbara. Dessutom är det ett
            erkännande från samhället för de kulturella insatser som dessa
            konstnärer har bidragit med. Vänsterpartiet anser att inkomstgarantin
            är viktig och att nybeviljandet därför bör återupptas. Den statliga
            inkomstgarantin för konstnärer bör återinföras. Regeringen bör
            återkomma med förslag på hur en ny statlig inkomstgaranti för
            konstnärer kan genomföras och finansieras. Detta bör riksdagen
            som sin mening ge regeringen till känna.
          </p>
          <head xml:id="i-XTV2r3Gu1CE6Db8ssRPJ7P" type="h1">
            17 Scenkonstnärernas pensioner
          </head>
          <p xml:id="i-Q8enPX7RRPG4ZTU4FhxQUt">
            Den segdragna frågan om pensionerna på scenkonstinstitutionerna
            verkar nu äntligen ha tagit ett steg framåt. Regeringen har tidigare
            sagt att frågan bör hanteras av parterna på scenkonstens område,
            men har inte lämnat besked om de ekonomiska ramarna för detta.
            Nu har kulturministern meddelat att en avveckling av den nuvarande
            statliga pensionsordningen inte kommer att medföra några minskade
            statliga anslag till institutionerna. Detta är ett positivt besked
            som skapar förutsättningar för parterna på scenkonstens område
            att utforma ett nytt pensionssystem som är anpassat till en frilansarbetsmarknad
            och olika yrkesgruppers behov av särlösningar.
          </p>
          <p xml:id="i-2fEEdFPvhuetWiK5v7XR8b">
            Samtidigt som regeringen vill överlåta pensionsfrågan till parterna
            har kulturministern sagt att ett nytt pensionsavtal ska frigöra
            pengar för kvalitetshöjande insatser inom scenkonsten. Detta riskerar
            att försvåra ett nytt avtal. Vänsterpartiets uppfattning är att
            de pensionsavsättningar som gjorts inte får användas till annat,
            utan ska tillfalla pensioner och löner för de yrkesgrupper som
            de nuvarande premierna betalats för.
          </p>
          <p xml:id="i-JpzJe9exNzJMqWZgSgmxLH">
            För att ett nytt pensionssystem ska vara acceptabelt bör pengarna
            stanna i systemet, fungera för frilansare såväl som för fast anställda
            och öppna för flexibilitet utifrån behoven inom olika yrken. Dessutom
            bör staten ta ansvar för övergången. Regeringen bör återkomma
            till riksdagen med ett förslag om scenkonstpensionerna i enlighet
            med vad som anges ovan. Detta bör riksdagen som sin mening ge
            regeringen tillkänna.
          </p>
          <head xml:id="i-4MQ7NgQTYJuSyX1QEGWUf1" type="h1">
            18 Fritt inträde på våra museer
          </head>
          <p xml:id="i-5B9qtKzuKFHmSZ4jRtEQDJ">
            Tillsammans äger vi som lever i Sverige stora förmögenheter.
            Till dessa hör de offentliga museerna och deras samlingar. Det
            är därför rimligt att dessa samlingar kommer alla till del.
          </p>
          <p xml:id="i-2gVVmHXnTbWq5kYQBKF6GZ">
            När Vänsterpartiet drev igenom fritt inträde på statliga museer
            ökade besöksantalet samtidigt som undersökningar visar att nya
            grupper fann vägen till museerna. Efter att den borgerliga regeringen
            återinförde inträdesavgiften har besökarantalet minskat med cirka
            20 procent. För att återinföra succén med fri entré på de statliga
            museerna avsätter vi 70 miljoner i vår budgetmotion. Regeringen
            bör återinföra fri entré på de statliga museerna. Detta bör riksdagen
            som sin mening ge regeringen till känna.
          </p>
          <p xml:id="i-54nXLaNCUJwcXjGpT3N32K">
            Reformen med fritt museiinträde bör utökas så att även lokala
            och regionala museer kan erbjuda fritt inträde. Vi avsätter 50
            miljoner kronor årligen för detta ändamål i vår budget. Regeringen
            bör återkomma till riksdagen med ett förslag på hur fri entré
            till lokala och regionala museer kan införas och finansieras.
            Detta bör riksdagen som sin mening ge regeringen till känna.
          </p>
          <head xml:id="i-FpHZ8waRXqoiABzTjTwW7d" type="h1">
            19 Funktionshinderperspektivet
          </head>
          <p xml:id="i-Ap9sxEP6UqjkCDCGH13qtT">
            Riksdagen fattade år 2000 beslut om att Sverige skulle vara ett
            samhälle tillgängligt för alla år 2010. Detta mål är vi fortfarande
            långt från att uppnå.
          </p>
          <p xml:id="i-6NyFE1fNVJZBx79ZGxkeY7">
            Bristande tillgänglighet är ett lika stort problem inom kulturområdet
            som i samhället i övrigt. Men tyvärr är funktionshinderperspektivet
            fortfarande osynligt i mängder av dokument och uppdrag med koppling
            till kultur och kulturpolitik.
          </p>
          <p xml:id="i-6EgP13ZEWeweZ55j3HctN2">
            Ur en strikt tillgänglighetsaspekt finns ofta en pliktskyldig
            formulering om att våra museer och kulturinstitutioner ska vara
            fysiskt tillgängliga för personer med olika funktionsnedsättningar
            och att det med olika pedagogiska medel går att visa utställningar
            på nya sätt så att fler kan tillgodogöra sig dem. Det saknas dock
            fortfarande ett formulerat funktionshinderperspektiv. Med det
            menar vi ett perspektiv som synliggör funktionsnedsattas historia,
            uppmärksammar den historiska diskriminering som fortfarande många
            personer med funktionsnedsättning utsätts för och tar ställning
            för den kultur som grupper av människor med olika typer av funktionsnedsättningar
            själva utformar. Ett exempel är den bristande respekten för det
            särskilda språk som teckenspråket utgör.
          </p>
          <p xml:id="i-2Avwd2Qij3YiAK86L6P5pd">
            Det kan tyckas att funktionshinderperspektivet borde ingå när
            mångfalds- och mångkulturbegreppen diskuteras. Så är det dock
            inte idag. Att till exempel döva personer har ett eget språk och
            på många sätt en egen kultur borde beskrivas under mångkulturbegreppet.
            Funktionshinderperspektivet måste finnas med i mångfaldsbegreppet.
            Det bör riksdagen som sin mening ge regeringen tillkänna.
          </p>
          <p xml:id="i-Kk5VpXbhG3hR7hZwzefBig">
            Regeringen bör återkomma till riksdagen med ett förslag på hur
            museisektorn ska införa och tillämpa ett funktionshinderperspektiv,
            på samma sätt som uppdrag getts kring genusperspektivet, inom
            sin verksamhet. Detta bör riksdagen som sin mening ge regeringen
            till känna.
          </p>
          <head xml:id="i-HV6Edha76U9WV2PkLb7N4G" type="h1">
            20 Kulturen – en livsnerv i hela landet
          </head>
          <p xml:id="i-AYDaBWs1f2vbkNc6u9QDCz">
            Kulturen har en given roll överallt, såväl i storstäderna som
            på landsbygden och i storstädernas förorter. Vänsterpartiet värnar
            ett rikt kulturliv också för landsbygdskommuner och storstadsförorterna.
            Teater, dans och andra konstformer ska finnas i hela landet. Den
            regionala spridningen är ett nationellt ansvar och staten måste
            garantera finansieringen. Regeringen bör återkomma till riksdagen
            med förslag på hur den regionala spridningen av dans och teater
            ska kunna garanteras och finansieras. Det bör riksdagen som sin
            mening ge regeringen till känna.
          </p>
          <p xml:id="i-A5wGWFapshnhqJ1hQFu9DU">
            Som sägs under filmavsnittet ovan bör digitalbio i hela landet
            främjas, så att även mindre orter men också storstädernas förorter
            kan ta del av den bredd i filmutbudet som finns i storstädernas
            stadskärnor. En annan viktig fråga är kulturskolorna som ska finnas
            över hela landet, hålla en god kvalitet och vara tillgängliga
            för alla, oavsett var man bor i landet. Denna fråga utvecklas
            mer i motion 2013/14:Kr310.
          </p>
          <head xml:id="i-XHEYKUAeB5BQggzjbo2ih5" type="h1">
            21 Umeå – Europas kulturhuvudstad 2014
          </head>
          <p xml:id="i-FbEpAFU4WafRKQKL1ADFAd">
            Förberedelserna i Umeå för kulturhuvudstadsåret 2014 är nu på
            upploppet. Mängder av idéer prövas och ambitionerna är tydliga:
            Umeå ska bjuda på ett år då kulturen genomsyrar samhällslivet
            och berikar människors vardag samtidigt som det blir många tillfällen
            till fest. Det samiska kulturarvet kommer att spela en central
            roll under kulturhuvudstadsåret och många investeringar görs som
            invånare och besökare kommer att få stor glädje av många år framåt.
          </p>
          <p xml:id="i-WdSS4VM2AoyW2cNvTjmRSX">
            När Stockholm var Europas kulturhuvudstad avsatte den dåvarande
            regeringen 170 miljoner kronor (omräknat till dagens penningvärde)
            som ett stöd till stadens egna satsningar. Regeringen meddelade
            i september 2012 att 80 miljoner kronor (varav 5 ska fördelas
            av Kulturrådet) har avsatts till Umeå som statligt stöd.
          </p>
          <p xml:id="i-CQgHjiu5fjiGyah6fJ3Mco">
            Vänsterpartiet anser att Umeå som kulturhuvudstad 2014 är en
            nationell angelägenhet. Det är inte rimligt att stödet från staten
            endast uppgår till 47 procent av det stöd som Stockholm erhöll
            1998. Vänsterpartiet avsätter ytterligare 20 miljoner kronor i
            stöd till Umeå som Europas kulturhuvudstad 2014 i vår budgetmotion.
          </p>
          <head xml:id="i-JBJUNUEHr8Sx5SmffokBzc" type="h1">
            22 Populärkulturen
          </head>
          <p xml:id="i-47jYe1iburs4VFxKzT3cN5">
            Den kultur som uttrycks genom film, serier, dataspel och musik
            anses många gånger inte vara riktigt fin kultur. Vissa musikformer
            har mycket hög status medan andra, till exempel sådana som breda
            ungdomsgrupper lyssnar på, värderas lägre. Det som brukar kallas
            populärkultur inrymmer också det som kommer att anses som klassiskt
            i framtiden. Inte sällan anses även verk med mycket högt konstnärligt
            värde stå lågt i kurs enbart på grund av vilket medium som har
            använts.
          </p>
          <p xml:id="i-Xf74M3roDFf2HHw9TvDy8b">
            Populärkulturen har ett värde i sig eftersom den betyder så mycket
            för så många människor. Dessutom säger den en hel del om vårt
            samhälle och den tid vi lever i. Även dessa moderna kulturyttringar
            ska fångas upp och tillgängliggöras. Därför bör det inrättas ett
            populärkulturcentrum för film, musik, dataspel, serietecknande
            och annan samtida populärkultur. Det ska ansvara för spännande
            och dynamiska utställningar, men till en början inte bygga på
            egna samlingar utan låna från andra institutioner. Regeringen
            bör inrätta ett populärkulturcentrum för film, musik, dataspel,
            serietecknande och annan samtida populärkultur. Detta bör riksdagen
            som sin mening ge regeringen till känna.
          </p>
          <head xml:id="i-Tb5zYFFa9i1wZnWLpYaa7E" type="h1">
            23 Internationellt kulturutbyte
          </head>
          <p xml:id="i-DdUppMCzmHgdTeAPdwDq9">
            Kulturen är till sin natur både gränsöverskridande och brobyggande.
            Det kan vara kulturen som förmår ge uttryck för djupt mänskliga
            känslor och tankar också mellan olika nationer, folkgrupper och
            etniska tillhörigheter som annars lever i konflikt och skarpa
            motsättningar.
          </p>
          <p xml:id="i-RNmVACUHj2668XCnWEvcCj">
            Sverige har idag sju kulturattachéer som har till uppgift att
            sprida kunskap om svensk kultur och utbildning och verka för kulturutbyte
            mellan Sverige och det land där attachén är verksam. Det får sägas
            vara en mycket blygsam verksamhet för att stärka det internationella
            kulturutbytet. Regeringen bör tillse att antalet kulturattachéer
            utökas och att det internationella kulturarbetet förstärks. Detta
            bör riksdagen som sin mening ge regeringen till känna.
          </p>
          <p xml:id="i-Mb8vyu6WeX5BN1TjTBYymc">
            Till den fundamentala brobyggarverksamheten för utbyte mellan
            olika nationer och språk hör översättarverksamheten. Vi kan med
            stor oro se hur stödet för översättarutbildningen på till exempel
            Södertörns högskola har upphört och att ett unikt översättarcentrum
            som vårt svenska på Rhodos riskerar att läggas ner pga. den ekonomiska
            krisen i Grekland. Regeringen bör återkomma till riksdagen med
            förslag som innebär att både det personella och organisatoriska
            stödet till översättarverksamheten återupprättas. Detta bör riksdagen
            som sin mening ge regeringen till känna.
          </p>
          <p xml:id="i-4smTf2bmnZc5Bz6xrXBKR4">
            Det skrivna ordet är satt under stor press, ja till och med förföljelse
            runt om i världen. Författare och konstnärer arbetar med livet
            som insats för att skapa nya verk och även för att hävda den okränkbara,
            demokratiska yttrandefriheten. Vi vill att Sverige ska erbjuda
            fristäder för dessa förföljda kulturskapare och därmed ge stöd
            till de kommuner som vill upplåta bostäder och livsrum för dem.
            Regeringen bör återkomma till riksdagen med förslag på hur kommuner
            som upplåter bostäder till förföljda kulturskapare ska kunna stöttas
            ekonomiskt. Detta bör riksdagen som sin mening ge regeringen till
            känna.
          </p>
        </div>
        <div type="motSignatures">
          <list>
            <item xml:id="i-XNLmpFuFgpzGFBGgq7nRw6">
              Jonas Sjöstedt (V)
            </item>
            <item xml:id="i-Ep53rYCSnXnyZNnraqpGcY">
              Torbjörn Björlund (V)
            </item>
            <item xml:id="i-5bo2kvaDj97iRYeaizUT6a">
              Siv Holma (V)
            </item>
            <item xml:id="i-S4EyKZbbNWDRBBiRJczYkR">
              Hans Linde (V)
            </item>
            <item xml:id="i-6Td2MzZEuEUKKeL1MeURcK">
              Eva Olofsson (V)
            </item>
            <item xml:id="i-VcvRUd1dNkxk4tmU59H2m8">
              Mia Sydow Mölleby (V)
            </item>
            <item xml:id="i-5iDEAXQsSPuKvkDd8cA5CU">
              Lars Ohly (V)
            </item>
          </list>
        </div>
      </div>
    </body>
  </text>
</TEI>
