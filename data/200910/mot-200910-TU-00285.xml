<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-TU-00285">
  <teiHeader>
    <fileDesc>
      <titleStmt>
        <title>Trafiksäkerhet</title>
        <author corresp="i-4ednwgW1p5nCGVvkb7M7eo i-Ybw8JnrmHGCsqpipBke8a7">av Lars-Axel Nordell och Mikael Oscarsson (kd)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Trafiksäkerhet</title>
          <idno type="rdwebb">GX02T285</idno>
          <rs type="number">T285</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/GX02T285/text</ref>
          <ref type="dokument_url_html">http://data.riksdagen.se/dokument/GX02T285</ref>
          <ref type="dokumentstatus_url_xml">http://data.riksdagen.se/dokumentstatus/GX02T285</ref>
          <ref type="doc">http://data.riksdagen.se/fil/FD0BAC45-4274-400F-BA44-D7F62D614FE5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-4ednwgW1p5nCGVvkb7M7eo</idno>
            <name>Lars-Axel Nordell</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Q5XPiCF1pMLijJFeAnpgz8" type="signed"/>
        <correspContext corresp="i-Q5XPiCF1pMLijJFeAnpgz8">
          <note type="signatory" corresp="i-4ednwgW1p5nCGVvkb7M7eo"/>
          <note type="signatory" corresp="i-Ybw8JnrmHGCsqpipBke8a7"/>
        </correspContext>
        <correspAction xml:id="i-SyQbgmh3uMZ58PNDHuaB75" type="numbering">
          <date when="2009-10-06"/>
        </correspAction>
        <correspAction xml:id="i-SBdb6D33LPsYqk2YuWGvYz" type="submission">
          <date when="2009-10-02"/>
        </correspAction>
        <correspAction xml:id="i-XM6Jh8bArdNtZXtTyQ8Kwu" type="transfer">
          <date when="2009-10-02"/>
        </correspAction>
        <correspAction xml:id="i-YTSB7cteXSuAr6dkgHxDuD" type="assigned"/>
        <correspContext corresp="i-YTSB7cteXSuAr6dkgHxDuD">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-7gTWYVsEYphYtTaJdhu1uo" type="motBody">
        <div xml:id="i-J1GBTrpGs1E8GDLMnxEzv8" type="motProposal" subtype="förslag">
          <head xml:id="i-57hTz76aQ2W6Hzw6cKzX4x">
            Förslag till riksdagsbeslut
          </head>
          <list xml:id="i-XAQuVNc5LPfBgu9bAW9a7R" style="ol">
            <item xml:id="i-SKEhcBe4sMSDjaqpCChhC4">
              Riksdagen tillkännager för regeringen som sin mening vad som
              anförs i motionen om att ett permanent system för villkorlig körkortsåterkallelse
              för rattfylleridömda ska införas.
            </item>
            <item xml:id="i-4zch4Wo45BDNWEf6f5k8i9">
              Riksdagen tillkännager för regeringen som sin mening vad som
              anförs i motionen om att installation av alkolås i bilar för dömda
              personer ska åtföljas av obligatorisk trafiksäkerhetsinformation
              för att uppnå minimal risk för återfall.
            </item>
            <item xml:id="i-C7TAR74HWT8TiCvynBRtmG">
              Riksdagen tillkännager för regeringen som sin mening vad som
              anförs i motionen om att möjligheten till villkorat körkort med
              alkolås ska finnas även när en läkare anmäler att en persons körkort
              bör återkallas på grund av alkoholproblem.
            </item>
            <item xml:id="i-8yPGLHUcHSn39jdKW1MwXs">
              Riksdagen tillkännager för regeringen som sin mening vad som
              anförs i motionen om att teknik för att avslöja förare som är
              påverkade av alkohol, andra droger, trötthet och sjukdom ska vara
              installerad i alla nysålda bilar inom EU fr.o.m 2014.
            </item>
            <item xml:id="i-7vxbvrgDXgZU8zmWW6o7un">
              Riksdagen tillkännager för regeringen som sin mening vad som
              anförs i motionen om att Sverige ska anhålla om att få bli försöksland
              inom EU för ett sådant krav på nysålda bilar fr.o.m. 2012.
            </item>
            <item xml:id="i-ThPqBtd6vtTVZBjCvjMAV3">
              Riksdagen tillkännager för regeringen som sin mening vad som
              anförs i motionen om att regeringen bör verka för en sänkt promillegräns
              till 0,2 i alla EU-länder. 1
            </item>
            <item xml:id="i-WVxVhGUXbHSSLeKVFMCkqD">
              Riksdagen tillkännager för regeringen som sin mening vad som
              anförs i motionen om en bred informationskampanj kring trafiknykterhet
              inom EU.
            </item>
            <item xml:id="i-JuXKctPYrFcLsoP1YanosJ">
              Riksdagen tillkännager för regeringen som sin mening vad som
              anförs i motionen om behovet av en översyn av straffskalan vid
              rattfylleribrott. 1
            </item>
            <item xml:id="i-RPiazdRqzxDBYSrnwqnJMU">
              Riksdagen tillkännager för regeringen som sin mening vad som
              anförs i motionen om att ålägga rattfylleridömda att delta i konfrontationer
              med offer för rattfylleribrott. 1
            </item>
            <item xml:id="i-GXgtG7JyGawLRAagr1ybxL">
              Riksdagen tillkännager för regeringen som sin mening vad som
              anförs i motionen om behovet av att öka socialtjänstens kontakt
              med personer som misstänkts för eller dömts för rattfylleri. 2
            </item>
            <item xml:id="i-SaXpDTwHNQ5starYaGJ1X4">
              Riksdagen tillkännager för regeringen som sin mening vad som
              anförs i motionen om att en genomgripande informationsinsats om
              trötthet i trafiken bör genomföras.
            </item>
            <item xml:id="i-KhS4xH4AA29biytfmF97RH">
              Riksdagen tillkännager för regeringen som sin mening vad som
              anförs i motionen om att det ska införas en möjlighet för kommunerna
              att besluta om sänkningar av hastighetsgränserna på samtliga vägsträckor
              i tätbebyggda områden inom kommunen.
            </item>
            <item xml:id="i-N18pBjGvEKTnGQXZ5etQ8s">
              Riksdagen tillkännager för regeringen som sin mening vad som
              anförs i motionen om att kommunerna ska få vetorätt mot höjningar
              av hastighetsgränserna på samtliga vägar inom kommunens geografiska
              område.
            </item>
            <item xml:id="i-HTMVpf1CWww5zhkiXbropW">
              Riksdagen tillkännager för regeringen som sin mening vad som
              anförs i motionen om sänkt hastighet till 30 km/tim vid busshållplatser
              i samband med av- och påstigning, både på särskilt upphandlad
              skolskjuts och på buss i linjetrafik.
            </item>
          </list>
          <p xml:id="i-2s7db6iVjwiPpEoCfLKPsV">
            1 Yrkandena 6, 8 och 9 hänvisade till JuU.
          </p>
          <p xml:id="i-P666xxQrMdjy4ZqmoPgFaW">
            2 Yrkande 10 hänvisat till SoU.
          </p>
        </div>
        <div xml:id="i-AaPPBjKBQHsBogb77NmHfM" type="motContent">
          <head xml:id="i-XYVJJaqic5qwLHMwfXz6Tm" type="h1">
            Nya mål för trafiksäkerheten
          </head>
          <p xml:id="i-R2tL8pyNVRqeiqVd1whXtW">
            Risken att omkomma är fortfarande betydligt högre inom vägtrafiksystemet
            än inom andra trafikslag. Riksdagen har under våren 2009 antagit
            ett övergripande transportpolitiskt mål, samt ett funktionsmål,
            Tillgänglighet , och ett hänsynsmål, Säkerhet, miljö och hälsa
            . Hänsynsmålet innebär att transportsystemets utformning, funktion
            och användning ska anpassas till att ingen ska dödas eller skadas
            allvarligt samt bidra till att miljökvalitetsmålen uppnås och
            till ökad hälsa. Vidare har målet preciserats genom att det fastslagits
            att antalet omkomna skall halveras och antalet allvarligt skadade
            i trafiken minskas med en fjärdedel mellan 2007 och 2020. Detta
            innebär att antalet döda inte skall överstiga 235 år 2020.
          </p>
          <p xml:id="i-Bb35pyaJ1YwQPuEMZoMxV8">
            När nollvisionen antogs var målet att minska antalet döda mellan
            1996 och 2007 från 540 till 270. Med facit i hand omkom 471 personer
            under slutåret 2007, vilket visserligen är en minskning men långt
            ifrån målsättningen. År 2008 omkom 420 personer, vilket är den
            lägsta siffran sedan massbilismens intåg i Sverige. För att målet
            om att halvera antalet döda år 2020 ska kunna uppnås är det nödvändigt
            med ett fortsatt målmedvetet arbete vad gäller både att förbättra
            trafiksystemens utformning och att öka trafikanternas regelefterlevnad.
          </p>
          <p xml:id="i-KzMVBghNwjDZYncqksRF86">
            Det tidigare arbetet med nollvisionen har fokuserat på att minska
            antalet dödade personer. Detta antal har också minskat kontinuerligt.
            Antalet svårt skadade har dock inte minskat sedan mitten av 1990-talet,
            utan låg på samma nivå omkring 4 000 personer år 2005 som år 1995.
            Antalet lindrigt skadade har ökat. Dödsfallen minskar inte enbart
            till följd av trafiksäkerhetsarbetet. Även utvecklingen av sjukvården
            och den spridda användningen av mobiltelefoner, som gör att förbipasserande
            snabbt kan kalla på hjälp har medfört att skador som för ett antal
            år sedan skulle ha varit dödliga inte leder till dödlig utgång
            idag.
          </p>
          <head xml:id="i-Mo7kfES8NE6dm8eSPbm5rU" type="h1">
            Alkohol och andra droger
          </head>
          <p xml:id="i-XJXbpQLLMWC2jyQdte4byv">
            Trots att antalet dödsolyckor i trafiken sjunker ligger antalet
            alkoholrelaterade dödsolyckor sedan flera år kvar på samma höga
            nivå. Även användande av narkotika, tablettmissbruk, samt bruk
            av regelrätt utskrivna mediciner påverkar körförmågan negativt.
          </p>
          <head xml:id="i-Q62Nk2RBDthu8SrRJ14CiL" type="h2">
            Rattfylleriet ökar i Sverige
          </head>
          <p xml:id="i-SUbBWdmSVQNuuUx9nWv4Az">
            I en undersökning som VTI genomförde tillsammans med polisen
            1996 blev resultatet att 0,2 procent av all motorfordonstrafik
            i Sverige utförs av rattfulla förare. Studien har dock inte följts
            upp sedan dess och det finns därför ingen kunskap om hur andelen
            har ändrats. Totalt beräknas cirka 125 människor dödas årligen
            i alkoholrelaterade trafikolyckor i Sverige (Källa: Vägverket,
            2008).
          </p>
          <p xml:id="i-KhPANJg4eL8yaBVYoWAokT">
            Det finns i dagsläget ingen statistik som är så tillförlitlig
            att den kan användas för att följa rattfylleriets utveckling över
            tid i Sverige. Mycket talar dock för att rattfylleriet ökar i
            vårt land. Antalet anmälda rattfylleribrott i Sverige har ökat
            varje år sedan slutet av 1990-talet. Befolkningens alkoholkonsumtion
            har också ökat under denna tidsperiod. Mellan år 2006 och 2008
            ökade antalet bilister som ertappades med alkohol i blodet med
            13 procent. Detta trots att polisen minskat antalet nykterhetskontroller.
            Totalt ertappades 31 204 personer med alkohol i blodet år 2008
            (Källa: Motorföraren, 2009). Av de motorfordonsförare som dör
            i trafikolyckor obduceras de flesta, ungefär 80 procent. Enligt
            Vägverkets statistik hade 37 procent av de personbilsförare som
            omkom i trafiken 2007 alkohol i blodet. Denna siffra har ökat
            mer eller mindre konstant sedan 1997, då 18 procent hade alkohol
            i blodet. Av de bilförare som dödades 2007 hade 24 procent minst
            0,2 promille alkohol i blodet. Den verkliga andelen alkoholpåverkade
            förare bland de omkomna kan vara ännu högre än vad siffrorna antyder
            eftersom flera förare levde kortare eller längre tid efter olyckan
            och alkoholen kan då ha hunnit förbrännas innan patienten avled.
            Trots att antalet dödsolyckor i trafiken sjunker ligger antalet
            alkoholrelaterade dödsolyckor sedan flera år kvar på samma höga
            nivå. Av de personbilsförare som omkom i singelolyckor år 2007
            hade drygt 50 procent alkohol i blodet (Källa: Vägverket 2008).
            De alkoholpåverkade förarna var delaktiga i 15 procent av dödsolyckorna
            i Sverige.
          </p>
          <p xml:id="i-3W5etexmNEaSnk7ZX13EX4">
            Vi oroas över tendenser till ökad acceptans för rattfylleri i
            Sverige, vilket delvis kan vara ett resultat av ökat resande över
            gränserna. En forskningsrapport som beställts av Länsförsäkringars
            Forskningsfond och Vägverket visar på utbredd tolerans mot trafikonykterhet
            bland skolungdomar. Av 350 tillfrågade gymnasieungdomar i Linköping
            uppgav 13 procent att de har kört moped när de varit alkoholpåverkade
            och 20 procent har åkt med någon som har kört onykter.
          </p>
          <p xml:id="i-ES4WmDq69dH1xhcpjFk2za">
            Riksdagens mål om minskade dödsoffer i trafiken, den så kallade
            nollvisionen, kan endast uppnås med alkohol- och drogfria trafikanter.
          </p>
          <p xml:id="i-KZ1ytt88MSe9YAaFTtp2sT">
            En växande andel av de avslöjade rattfylleribrotten utgörs av
            drograttfylleribrott. År 2008 utgjorde drograttfylleri närmare
            40 procent av det totala antalet rattfylleribrott (Källa: Rikspolisstyrelsen).
            Det är därför viktigt att inte bara förare påverkade av alkohol
            stoppas av tekniken. Hittills har det varit betydligt svårare
            att fastställa om en förare varit påverkad av sådana substanser.
            Nya metoder är under utveckling. Det är viktigt att det finns
            en beredskap för att implementera dessa så snart deras tillförlitlighet
            fastställts.
          </p>
          <head xml:id="i-J44H76Bu71hHvLSKxv8Vu" type="h2">
            Regeringens trafiknykterhetsarbete
          </head>
          <p xml:id="i-QqzjDmXeCpBg3bAnjgYK6k">
            I april 2007 presenterades regeringens inriktning för att förhindra
            rattfylleri. Denna kan sammanfattas i sju punkter:
          </p>
          <list xml:id="i-HN39GHWGnmdLkPPAtpUio4" style="ul">
            <item xml:id="i-5zHzRJX5oissaxbeUkjvDL">
              Försöksverksamheten med alkolås för rattfylleridömda utvärderas
              av oberoende forskare. Utifrån utvärderingen beslöt riksdagen
              nyligen att förlänga denna försöksverksamhet till 31 december
              2010. Utgångspunkten i programmet är att rattfylleridömda skall
              få tillbaka sitt körkort endast på villkor att de använder fordon
              med alkolås.
            </item>
            <item xml:id="i-FrTCa6aKKvktymjsfk3udq">
              Sverige skall inom EU arbeta för införandet av ett obligatoriskt
              krav på alkolås eller annan teknik som förhindrar rattfylleri
              i alla nya bussar från 2010. Sverige kan komma att söka godkännande
              för ett tillfälligt undantag från dessa regler för att påskynda
              en gemensam reglering.
            </item>
            <item xml:id="i-B4wc3Vp5sTQwzb2S95ocZn">
              Sverige skall inom EU arbeta för att det på sikt införs ett obligatoriskt
              krav på alkolås eller annan teknik som förhindrar rattfylleri
              i alla nya lastbilar. Som ett led i detta kan Sverige söka godkännande
              för ett tillfälligt undantag från dessa regler i syfte att påskynda
              en gemensam reglering.
            </item>
            <item xml:id="i-HBVZ9SvX7xwJk5TteyePLo">
              Alkolås införs successivt i statens och det offentliga Sveriges
              transporter genom upphandlingskrav vid inköp av fordon eller transporter.
            </item>
            <item xml:id="i-YW7DXWRd1vjFqTCXVAsx2m">
              Främja en frivillig ökning av alkolås i egna fordon och i upphandlade
              transporter. Vägverkets roll som pådrivande och samordnare betonas
              och tydliggörs.
            </item>
            <item xml:id="i-Fv2ScfhShz8yYzk7Tojqdr">
              Teknik som upptäcker och varnar för om förare är påverkad av
              alkohol, droger eller trötthet ska bli standard i alla fordon.
            </item>
            <item xml:id="i-HpJVRhQ2RjEQRvw7mFrXbp">
              Provning och kontroll av alkolås skall göras av ackrediterade
              provningsorgan.
            </item>
          </list>
          <p xml:id="i-Tp7PrmYnTpB7USTHMnfWz4">
            Som ett led i regeringens alkolåsstrategi tillsattes en utredning
            som skulle lämna förslag till ett system där rattfyllerister vars
            körkort återkallats i princip endast kan återfå sitt körkort med
            alkolåsvillkor eller villkor att delta i alkolåsprogram. I oktober
            2008 överlämnade utredningen sitt betänkande (SOU 2008:84) som
            föreslår ett system med alkolås för dem vilkas körkort ska återkallas
            till följd av rattfylleri. Regeringen har aviserat en proposition
            om alko-lås till rattfyllerister i januari 2010.
          </p>
          <p xml:id="i-UR2wMqGDzjPq8CTQU6dK2t">
            Regeringen har förbättrat riskutbildningen i körkortsutbildningen
            i syfte att förbättra nyblivna förares insikter om riskbeteenden
            vid körning där alkohol och andra droger är några av riskerna.
          </p>
          <p xml:id="i-EqM8a8ugP3kCyt9D4yq7EA">
            Möjligheten för myndigheterna att ingripa mot rattfylleri och
            sjöfylleri har stärkts. Tullverket och Kustbevakningen har fått
            ökade möjligheter att ingripa mot rattfylleri och sjöfylleri i
            syfte att öka trafiksäkerheten på land och till sjöss. Tjänstemän
            vid Tullverket får nu ta utandningsprov och inleda förundersökning
            om rattfylleribrott. För att förhindra rattfylleribrott får tjänstemännen
            vidare omhänderta bl.a. fordonsnycklar och körkort.
          </p>
          <p xml:id="i-QEupd67a3YbWeuLZkJMd9S">
            Genom ändringar i förordningen om miljö- och trafiksäkerhetskrav
            på myndigheters bilar och bilresor ställs krav från den 1 februari
            2009 på de personbilar som statliga myndigheter köper eller leasar.
            Med vissa undantag skall dessa uppfylla kriterierna för miljöbilar
            samt högt ställda säkerhetskrav i form av krockskydd och antisladdsystem.
            Regeringen eftersträvar att minst 75 procent av myndigheternas
            hela fordonsflotta skall ha alkolås från och med år 2012.
          </p>
          <head xml:id="i-Y6bcrHRHYMSxEwxaXSMr7n" type="h2">
            Alkolås för rattfylleridömda
          </head>
          <p xml:id="i-DLN5spxp4T7o1kpXCDsA4Z">
            Många länder prövar eller inför nu obligatoriska krav på alkolås
            för bilförare som dömts för rattfylleri. Det bör vara ett krav
            för alla som blivit dömda för rattfylleri att de måste använda
            alkolås efter det att körkortet återfåtts. En sådan bestämmelse
            ska inte uppfattas som ett straff ovanpå böter och fängelse utan
            som ett stöd för att minska risken för återfall i rattfylleri.
            Ett obligatoriskt system måste vara mer flexibelt för att inrymma
            alla typer av körkortsinnehavare oavsett eget innehav av bil och
            frekvensen hos bilkörningen.
          </p>
          <p xml:id="i-6TTgmMLxRTYJhNNg9hJwYB">
            Idag är det möjligt att få tillbaka körkortet tidigare om man
            installerar alkolås. En statlig utredning (SOU 2008:84), som överlämnades
            till regeringen hösten 2008, föreslår att den som dömts för rattfylleri
            skall kunna få behålla körkortet på villkor att alkolås installeras.
            Detta system har funnits som försöksverksamhet i några olika län
            sedan 1999 och i hela landet sedan 2003. Vägverket har i ett flertal
            rapporter utvärderat försöksverksamheten med villkorlig körkortsåterkallelse.
            För de personer som fullgjorde försöksverksamheten minskade antalet
            rattfylleribrott med cirka 60 procent (Källa: SOU 2008:84). Vi
            anser att utredningens förslag om ett permanent system för villkorlig
            körkortsåterkallelse bör genomföras. Installation av alkolås i
            bilar för personer dömda för rattfylleri ska åtföljas av obligatorisk
            trafiksäkerhetsinformation för att uppnå minimal risk för återfall.
            Regeringen har aviserat en proposition om alkolås till rattfyllerister
            i januari 2010.
          </p>
          <p xml:id="i-LRJV1CcgXeV4aP3jGNgBfj">
            Vi föreslår också att möjligheten till villkorat körkort skall
            finnas även när en läkare anmäler att en persons körkort bör återkallas
            på grund av alkoholproblem. Idag undviker läkare ofta att anmäla
            misstänkta rattfyllerister eftersom en indragning av körkortet
            skulle få så stora sociala konsekvenser för den enskilde. Vi tror
            att läkaren skulle bli mer benägen att anmäla om möjligheten till
            villkorat körkort fanns.
          </p>
          <head xml:id="i-XugoUkp8FbZ4qBTjf2qZZL" type="h2">
            Krav på alkolås i nyproducerade fordon
          </head>
          <p xml:id="i-XXz18Xtti5HoQNAmAxW6su">
            De gemensamma EU-reglerna sätter i stor utsträckning ramar för
            vilka krav som kan ställas på olika typer av fordon. Den svenska
            regeringens strategi för alkolås siktar på att EU:s regler skall
            ändras så att det införs ett obligatoriskt krav på att alkolås,
            eller annan teknik som förhindrar rattfylleri, ska införas i alla
            nya lastbilar i kommersiell trafik samt i alla nya bussar i kommersiell
            trafik från 2010. Det finns ett växande intresse och stöd bland
            medlemsländerna för Sveriges strävan. Samtidigt är vi medvetna
            om att det finns olika syn på alkohol och kombinationen alkohol-trafik
            i Sverige och i andra EU-länder. Vi anser därför att det är viktigt
            att Sverige (och andra medlemsländer) skall ha rätt att gå före
            i trafiknykterhetsarbetet och ställa hårdare krav än de EU-gemensamma.
          </p>
          <p xml:id="i-XQfEAw3ydnFsEuturEPYx2">
            Regeringen beslutade den 27 april 2009 att uppdra åt Transportstyrelsen
            att i samarbete med Vägverket och i samråd med berörda aktörer
            utreda hur ett införande av alkolås som obligatorium för vissa
            fordons- eller användarkategorier kan ske. Som exempel nämns skolskjutsar,
            bussar i lokaltrafik och transporter av farligt gods. Uppdraget
            ska redovisas till Näringsdepartementet senast den 1 mars 2010.
            Regeringens slutliga mål är att samtliga fordon på de svenska
            vägarna har en teknik som stoppar påverkade förare.
          </p>
          <p xml:id="i-73BTfhdfSDgHtjTuLe86nn">
            Det pågår en snabb utveckling av ny teknik för att avslöja förare
            som är påverkade av alkohol, andra droger, trötthet och sjukdom.
            Vi anser att regeringen bör fastställa ett årtal för när teknik
            för att avslöja påverkade förare senast skall vara installerad
            i alla nysålda bilar. Nationalföreningen för trafiksäkerhetens
            främjande (NTF) har föreslagit att sådan teknik bör vara obligatorisk
            i alla nysålda bilar från och med år 2014. Vi föreslår att Sverige
            anhåller om att få bli försöksland inom EU för ett sådant krav
            på nysålda bilar från och med år 2012. Ett enskilt medlemsland
            kan inte ställa särskilda tekniska krav på utrustningen i bilar.
            Eftersom ett sådant krav kan klassas som ett handelshinder krävs
            det ett undantag från EU:s gemensamma regler. Införandet av ett
            sådant krav behöver ske i nära samverkan med bilproducenterna
            för att åstadkomma effektiva och samtidigt tekniskt och ekonomiskt
            realistiska regler.
          </p>
          <head xml:id="i-JqmJSb4NWzncvimjDzKw7a" type="h2">
            Svensk promillegräns i hela EU
          </head>
          <p xml:id="i-FmVZtig7153GdVtmPgSjth">
            Det finns inga större medicinska skillnader mellan människor
            i de olika europeiska länderna när det gäller alkoholens negativa
            påverkan på olika mentala funktioner. Det finns därför ingen anledning
            att ha olika promillegränser i olika länder. Däremot skulle det
            underlätta för den som reser utomlands att följa gällande lagstiftning
            om föraren visste att det fanns en enhetlig promillegräns i trafiken.
            Vi vill inte att EU ska kunna tvinga något medlemsland att höja
            sin promillegräns. Däremot vill vi verka för att de övriga medlemsländerna
            sänker sin gräns till 0,2 promille, vilket är den gräns som gäller
            i Sverige.
          </p>
          <p xml:id="i-6mnSWS7reUopEjT39M7T2v">
            EU-kommissionen utfärdade år 2001 en rekommendation om maximalt
            tillåten alkoholhalt i blodet på 0,5 promille och en gräns på
            0,2 promille för oerfarna förare, för motorcyklister, förare av
            tunga fordon, förare av fordon med åtta passagerarplatser eller
            fler och förare av fordon med farligt gods. Rekommendationerna
            till trots består de nationella skillnaderna i promillegränser.
          </p>
          <head xml:id="i-8E6HqW782rS5oTyRnSeu3D" type="h2">
            Förhindra möjligheten till fortsatt brottslighet
          </head>
          <p xml:id="i-U2rWqj35V4omqyBQbNGtS5">
            Det är inte rimligt att en gripen rattfyllerist redan samma dygn
            ska kunna upprepa sitt brott. Vi anser därför att polis och åklagare
            i större utsträckning ska utnyttja sina befogenheter att hindra
            den ertappade rattfylleristen från att fortsätta köra. Det räcker
            inte med att dra in körkortet, eftersom rattfylleristen kan fortsätta
            att köra med eller utan körkort. Därför bör beslagtagande och
            förverkande av fordon användas i större utsträckning.
          </p>
          <p xml:id="i-6FCgibWUmt16uevKGtLkP7">
            I maj 2008 beslutade riksdagen om ökade möjligheter för bl.a.
            att Tullverket och Kustbevakningen att ingripa mot rattfylleri
            och sjöfylleri i syfte att öka trafiksäkerheten på land och till
            sjöss. Beslutet rör i hög grad trafiksäkerhet inom vägtrafiken.
            Exempelvis ges tjänstemän vid Tullverket möjlighet att ta alkoholutandningsprov,
            både rutinmässiga sållningsprov och bevisprov, samt göra ögonundersökningar
            för att förebygga, upptäcka och utreda rattfylleribrott. För att
            förhindra rattfylleribrott får tjänstemännen vidare omhänderta
            bl.a. nycklar till fordon eller annat transportmedel.
          </p>
          <head xml:id="i-RVRUjZA8jmBaviGGffQ5Yu" type="h2">
            Informationskampanjer
          </head>
          <p xml:id="i-KnR2jCfWTp3qe44gimcTNR">
            Attityderna kring alkohol och trafik skiljer sig mellan olika
            länder och mellan olika individer. Medvetenheten om riskerna behöver
            ökas. Åtgärder för att minska trafikonykterheten bör stödjas av
            en bred kampanj i hela Europa. De informationskampanjer som idag
            bedrivs eller har genomförts bör utvärderas för att se vilken
            roll de har spelat för att minska de alkoholrelaterade trafikolyckorna.
            Detta för att utifrån dessa slutsatser kunna bedriva så effektiva
            kampanjer som möjligt i framtiden. Vi vill se en bred informationskampanj
            kring trafiknykterhet inom hela EU.
          </p>
          <head xml:id="i-Bd6FcomKTM5ScL4xmZXysd" type="h2">
            Utandningsprov
          </head>
          <p xml:id="i-5DkcxTmi391fo9dTmsG8SU">
            Vi vill se ett utökat polisiärt samarbete inom EU, men inte gemensamma
            regler om hur polisarbetet skall bedrivas i detalj i de enskilda
            länderna. Vi konstaterar dock att rutinmässiga och slumpvisa utandningsprov
            är en viktig del i arbetet mot rattfylleri. Inte minst påverkas
            bilförarnas upplevelse av risken att ertappas för rattfylleribrott.
          </p>
          <p xml:id="i-KWZuEsUWXMa4ad6Uy3Ss2y">
            WHO har undersökt kostnaden för och effekten av regelbundna utandningsprov
            jämfört med om inga kontroller genomförs. Den ekonomiska vinsten
            för samhället skulle uppgå till 233 miljarder euro (Källa: Europakommissionen,
            2006).
          </p>
          <p xml:id="i-4SMhXqANK7F6a2QpXp811c">
            I Sverige har polisens arbete med att kontrollera nykterheten
            på bilförare delvis förändrats de senaste åren i riktning mot
            ökad träffsäkerhet på insatserna. Vi bedömer dock att det fortfarande
            finns utrymme för att höja kvaliteten på polisens arbete mot rattonykterhet.
            I en forskningsrapport ( C Woxblom, S Holgersson, 2008) föreslås
            bland annat att polisen tar hjälp av extern kompetens för att
            göra utvärderingar av verksamheten. Utandningsproven ska också
            vara slumpmässiga så att trafikanterna inte ska kunna förutse
            var polisen står någonstans. Det är viktigt att proven tas när
            antalet berusade förare kan tänkas vara störst, exempelvis på
            kvällar och helger.
          </p>
          <head xml:id="i-5nJxfH8AqoZuhtt9SreKxE" type="h2">
            Skärpta påföljder för rattfyllerister
          </head>
          <p xml:id="i-YZeVkK3WXdwa5fW4HhoBQr">
            Normalpåföljden vid grovt rattfylleri ska vara fängelse. Men
            sedan möjligheten att döma till villkorlig dom med samhällstjänst
            infördes 1999 har andelen villkorliga domar ökat markant. Det
            har resulterat i försämrad rehabilitering av alkoholister, eftersom
            de som döms till villkorlig dom inte får ett behandlingsprogram
            (Källa: NTF). Det finns ett stort empiriskt stöd för att sanktionerna
            har avgörande betydelse för i vilken utsträckning människor följer
            trafikregler. Straffet för rattfylleri är idag böter eller fängelse
            i högst sex månader. För grovt rattfylleri är straffet fängelse
            i högst två år. Vi anser att grova fall av rattfylleri bör ge
            hårdare straff. Idag är normalstraffet, som domstolarna utdömer
            för grovt rattfylleri, en månads fängelse. Upprepade förseelser
            och grova fall bör ge längre strafftid. Upprepade fall av rattfylleri
            bör alltid ge fängelse.
          </p>
          <head xml:id="i-RHuRFaWb7Fqc2hvJfK4pwY" type="h2">
            Konfrontation med offer
          </head>
          <p xml:id="i-Rh42Wp81PcrTSnyAz2KU59">
            Kristdemokraterna har länge verkat för att rattfyllerister ska
            kunna dömas att delta i VIP-program (Victim Impact Panel), som
            är ett förebyggande program som utgår från rattfylleriets konsekvenser.
            Rattfylleristen konfronteras med personer som drabbats av rattfylleriet
            och får lyssna till berättelser från människor som drabbats av
            svåra traumatiska upplevelser genom att de förlorat nära anhöriga
            eller själva blivit svårt skadade av en rattfyllerist. VIP har
            bedrivits i tio år över hela USA och resultaten är mycket goda.
            Man strävar efter att förövare och offer skall matcha varandra
            i så stor utsträckning som möjligt. Det är till exempel troligt
            att en rattfull tonåring tar mer intryck av vad en annan tonåring
            berättar, eller att en småbarnsmamma tar åt sig mer av vad en
            annan småbarnsmamma har att säga. Ju mer förövaren kan identifiera
            sig med den som drabbats av rattfylleriet, desto bättre resultat
            anses VIP ge. I Sverige introducerade MHF i samarbete med Vägverket
            VIP-modellen år 2001 och vissa län bedriver verksamhet enligt
            denna modell på frivillig grund.
          </p>
          <p xml:id="i-CEe4sKCrQ2BkMQGjtUu5pb">
            Sveriges försäkringsförbund, MHF, Hjärnskadeförbundet hjärnkraft
            och Riksförbundet för trafik- och polioskadade har i en skrivelse
            till regeringen, den 1 april 2005, föreslagit att domstol och
            åklagare skall få möjlighet att ålägga rattfyllerister att delta
            vid ett VIP-möte. Vi anser att det nu är hög tid att ta ett steg
            till så att dömda ska kunna åläggas, och inte bara på frivillighetens
            grund själv besluta att, närvara vid konfrontationer. Det är inte
            säkert att de som kommer frivilligt är de som i första hand behöver
            påverkas.
          </p>
          <head xml:id="i-PF5nvLNc1pDLTqtZHyTxKS" type="h2">
            Sociala och psykiska problem
          </head>
          <p xml:id="i-8wGTy1eN7tT2TyT2Nzzwza">
            Studier visar att en klar majoritet av de misstänkta rattfylleristerna
            har alkoholproblem. Andelen återfallsrattfyllerister har, enligt
            Brottsförebyggande rådets statistik, ökat under en följd av år.
            Erfarenheten visar att de är som mest mottagliga för att ta emot
            vård om den erbjuds i direkt anslutning till polisingripandet
            (Källa: NTF). Redan vid vägkanten bör därför den ertappade få
            ett erbjudande om samtal med socialtjänsten inom 24 timmar.
          </p>
          <p xml:id="i-QaAkACdcCa5n77N4fwVTU4">
            Skelleftemodellen, som blivit omtalad på riksnivå, är ett samverkansprojekt
            mellan polis, socialtjänst och beroendevård som startade i Skellefteå
            1997. När polisen tagit ett positivt utandningsprov lämnar polisen
            över en folder som beskriver Skelleftemodellen och frågar föraren
            om denne vill prata med berörd socialtjänst eller beroendevård.
            Om personen tackar ja till kontakt med socialtjänst eller beroendevård
            informeras dessa instanser av polisen och de skall därefter kontakta
            den påverkade föraren 24 timmar. Skelleftemodellen blev år 2003
            utgångspunkt för ett projekt som Vägverket startade och som nu
            successivt har byggts ut och omfattar större delen av landet.
            I det nya nationella projektet inkluderas nu även drograttfyllerister
            som målgrupp. Vägverket är huvudman för projekten och en nationell
            samordnare har tillsatts.
          </p>
          <p xml:id="i-KJBucszKKkRykGAEAFgjRH">
            Psykologen Beata Hubicka från Karolinska Institutet i Solna har
            studerat data om 2 100 personer som omhändertagits misstänkta
            för rattfylleri. Det visade sig att mer än hälften av dem hade
            begått brott tidigare. Dessutom framkom att oproportionerligt
            många av dem led av allvarliga psykiska problem. En slutsats som
            kunde dras utifrån studien var att eftersom en så stor andel av
            rattfylleristerna har psykiska problem och en brottslig bakgrund
            bör det förebyggande arbetet mot rattfylleri inte enbart inrikta
            sig på alkoholproblemen. För domstolarna är personutredningar
            ett viktigt verktyg vid valet av påföljd. Vid grovt rattfylleri
            förordnas som regel personundersökning. Personutredningen görs
            av socialtjänsten i samverkan med övriga myndigheter. Andelen
            förordnade personutredningar varierar dock mellan tingsrätterna.
            Dessutom är kvaliteten mycket skiftande. Personundersökning bör
            användas i större utsträckning vid rattfylleri, med syftet att
            identifiera behandlingsalternativ som antingen kan erbjudas på
            frivillig basis eller ingå i straffpåföljden.
          </p>
          <p xml:id="i-9LyVUVUZDZ2i3D3byvN2K3">
            Vägverket har i en rapport utvärderat systemet med läkares anmälningsplikt
            av olämpliga bilförare. Läkare anmäler inte i särskilt stor utsträckning
            patienter som ur medicinsk synvinkel är olämpliga som körkortshavare.
            I utredningen SOU 2008:130 behandlas frågan om läkares anmälningsplikt.
            Bestämmelsen om läkares anmälningsplikt föreslås ändras så att
            rekvisitet uppenbart olämplig ersätts med olämplig. En läkare
            ska även ha möjlighet att anmäla den som sannolikt är olämplig
            att ha körkortsbehörighet och som motsätter sig fortsatt utredning.
            En anmälan och ett s.k. muntligt körförbud ska journalföras.
          </p>
          <head xml:id="i-2sWaVzd9jhPSo1P7ttK49v" type="h1">
            Trötthet
          </head>
          <p xml:id="i-CPMv9LRKdp79HRRaMjxZfQ">
            Trötthet hos bilföraren bedöms vara orsak till 20 procent av
            trafikolyckorna (Källa: Väg- och transportforskningsinstitutet,
            VTI). Kunskapen om trötthetens betydelse som orsak till olyckor
            är ännu ofullständig. Det behövs mer kunskap om de närmare omständigheter
            som råder vid körningar som slutar med en trötthetsolycka. Olika
            förargruppers respons på trötthetsframkallande omständigheter
            behöver belysas ytterligare, liksom möjligheterna att inför en
            körning förebygga och häva trötthet. I december 2008 överlämnades
            den statliga utredningen En reformerad körkortslagstiftning (SOU
            2008:130). Genom nyligen genomförda förändringar i körkortsförordningen
            har det nu tydliggjorts att körkortsutbildningen ska innehålla
            en riskutbildning. Utbildningen ska ge kunskaper om faktorer som
            i samband med körning påverkar föraren och ökar risken för olyckor,
            såsom alkohol, andra droger, trötthet och riskfyllda beteenden
            i övrigt. Under riskutbildningen får aspiranten delta i diskussioner
            om vilka konsekvenserna kan bli, vad som ökar riskerna och hur
            de kan undvikas.
          </p>
          <p xml:id="i-NWC2J9HhJcz6YX1Di1UUJZ">
            Vissa personer har på grund av sjukdom eller andra omständigheter
            en kroniskt nedsatt vakenhetskapacitet. Former för identifiering
            och riktade informationsinsatser till denna grupp bör utformas.
          </p>
          <p xml:id="i-WE1BvWo6axH9zTP7zXgLf3">
            Olyckor till följd av trötthetskörning kan reduceras kraftigt
            med relativt enkla metoder. Räfflor i vägkanten får en bil som
            råkat komma vid sidan av vägbanan att skaka kraftigt, vilket får
            en trött förare att kvickna till. Det har visat sig att antalet
            avkörningsolyckor till höger har minskat med 5060 procent på de
            sträckor där räfflor införts (Källa: VTI). Räfflor vid vägkanten
            är numera standard vid alla nya motorvägsbyggen. På vägar utan
            fysisk separation mellan körfälten bör räfflor användas även vid
            mittlinjen.
          </p>
          <head xml:id="i-6K7ugsDnQ2WPDMW98ExhLg" type="h2">
            Ny teknik kan varna för trötthet
          </head>
          <p xml:id="i-LWeioacQEnzm65QhPsJwPE">
            I Sverige bedrivs ett omfattande forsknings- och utvecklingsarbete
            kring trötthet i trafiken. I det svenska fordonsklustret kring
            Göteborgsområdet deltar ett antal företag i forskningen kring
            trötthet och sömn, testning av aktiva säkerhets- och körstödssystem,
            prov med trötta förare, tillverkning av bilsäkerhetsprodukter,
            utveckling och utvärdering av sensorer för detektering av trötthet
            hos förare, etc. Ny teknik har ökat möjligheterna att avslöja
            trötthet hos bilförare. Genom olika ljud-, ljus- och vibrationssignaler
            kan föraren göras uppmärksam på sin trötthet innan förmågan att
            säkert framföra fordonet försvinner. Det finns teknik som känner
            igen de mikrokorrigeringar som föraren hela tiden gör med ratten
            under normal körning. Mönstret för dessa mikrokorrigeringar skiljer
            sig från den vakne, nyktre föraren och en förare som är mycket
            trött eller påverkad av alkohol eller andra droger. En annan teknisk
            lösning innebär att förarens blinkbeteende registreras, vilket
            ger en tydlig signal om huruvida föraren är vaken eller på väg
            att somna.
          </p>
          <head xml:id="i-8aUZyX8WPG2RgwZzByEM5j" type="h2">
            Behov av information om trötthet
          </head>
          <p xml:id="i-PF1QoDpzu3LgHBzpmqbZWM">
            Alla i Sverige vet att det är riskfyllt att köra bil efter att
            man druckit alkohol. Medvetenheten om riskerna med trötthet är
            inte lika utbredd. Vi föreslår därför att en genomgripande informationsinsats
            om trötthet i trafiken genomförs. En sådan kampanj skulle bl.a.
            kunna leda till att efterfrågan på bilar utrustade med trötthetsvarnande
            system skulle öka.
          </p>
          <head xml:id="i-omiyAYL3veVGT4houYmE4" type="h1">
            Hastighet
          </head>
          <p xml:id="i-Wjvh3rHsQ3wLEzgfph6sFQ">
            I propositionen om de transportpolitiska målen (prop. 2008/09:93)
            konstateras att den enskilt viktigaste åtgärden för att snabbt
            förbättra trafiksäkerheten är att minska hastighetsöverträdelserna.
            Enligt VTI skulle omkring 150 människoliv kunna sparas varje år
            om hastighetsgränserna alltid följdes. Sänkta hastigheter åstadkoms
            dels genom en bättre efterlevnad av gällande regler, dels genom
            sänkningar av den högsta tillåtna hastigheten. Omfattande empiriskt
            material pekar mot att dödsrisken ökar med potensen 4,5 på hastigheten,
            dvs. om hastigheten ökar med 10 % så ökar dödsrisken med 54 procent.
            Risken att skadas svårt ökar med potensen 3.
          </p>
          <p xml:id="i-FXtf3wywMc8gn6G5eovXY8">
            Regeringen beslutade i december 2004 att ge Vägverket i uppdrag
            att ta fram en strategi för en successiv anpassning av hastighetsgränserna
            på vägarna till nollvisionen. Resultatet redovisas i Vägverkets
            publikation 2005:100. I rapporten föreslås bl.a. att vägtransportplaneringen
            och besluten om hastighetsgränserna integreras på ett tydligare
            sätt, att hastighetsgränserna ska anpassas efter trafik-, väglags-,
            väder- och siktförhållanden samt att dialogen med trafikanter
            ska stärkas för att förbättra förståelse och respekt för hastighetsgränserna.
          </p>
          <p xml:id="i-52mwCJd1J33S1es7fTDH7y">
            Ett steg i utvecklingen mot en säkrare trafik är riksdagens beslut
            i maj 2007 att införa de nya hastighetsgränserna 40, 60, 80, 100
            och 120 km/h från och med årsskiftet. Vägverket bedömer att detta
            på sikt kan rädda 4050 liv per år. Kristdemokraterna har varit
            pådrivande för att användandet av variabla hastighetsskyltar,
            som varierar med trafikförhållanden, väderlek, samt tidpunkten
            på dygnet, ska öka. För områden kring skolor och förskolor innebär
            detta högre hastigheter under lov och helger, vilket ökar respekten
            för skyltningen. Samtidigt kan hastigheten på vägar, som normalt
            har en hastighetsgräns på 50 km/h, sänkas i anslutning till en
            hållplats när barn väntar på sin skolbuss.
          </p>
          <head xml:id="i-N4h73wAzGwJa1ChKn99H5R" type="h2">
            Ökad makt för kommunerna
          </head>
          <p xml:id="i-vnArBeiDqNnnGsqx7umYm">
            Vi föreslår att det skall införas en möjlighet för kommunerna
            att besluta om sänkningar av hastighetsgränserna på samtliga vägsträckor
            i tätbebyggda områden inom kommunen samt att kommunerna skall
            få vetorätt mot höjningar av hastighetsgränserna på samtliga vägar
            inom kommunens geografiska område. Detta skall gälla oavsett vem
            som är väghållare och vilken hastighet som gäller. Införandet
            av en sådan möjlighet motiveras av att kommunerna är den offentliga
            instans som har bäst kännedom om de lokala förhållandena. Självklart
            bör hastighetsbeslut fattas efter dialog mellan inblandade parter:
            väghållningsmyndigheten, länsstyrelse, kommun, polis samt företrädare
            för trafikanterna och näringslivet.
          </p>
          <head xml:id="i-5QKj9X9gTmXRrAGEiJMAPd" type="h2">
            Respekt för hastighetsgränserna
          </head>
          <p xml:id="i-XqWy5qt55ciVMfRo8MgxrX">
            Kristdemokraterna är pådrivande för att öka antalet poliser i
            Sverige. Vi föreslår att polisen också får i uppdrag att öka sin
            prioritering av trafikövervakning och beivrande av trafikbrott.
            Övervakningskameror har visat sig ge färre hastighetsöverträdelser
            och vi föreslår därför en utökning av användandet av kameraövervakning
            vid vägarna.
          </p>
          <head xml:id="i-PsgpWVEFvGgXv17w3PGWZa" type="h1">
            Barnperspektivet
          </head>
          <p xml:id="i-7VdFU5Hj5CyAZC8XkmWw6y">
            Vi anser att trafikplaneringen oftare behöver anta barnens perspektiv.
            Sedan år 2002 har Vägverket prövat att genomföra barnkonsekvensanalyser
            (BKA) när de planerar vägar och trafik. I början av år 2006 publicerade
            Vägverket en kortfattad skriftlig vägledning för att ge stöd till
            dem som ska genomföra barnkonsekvensanalyser. Att vara barn innebär
            bland annat att man är kortare än vuxna många barn är inte längre
            än en meter vilket får konsekvenser för trafiksäkerheten. Trafikplaneringen
            måste därför också bedrivas utifrån det som vi kallar enmetersperspektivet.
          </p>
          <p xml:id="i-9Gpbi6E6BVsYCiHE367hCV">
            Barnperspektivet innebär också att barn skall kunna utöva lek
            och fysiska aktiviteter utomhus utan risk för att bli påkörda
            av bilar. Vid planering av nya bostadsområden bör fler bilfria
            barnmiljöer skapas liksom säkra skolvägar. Planskilda korsningar
            behövs för passager av större vägar. De gående barnens trygghet
            påverkas av en mängd faktorer, där väjningsplikten vid övergångsställen
            är en del. Biltrafikens hastighet är en annan faktor, och där
            kan hastighetsdämpande åtgärder bidra till ökad trygghet. Betydelsen
            av barnens synlighet bör också framhållas, information om fördelen
            med att bära reflex behöver därför ständigt spridas till nya trafikantgenerationer.
            Det är inte säkert att barn syns bakom exempelvis parkerade bilar
            vid vägkanten. Detta behöver beaktas vid planering av möjligheterna
            att parkera vid vägen.
          </p>
          <p xml:id="i-R5hehChx3eBCzZArpKtEkZ">
            Trafikundervisningen är ett viktigt inslag i förskolan, öppna
            förskolan och i grundskolans lägre årskurser. Trafikdagar, där
            hela skolan deltar, fyller en viktig roll. Lärare och annan personal
            är viktiga föredömen när det gäller att använda hjälm vid cykling.
          </p>
          <head xml:id="i-7qdEYZA7Xbgf4DpYhMHcjE" type="h2">
            Säker transport till skolan
          </head>
          <p xml:id="i-WbZ7hNFP6jiS8iABddy4kB">
            I en studie utförd av VTI framkom det att en stor del av de skolbarn
            som varit med om trafikolyckor på väg till eller från skolan pekade
            ut stress och tidsbrist som en orsak till olyckan. Barnen framhöll
            också busschaufförens viktiga roll i att skapa en god atmosfär
            i samband med bussresor till och från skolan.
          </p>
          <p xml:id="i-Ed8S3TRnPeyWVGNhVKrKjs">
            Vägverket fick år 2005 i uppdrag att titta på vad som kunde göras
            för att öka säkerheten för barn som åker skolskjuts. Vägverket
            har föreslagit sänkt hastighet till 30 km/tim vid busshållplats
            i samband med av- och påstigning. En försöksverksamhet bedrivs
            i fem kommuner. Vägverket presenterade i februari 2009 en utvärdering,
            där man föreslår att en sådan regel införs i hela riket. Detta
            ska gälla inte enbart skolskjuts utan all kollektivtrafik, vilket
            innebär att inte bara barn utan alla bussresenärer får nytta av
            det. Vi anser att detta förslag bör genomföras.
          </p>
          <head xml:id="i-9eHeNj5tXaR19T7tT4uhGy" type="h1">
            Äldre i trafiken
          </head>
          <p xml:id="i-JYVdXHVTgVMA43ecka2Nb9">
            Äldre personer är skörare och löper därför en större risk att
            dödas eller skadas allvarligt vid en trafikolycka. Äldre över
            65 år utgör omkring 50 % av alla dödade oskyddade trafikanter.
            Till stor del beror detta på att de äldres fysiologi innebär att
            de lättare dödas av yttre våld. Samtidigt innebär åldrandet att
            vissa förmågor syn, hörsel, reaktionsförmåga nedsätts vilket kan
            öka risken för att en olycka inträffar. Det finns dock inga belägg
            för att hög ålder hos bilförare generellt ökar olycksrisken.
          </p>
          <p xml:id="i-EMiLX4fzL13mUWLD6fgH4M">
            Många äldre är cyklister. Om samtliga använde cykelhjälm skulle
            antalet dödsfall och svåra skador minska betydligt. Naturligtvis
            gäller detta även cyklister i yngre åldrar. Fysiska hastighetssänkande
            åtgärder är effektivt för att minska bilarnas hastighet i områden
            med gång- och cykeltrafikanter. Farthinder vid övergångsställen
            eller upphöjda gångpassager innebär att bilarna oftare lämnar
            företräde till gående och cyklister. Bland annat företrädare för
            de synskadade var kritiska vid införandet av den s.k. zebralagen,
            som innebär att bilister skall stanna för att släppa fram den
            som väntar vid ett övergångsställe. Somliga menar att lagen innebär
            att det behövs ögonkontakt mellan bilist och fotgängare, vilket
            också nämnts i informationsmaterial om zebralagen. Naturligtvis
            har det därför kommit kritik från organisationer för synskadade.
            Vi anser att det är rimligt att fordonsförare även fortsättningsvis
            har ansvar för att låta fotgängare passera övergångsställen. Vi
            anser därför att zebralagen är bra, men det är viktigt att den
            följs upp och utvärderas. Samtidigt behöver informationen till
            fotgängare med alla grader av synförmåga förbättras och såväl
            statens som kommunernas arbete med trafiksäkerhet uppvärderas
            och utvecklas. De eventuella negativa effekterna behöver belysas
            och kompenseras för i någon form.
          </p>
        </div>
        <div xml:id="i-54EWCLpo5VjFpahH5B4BXM" type="signatureBlock">
          <list xml:id="i-7ehRNpLxmt8kQcvPQrtfLw">
            <item xml:id="i-6rKBhCzNjvxUg1zZDikbFQ" who="i-4ednwgW1p5nCGVvkb7M7eo" type="signature">
              Lars-Axel Nordell (kd)
            </item>
            <item xml:id="i-9Xuyu93CgbUdEAdCKfTtZC" who="i-Ybw8JnrmHGCsqpipBke8a7" type="signature">
              Mikael Oscarsson (kd)
            </item>
          </list>
        </div>
      </div>
    </body>
  </text>
</TEI>
