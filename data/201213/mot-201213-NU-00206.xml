<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-NU-00206">
  <teiHeader>
    <fileDesc>
      <titleStmt>
        <title>Internationell handelspolitik för rättvisa, jämställdhet</title>
        <author corresp="i-K3yJ7rruozYUK99nj91ffc">av Hans Linde m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Internationell handelspolitik för rättvisa, jämställdhet</title>
          <idno type="rdwebb">H002N206</idno>
          <rs type="number">N206</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/H002N206/text</ref>
          <ref type="dokument_url_html">http://data.riksdagen.se/dokument/H002N206</ref>
          <ref type="dokumentstatus_url_xml">http://data.riksdagen.se/dokumentstatus/H002N206</ref>
          <ref type="doc">http://data.riksdagen.se/fil/0A38C9CF-BEC8-48C6-8ABB-D447EE79F5D6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-CHfHFE6rF2o9yyGHeCNcYc" type="signed"/>
        <correspContext corresp="i-CHfHFE6rF2o9yyGHeCNcYc">
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-FAhoYDeAxVXRZmnF5LnHgv"/>
        </correspContext>
        <correspAction xml:id="i-4o5AB8QPC4b9eo1kVPhQMw" type="numbering">
          <date when="2012-09-28"/>
        </correspAction>
        <correspAction xml:id="i-BG8DSNhBHJLju9mBKbWyVF" type="submission">
          <date when="2012-09-26"/>
        </correspAction>
        <correspAction xml:id="i-9xEJ1qXTKp3cRuxR7jBGvm" type="transfer">
          <date when="2012-09-26"/>
        </correspAction>
        <correspAction xml:id="i-rYfSdnxhMpsXHY31ecVpA" type="assigned"/>
        <correspContext corresp="i-rYfSdnxhMpsXHY31ecVpA">
          <ref type="assignedTo">Näringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Nty7ovRxtTZkqzfAnXDB1x" type="motHeader"/>
      <div xml:id="i-58yvqngJv1rNb4JcM5ccqx" type="motBody">
        <div xml:id="i-VWVBRsYZdxY1bQxjDqbAVk" type="TOC">
          <head xml:id="i-6eSDMEVsDJanDk4BGXveYT">
            1 Innehållsförteckning
          </head>
          <list xml:id="i-Ww2ZWZMEHMvhF8rtkZbCdN">
            <item xml:id="i-UNZCVyKtxxaZioN4fBxLnu">
              2 Förslag till riksdagsbeslut 2
            </item>
            <item xml:id="i-GQMrx56zfdJpc5jHYpcJhc">
              3 Inledning 5
            </item>
            <item xml:id="i-DVL2pPYgux1doi3ifd8sK">
              4 Den internationella handeln 5
            </item>
            <item xml:id="i-LhoBa8BT4xgve14zkiE3z6">
              5 Rättvis eller fri handel? 6
            </item>
            <item xml:id="i-Kc7Cw4woxaBA3XSgLZioh7">
              5.1 Ekologiskt perspektiv på handel 8
            </item>
            <item xml:id="i-QJfMNH441p2Gp8TL2MMTmL">
              5.2 En jämställd handelspolitik 8
            </item>
            <item xml:id="i-DyD2E5R1MEdagNwD5d6HMM">
              5.3 Fackliga rättigheter i handelspolitiken 9
            </item>
            <item xml:id="i-U1reEWsUZCNkMtZphhqUyf">
              5.3.1 ILO:s kärnkonventioner 9
            </item>
            <item xml:id="i-VaDtGDkfBXZxkCCMsmPyvb">
              5.3.2 Exportfrizoner 10
            </item>
            <item xml:id="i-LGsYyZ3rgSdC7y2u18heLa">
              5.4 Alkohol inte vilken vara som helst 11
            </item>
            <item xml:id="i-QswZewxBPe6khJcHiN9Rmg">
              5.4.1 Systembolagets vinimport 11
            </item>
            <item xml:id="i-5EAFPai9sDQtnXLS8MbP6t">
              5.5 Korruptionen inom den internationella handeln 12
            </item>
            <item xml:id="i-DMC45r2vUhJbA1J3YqqgqN">
              6 WTO 13
            </item>
            <item xml:id="i-E1P4QySXo65szWM4grxvM8">
              6.1 TRIPS och läkemedel 14
            </item>
            <item xml:id="i-2nQumFsnKq9nk7jczDhL46">
              6.2 Exemplet Indien 15
            </item>
            <item xml:id="i-W6EC5srsfpYcCEvBpy7zP3">
              7 EU:s handelspolitik 15
            </item>
            <item xml:id="i-UZdnu6tykKzcn5jrcm96ed">
              7.1 Ekonomiska partnerskapsavtalet (EPA) 16
            </item>
            <item xml:id="i-XmwxawmDCk9eqnBrEpPmz9">
              7.2 Singaporefrågorna 17
            </item>
            <item xml:id="i-4aRYYicLRcwxxWyNKNpbMb">
              7.3 EU:s associeringsavtal med Israel 18
            </item>
            <item xml:id="i-WCLqMjPqSZeoVMRJpBNCSz">
              7.4 EUs associeringsavtal med Marocko 18
            </item>
            <item xml:id="i-Pk3GMvJvrD24bwYAWC8He3">
              7.5 EU:s förhandlingar med Gulf Cooperation Council (GCC) 19
            </item>
            <item xml:id="i-KsDBJ4trQHqLjUL4C8uApb">
              8 Sveriges handels- och främjandepolitik 20
            </item>
          </list>
        </div>
        <div xml:id="i-SLMRZZb3y3trZi4cauWZ3o" type="motProposal" subtype="förslag">
          <head xml:id="i-VbxYsHkY4DENTxCG8sXqVR">
            2 Förslag till riksdagsbeslut
          </head>
          <list xml:id="i-DU23SzaT1BF1d7nho5vFeZ" style="ol">
            <item xml:id="i-CKKgpAUohjEX1kwuNQZdHM">
              Riksdagen tillkännager för regeringen som sin mening vad som
              anförs i motionen om att det överordnande målet för svensk handelspolitik
              ska vara att handeln ska bidra till minskade klyftor inom och
              mellan länder, ökad jämställdhet och en hållbar utveckling.
            </item>
            <item xml:id="i-FNyeZdp7VFTU4aUzFcBTnq">
              Riksdagen tillkännager för regeringen som sin mening vad som
              anförs i motionen om att Sverige i EU och WTO ska driva krav på
              att handelsavtal måste utformas och utvärderas utifrån millenniemålen
              om fattigdomsbekämpning, hälsa och mänskliga rättigheter.
            </item>
            <item xml:id="i-4HErFPrRXv71wtFky2eg6j">
              Riksdagen tillkännager för regeringen som sin mening vad som
              anförs i motionen om att Sverige bör agera i EU och WTO för att
              klimat- och miljöperspektiv alltid inkluderas vid handelsavtal
              och att det skapas en mekanism för tvistlösning mellan handelsavtal
              och miljökonventioner.
            </item>
            <item xml:id="i-AJxRtfefS98JvSYMFPrewM">
              Riksdagen tillkännager för regeringen som sin mening vad som
              anförs i motionen om att Sverige som enskild stat och inom ramen
              för EU och WTO ska verka för att alla förhandlingar om nya handelsavtal
              ska inkludera en analys av hur avtalet förhåller sig till konventionen
              om avskaffande av all slags diskriminering av kvinnor.
            </item>
            <item xml:id="i-Cvp9mirM23VLGGkjPtHeZ5">
              Riksdagen tillkännager för regeringen som sin mening vad som
              anförs i motionen om att Sverige inom EU och WTO ska verka för
              att förhandlingar om handelsavtal kopplas till tydliga krav på
              att länderna ratificerat ILO:s åtta kärnkonventioner.
            </item>
            <item xml:id="i-XxvmJPiUf4SjhgTMXH5dnk">
              Riksdagen tillkännager för regeringen som sin mening vad som
              anförs i motionen om att Sverige inom ramen för utvecklingssamarbetet
              tydligare bör arbeta för att stärka organiseringen och de fackliga
              rättigheterna i exportfrizoner. 1
            </item>
            <item xml:id="i-RkeWQZiiSCszLnFAGg7jNd">
              Riksdagen tillkännager för regeringen som sin mening vad som
              anförs i motionen om att Sverige inom såväl WTO som EU bör arbeta
              för en avveckling av ekonomiska frihandelszoner där de fackliga
              rättigheterna kränks eller inskränks.
            </item>
            <item xml:id="i-NcSeUeDoqbtx3Q5ricpbSD">
              Riksdagen tillkännager för regeringen som sin mening vad som
              anförs i motionen om att Sverige bör verka i EU och WTO för att
              man vid förhandlingar om handelsavtal ska respektera varje enskilt
              lands möjlighet att föra en restriktiv alkoholpolitik med folkhälsoperspektiv.
            </item>
            <item xml:id="i-8mi75RGTw42auMAPSPt4AX">
              Riksdagen tillkännager för regeringen som sin mening vad som
              anförs i motionen om att Systembolaget bör ställa tydliga sociala,
              etiska och miljömässiga krav på underleverantörer och importörer
              och aktivt verka för att fackliga rättigheter respekteras vid
              produktionen av samtliga produkter som upphandlas. 2
            </item>
            <item xml:id="i-NbKXTBGS9Djbywkrf6owEg">
              Riksdagen tillkännager för regeringen som sin mening vad som
              anförs i motionen om att Sverige ska verka för att det i större
              utsträckning riktas uppmärksamhet och åtgärder mot korruptionens
              källa i fall av grov bestickning.
            </item>
            <item xml:id="i-UwrcuBzdUJA4HsAVPUwthd">
              Riksdagen tillkännager för regeringen som sin mening vad som
              anförs i motionen om att Sverige bör verka för att WTO demokratiseras
              och att de fattiga länderna får en reell möjlighet att påverka
              utformningen av handelspolitiken.
            </item>
            <item xml:id="i-HchQL2x1vZ9HJibnDgWP5p">
              Riksdagen tillkännager för regeringen som sin mening vad som
              anförs i motionen om att regeringen årligen ska rapportera till
              riksdagen om utvecklingen inom den internationella handeln och
              om Sveriges ställningstaganden i frågor som rör internationell
              handel.
            </item>
            <item xml:id="i-GBs9LtZDpBoPb2katxheYV">
              Riksdagen tillkännager för regeringen som sin mening vad som
              anförs i motionen om att Sverige ska verka för att problemet kring
              begränsningen med s.k. tvångslicensiering får en lösning som innebär
              att även de fattigaste utvecklingsländerna kan säkerställa en
              god tillgång till läkemedel.
            </item>
            <item xml:id="i-6XqPqZbEX267Dg3gJhn3mL">
              Riksdagen tillkännager för regeringen som sin mening vad som
              anförs i motionen om att Sverige bör verka för att åtgärder vidtas
              för att garantera att Indien kan fortsätta att producera generiska
              läkemedel som i dag.
            </item>
            <item xml:id="i-8NTuTGUZ1zdBC6rKr2x2Eg">
              Riksdagen tillkännager för regeringen som sin mening vad som
              anförs i motionen om att Sverige på EU-nivå bör verka för att
              EU ska sluta med sina påtryckningar för att förmå Indien att ändra
              sina lagar kring dataexklusivitet.
            </item>
            <item xml:id="i-MoHLRNDnvoB8gXkyJ1ebhq">
              Riksdagen tillkännager för regeringen som sin mening vad som
              anförs i motionen om att Sverige ska verka för att EU avskaffar
              kvarvarande tullmurar, importrestriktioner och övriga handelshinder
              mot utvecklingsländer.
            </item>
            <item xml:id="i-REtmDEiwTW5ZShB1jnPQQ3">
              Riksdagen tillkännager för regeringen som sin mening vad som
              anförs i motionen om att Sverige även bör verka för att EU avskaffar
              exportstöd för jordbruksprodukter och stöd till inhemska jordbrukare
              som leder till dumpning av överskott i utvecklingsländer.
            </item>
            <item xml:id="i-EM8uhJ2jr7WhJJ3a6mim6C">
              Riksdagen tillkännager för regeringen som sin mening vad som
              anförs i motionen om att Sverige inom EU ska verka för utvecklingsvänliga
              EPA-avtal för att EU-kommissionen i större utsträckning ska lyssna
              på de afrikanska staternas synpunkter i förhandlingar om EPA-avtal
              samt för att avvisa EU-kommissionens förslag om höjda tullar mot
              en rad utvecklingsländer fr.o.m. januari 2014. 1
            </item>
            <item xml:id="i-KAmEg6WBCgVBRfDKGtuREN">
              Riksdagen tillkännager för regeringen som sin mening vad som
              anförs i motionen om att Sverige ska verka för att de s.k. Singaporefrågorna
              exkluderas från alla handels- och associeringsavtal som EU ingår
              med länder och regioner i världen.
            </item>
            <item xml:id="i-D87kbduybejdwXtf45ZdUg">
              Riksdagen tillkännager för regeringen som sin mening vad som
              anförs i motionen om att Sverige ska motsätta sig att EU fördjupar
              samarbetet med Israel och kräva att det nuvarande associeringsavtalet
              fryses så länge landet inte avvecklar bosättningar och vägspärrar
              på ockuperat område, avbryter blockaden av Gaza samt upphör med
              byggandet av muren på Västbanken. 1
            </item>
            <item xml:id="i-56ob1JHC2VZ2uZZ1cGemKV">
              Riksdagen tillkännager för regeringen som sin mening vad som
              anförs i motionen om att Sverige bör verka för att EU fryser sitt
              associeringsavtal med Marocko. 1
            </item>
            <item xml:id="i-3tG6etYTqwnAYh8hrLAa3B">
              Riksdagen tillkännager för regeringen som sin mening vad som
              anförs i motionen om att Sverige verkar för att inom EU ställa
              krav på att respekten för mänskliga rättigheter sätts främst i
              förhandlingarna kring nytt handelsavtal mellan EU och Gulf Cooperation
              Council, GCC.
            </item>
            <item xml:id="i-AN1RduuXDj68kazSxwMrPN">
              Riksdagen tillkännager för regeringen som sin mening vad som
              anförs i motionen om behovet av en översyn av Sveriges export-
              och investeringsfrämjande för att se till att tydliga människorättskriterier
              vägleder verksamheten och att verksamheten bedrivs i enlighet
              med politiken för global utveckling (PGU).
            </item>
            <item xml:id="i-K1UkPficfVThzaRreN2SjH">
              Riksdagen tillkännager för regeringen som sin mening vad som
              anförs i motionen om att riktlinjerna för Exportkreditnämnden
              (EKN) och Svensk Exportkredit (SEK) behöver förtydligas så att
              verksamhetens alla delar ska vara samstämmiga med politiken för
              global utveckling (PGU) och Sveriges åtaganden när det gäller
              mänskliga rättigheter.
            </item>
          </list>
          <p xml:id="i-EdfBhFfZgXQV3EeivRTaop">
            1 Yrkandena 6, 18, 20 och 21 hänvisade till UU.
          </p>
          <p xml:id="i-LQenyZqPgtLNK9sbodCPnE">
            2 Yrkande 9 hänvisat till SoU.
          </p>
        </div>
        <div xml:id="i-PXSjFuTEx2ykMcgLVUaWHG" type="motContent">
          <head xml:id="i-9wLPevUc7yMij8XMPFmWCC" type="h1">
            3 Inledning
          </head>
          <p xml:id="i-KLPfDv8wDsj4k4uy29fSRV">
            Handel spelar en central roll för både Sveriges ekonomi och den
            ekonomiska världsordningen. Genom utbyte av varor och tjänster
            skapas både arbetstillfällen och enorma vinster. Handeln förs
            i dag inte på rättvisa villkor och de vinster som handel skapar
            fördelas inte på ett rättvist sätt. Orättvisa handelsvillkor och
            ojämlika möjligheter att delta i världsekonomin är en av huvudförklaringarna
            till att vår värld fortfarande är så ojämlik och att klyftorna
            mellan och inom länder i stora delar av världen fortsätter att
            växa. Handelspolitiken måste därför spela en central roll i den
            breda utvecklingspolitiken.
          </p>
          <p xml:id="i-3N8oPAyMJmBm6iss2GS4n2">
            För Vänsterpartiet är arbetet för en solidarisk handelspolitik
            central. Vi vill bygga ett rättvist handelssystem som bidrar till
            att minska fattigdomen, vi vill ha ökad jämställdhet mellan män
            och kvinnor, hållbar utveckling och ökat inflytande för syd över
            sina naturtillgångar och resurser. För oss är handel inte ett
            mål utan ett medel.
          </p>
          <p xml:id="i-7jfDsWqVymgfCDmUdyYXHQ">
            Handel och handelsregler påverkar emellertid inte bara människors
            vardag i syd. Sveriges ekonomi är en liten handelsberoende ekonomi.
            Handelssystem som bygger på konkurrens med lägre löner, urholkad
            miljöhänsyn och nedrustat socialt ansvarstagande kommer därför
            att slå hårt även mot vårt land. När kapitalet agerar globalt
            måste även arbetet för de fackliga rättigheterna och en hållbar
            utveckling bedrivas globalt. Det kräver att Sveriges och EU:s
            handelspolitik omformuleras samt att Världshandelsorganisationen
            WTO i grunden förändras.
          </p>
          <head xml:id="i-4Q4ZjSQewL6ExswuENUSwe" type="h1">
            4 Den internationella handeln
          </head>
          <p xml:id="i-2bUWqT1QXeMrfAVmD7VcPp">
            Handel är en viktig och självklar del av en modern ekonomi. Den
            internationella handeln styrs av gemensamma multilaterala handelsavtal
            och en rad regionala och bilaterala handelsavtal. Det är avgörande
            att det finns regler för den internationella handeln, men avtal
            kan utformas på olika sätt och därmed i olika grad fungera som
            verktyg för en rättvis och hållbar utveckling. Genom Sveriges
            medlemskap i EU överfördes stora delar av vår handelspolitik till
            Bryssel och där förs en gemensam handelspolitik där medlemsstaterna
            är bundna till unionens handelsavtal. Undantag är handel med krigsmateriel
            som fortfarande regleras på nationell nivå. Sverige bedriver också
            ett omfattande handels- och investeringsfrämjande arbete som också
            regleras på nationell nivå.
          </p>
          <p xml:id="i-5kD4EjF1aVmeTztNZxZP68">
            Världshandelsorganisationen (WTO) är det centrala internationella
            organet för handelsfrågor. I dag är 155 länder medlemmar i organisationen.
            Doharundan är WTO:s pågående handelspolitiska förhandlingsrunda,
            startad vid WTO:s fjärde ministermöte i november 2001 i Doha,
            Qatar. Handelsavregleringar rörande jordbruksprodukter och industrivaror
            pekades ut som centrala för rundan. Enligt planen skulle förhandlingsrundan
            från Doha ha avslutats redan 2005. Detta har emellertid inte skett
            och flera ministerkonferenser har slutat i fiasko. Meningsskiljaktigheterna
            har varit för betydande, i synnerhet mellan de rika industrialiserade
            länderna och en mångfald av allianser av fattiga länder som slutit
            sig samman för att försvara sina positioner.
          </p>
          <p xml:id="i-48CwZj5yzurKaBjyHVPZs6">
            Under Doha har svårigheter präglat samtliga förhandlingsfrågor,
            stora som små. Inom jordbruksområdet tog det lång tid för EU att
            ens acceptera ett sista slutdatum för avveckling av exportstöden.
            Samtidigt har en gradvis utfasning villkorats och använts som
            ett sätt att pressa fram ytterligare eftergifter bland fattiga
            länder.
          </p>
          <p xml:id="i-Hberrdh3CkQDiQpp1f3ZVx">
            Eftersom arbetet i WTO i stora delar lamslagits har en rad länder
            och regionala samarbetsorganisationer i stället valt att gå vidare
            med olika former av handelsavtal med regioner och enskilda stater.
            EU förhandlar och har i flera fall de senaste åren slutit handelsavtal
            med enskilda länder, som Sydkorea, och regionala handelsavtal,
            t.ex. med Centralamerika. Denna utveckling är problematisk. Genom
            de regionala handelsavtalen splittras utvecklingsländerna och
            det sker en betydande maktförskjutning från syd till nord vid
            förhandlingarna.
          </p>
          <p xml:id="i-TRm2WjDm91XnQ6cwdm9Srj">
            Många av dagens handelsavtal är omdiskuterade och kritiseras
            både av många folkrörelser och av länder i syd för att de inte
            gynnar fattigdomsbekämpning och utveckling. Trots att Sveriges
            handelspolitik borde vara samstämmig med den av riksdagen beslutade
            politik för global utveckling (PGU) * 1 , ser vi tyvärr att den
            ofta inte är det. Det gäller t.ex. för Sveriges ställningstagande
            i EU:s förhandlingar om EPA-avtalet med Afrika och det gäller
            för associeringsavtal som förhandlas med Latinamerika och en rad
            andra regioner och länder.
          </p>
          <head xml:id="i-BJHKVnokDXbdENFKnB6csm" type="h1">
            5 Rättvis eller fri handel?
          </head>
          <p xml:id="i-36ZG4KtqtNCUwJRNmfKBky">
            Frihandel leder till större rörlighet, öppenhet och gör det enklare
            för alla som vill investera. Det leder till fred och frihet. Det
            sade handelsminister Ewa Björling när hon presenterade regeringens
            senaste handelspolitiska deklaration i april 2010. Att den borgerliga
            regeringen gjort frihandeln till det överordnade målet i handelspolitiken
            råder det ingen tvekan om. Men regeringens fokus på frihandel
            bottnar snarare i nyliberala teorier än i den faktiska värld vi
            lever i. För Vänsterpartiet är avregleringar av handeln i sig
            inte ett självändamål. För oss är målet att handeln ska bidra
            till minskade klyftor inom och mellan länder, ökad jämställdhet
            och en hållbar utveckling. För oss är målet att handeln ska bli
            rättvis.
          </p>
          <p xml:id="i-RnfCbSZVA9X9LXMDTczq9c">
            Vi lever inte i en rättvis världsordning. Resurser och makt är
            djupt ojämlikt fördelade mellan och inom länder. Möjligheterna
            att delta i det internationella ekonomiska utbytet och att handla
            ser därför väldigt olika ut. En småbonde från Afrika och ett subventionerat
            industrijordbruk i EU konkurrerar inte på lika villkor på en global
            marknad. Fri handel innebär därför alltför ofta en frihet för
            den som har resurser och makt att exploatera och utkonkurrera
            dem som har mindre makt och resurser.
          </p>
          <p xml:id="i-VbKoxa65ny75Ab1KKLZShJ">
            De orättvisa handelsreglerna får konsekvenser. En av förklaringarna
            till de enorma klyftorna mellan länder är att pengaflödena i dag
            går från syd till nord och att alltför mycket av de vinster och
            inkomster som skapas i syd aldrig kommer befolkningen till del
            utan slutar i nord eller i skatteparadis. För varje krona syd
            får i bistånd går mer än tio kronor tillbaka till nord genom olagliga
            och oredovisade kapitalflöden, s.k. kapitalflykt. Varje år försvinner
            mellan 1 260 och 1 440 miljarder US$ spårlöst från utvecklingsländerna
            genom kapitalflykt. Bara Nigeria förlorade 130 miljarder US$ i
            kapitalflykt mellan 2000 och 2008. Av kapitalflykten består 6065
            procent av kommersiella transaktioner inom multinationella företag.
            Kapitalflykten är ett av de tydligaste exemplen på den fria handels
            baksidor.
          </p>
          <p xml:id="i-14yeDAz2y3bBhzro6d6qBp">
            Tanken om frihandel bygger också på idéer om att länder bör specialisera
            sig på de delar av produktionen där man har komparativa fördelar.
            Länder i nord ska fokusera på förädling och högteknologisk produktion,
            länder i syd ska fokusera på råvaru- och lågteknologisk produktion.
            I takt med att handeln avreglerats har det också mycket riktigt
            skett en avindustrialisering i stora delar av Afrika. Försök att
            bygga upp en förädlingsindustri har helt enkelt slagits ut av
            multinationella företag från nord. Frihandeln riskerar därför
            att befästa en internationell ekonomisk arbetsdelning som grundlades
            under kolonialismen och som garanterar en fortsatt ekonomisk exploatering
            av syd.
          </p>
          <p xml:id="i-BKaFbwojVwgwG3qmAKtLXV">
            Vänsterpartiet anser att om handel ska kunna ske på rättvisa
            villkor måste man tvärtom låta fattiga länder få fördelar och
            större handlingsutrymme att själva utforma sin handelspolitik
            och avgöra när och i vilken grad näringar och marknader ska öppnas
            upp mot de transnationella bolagen. Fattiga länder måste få möjlighet
            att utveckla en handelspolitik som stödjer landets egen utvecklingsstrategi.
          </p>
          <p xml:id="i-3FKF4wvG9Sb9DR5BgCZfsT">
            Exemplen är få på länder som lyckats bekämpa fattigdom och utvecklas
            ekonomiskt genom att avreglera sin handel. Historiskt har länder
            som värnat sitt politiska handlingsutrymme lyckats bäst ekonomiskt.
            Ett av de tydligaste exemplen på detta är de ostasiatiska tigerekonomierna:
            Sydkorea, Taiwan, Singapore, Malaysia samt Vietnam som alla i
            ett inledande skede av sin ekonomiska utveckling skyddade centrala
            delar av sin ekonomi. Samma sak gäller för de industrialiserade
            länderna i norr, vilka alla genom historien har haft olika former
            av särskilda stöd för sin uppväxande industri tills den blivit
            konkurrenskraftig. För Vänsterpartiet är det självklart att länder
            i Afrika, Asien och Latinamerika ska ha samma möjligheter att
            göra sina ekonomiska vägval som vi haft i Europa.
          </p>
          <p xml:id="i-B7YMCt7VvUctuJoVpTZ9Et">
            Det överordnande målet för svensk handelspolitik bör vara att
            handeln ska bidra till minskade klyftor inom och mellan länder,
            ökad jämställdhet och hållbar utveckling. Detta bör riksdagen
            som sin mening ge regeringen till känna.
          </p>
          <p xml:id="i-GgM7MuWGHLNbaxSX2nqm1F">
            Handelspolitik får inte heller motverka uppfyllandet av millenniemålen.
            Därför är det viktigt att bevaka hur handelsavtal påverkar möjligheterna
            att nå FN:s mål om halverad fattigdom till år 2015. Sverige ska
            i EU och WTO driva krav på att handelsavtal måste utformas och
            utvärderas utifrån millenniemålen om fattigdomsbekämpning, hälsa
            och mänskliga rättigheter. Detta bör riksdagen som sin mening
            ge regeringen till känna.
          </p>
          <head xml:id="i-TtHw6EFTXf9BAJSj54JXaa" type="h2">
            5.1 Ekologiskt perspektiv på handel
          </head>
          <p xml:id="i-JWo3ddEDSJWjYp4YbdkSUn">
            Klimatförändringarna är vår tids största utmaning. Internationella
            handelsfrågor måste därför alltid genomsyras av ett ekologiskt
            perspektiv, som innebär att handeln medverkar till att globala
            överenskommelser om klimatmål nås, att transporter sätts i relation
            till ekologisk hållbarhet, att den biologiska mångfalden stärks
            och att en större andel av de produkter vi konsumerar är ekologiska.
          </p>
          <p xml:id="i-UcxuERs6tQNSRZxQPoE6my">
            Även om internationella handelsavtal sällan explicit tar upp
            frågor som rör miljön kan de indirekt påverka möjligheterna att
            främja densamma. All form av positiv särbehandling strider mot
            WTO:s grundprincip om icke-diskriminering och leder oftast till
            konflikter.
          </p>
          <p xml:id="i-KSR9gqFaLQTyRAiFeaQkNx">
            Det finns i dag över 200 multilaterala miljökonventioner och
            avtal och av dessa innehåller ca 30 stycken föreskrifter om handelsåtgärder.
            Det är därför inte märkligt om det uppstår konflikter mellan WTO-regelverket
            och alla dessa miljöavtal. Vissa åtgärder som förespråkas i ett
            avtal kanske är förbjudna i ett annat avtal eller tvärtom. Det
            finns även en konflikt om vem som har makt att bestämma vilken
            tolkning som ska gälla.
          </p>
          <p xml:id="i-5mG2nppsyekNGsVFYX5AHn">
            Som svar på kritiken ovan framförs ofta att de olika regelverken
            ska vara ömsesidigt stödjande. Problemet är att ingen vet vad
            det i praktiken betyder. Det behövs en helt annan strategi om
            man vill att miljökonventionernas mål ska genomföras. Det kan
            då handla om att reformera WTO utifrån ett miljöperspektiv eller
            att samordna de olika miljökonventionerna för att på så sätt göra
            dem mer slagkraftiga.
          </p>
          <p xml:id="i-KYxsJ4nf1fG5TgwziCWT1g">
            Det finns förslag på åtgärder för att komma till rätta med tvistlösningar,
            som går ut på att lyfta tvister mellan WTO och miljökonventionerna
            till Internationella domstolen i Haag. Vänsterpartiet anser att
            regeringen i relevanta internationella forum bör initiera en diskussion
            om hur tvistlösning mellan WTO och miljökonventionerna ska hanteras
            och föreslå att det utreds om Internationella domstolen i Haag
            kan vara ett lämpligt forum för att lösa tvister som rör motsättningar
            mellan WTO och miljökonventioner. Sverige bör agera i EU och WTO
            för att klimat- och miljöperspektiv alltid ska inkluderas vid
            handelsavtal och att det ska skapas en mekanism för tvistlösning
            mellan handelsavtal och miljökonventioner. Detta bör riksdagen
            som sin mening ge regeringen till känna.
          </p>
          <head xml:id="i-5frTzbunDMhou1k2JdvSxq" type="h2">
            5.2 En jämställd handelspolitik
          </head>
          <p xml:id="i-YRGRSyWbSn5th79t5C2eTg">
            Internationell handel och dess olika avtal saknar i princip alltid
            en könsmaktsanalys, trots att man vet att män och kvinnor påverkas
            på olika sätt när handelsreglerna förändras. Det beror på att
            roller och ansvar i ekonomin generellt ser olika ut för män och
            kvinnor. Det finns flera exempel på att handelsliberaliseringar
            har betydligt mer negativa effekter för företag ägda av kvinnor
            än företag ägda av män, på grund av. att de kvinnliga företagarna
            ofta har sämre tillgång till kapital och krediter. Trots detta
            beskrivs ofta handelspolitik som om den vore könsneutral.
          </p>
          <p xml:id="i-JSkL4TDJuPBofCCdhwW36h">
            Sverige borde vara ett föregångsland med målet att påverka förhandlingar
            och nya handelsavtal internationellt så att dessa inkluderar en
            analys av hur avtalen påverkar kvinnor och möjligheten att nå
            de av FN:s millenniemål som berör kvinnors situation. Sverige
            bör därför som enskild stat och inom ramen för EU och WTO verka
            för att alla förhandlingar om nya handelsavtal ska inkludera en
            analys av hur avtalet förhåller sig till konventionen om avskaffande
            av all slags diskriminering av kvinnor. Detta bör riksdagen som
            sin mening ge regeringen till känna.
          </p>
          <head xml:id="i-XZZkVVQraoxpP3VrhKqYnc" type="h2">
            5.3 Fackliga rättigheter i handelspolitiken
          </head>
          <p xml:id="i-T7HHfdXaKzV1v6dRSnfzb1">
            Att kunna organisera sig i oberoende och fria fackföreningar
            är en grundläggande mänsklig rättighet. Att löntagare har möjlighet
            att gå samman och organisera sig är en förutsättning för att garantera
            rimliga arbetsvillkor, löner man kan leva på och för att de vinster
            som skapas i den globala ekonomin ska komma fler till del. I många
            länder har fackföreningsrörelsen dessutom varit drivande i kampen
            för demokrati och mänskliga rättigheter. Vänsterpartiet vill inte
            se en global ekonomi där länder tävlar om att pressa löner och
            försämra villkoren. Tvärtom ser vi det som centralt för arbetet
            med att bekämpa fattigdom och öka jämlikheten att handelspolitik
            och de fackliga frågorna kopplas samman.
          </p>
          <head xml:id="i-5cTnjj7uMgvvjFmCJWCo2W" type="h3">
            5.3.1 ILO:s kärnkonventioner
          </head>
          <p xml:id="i-QXDQG5dsYGnFh8rS8k4vUg">
            Vid handelsförhandlingar inom WTO och EU lyser de fackliga frågorna
            med sin frånvaro, trots att flera av WTO:s medlemsstater begår
            grova och omfattande brott mot fackligt aktiva samt kraftigt begränsar
            eller till och med förbjuder möjligheten att organisera sig fackligt.
            I flera av de länder som EU förhandlar med är kränkningarna av
            de fackliga rättigheterna omfattande och grova. Nyligen avslutade
            EU förhandlingarna med Colombia om ett nytt associeringsavtal,
            trots att landet toppar statistiken gällande mord på fackligt
            aktiva.
          </p>
          <p xml:id="i-Xe4HL6Ahg2NNeDttUhFJ6s">
            Vänsterpartiet anser inte att det är rimligt att EU:s inre marknad
            öppnas för företag som skapat sig konkurrensfördelar genom att
            inskränka de fackliga rättigheterna. Vi menar att EU och WTO i
            stället bör använda dessa förhandlingar till att stärka de fackliga
            rättigheterna och understödja krav från ländernas fackföreningsrörelser.
            Sverige bör inom EU och WTO verka för att förhandlingar om handelsavtal
            kopplas till tydliga krav på att länderna ratificerat ILO:s åtta
            kärnkonventioner. Detta bör riksdagen som sin mening ge regeringen
            till känna.
          </p>
          <head xml:id="i-SrAvxJeXCUNd5wENRBtPBH" type="h3">
            5.3.2 Exportfrizoner
          </head>
          <p xml:id="i-2oseUvJZjvMhp91feuAfEX">
            Dagens globaliserade värld har bl.a. inneburit att exportsektorns
            betydelse har ökat. Den omstrukturering och liberalisering av
            handelsregler som skett har lett till en betydligt större utsatthet
            för löntagarna, i synnerhet i de allt fler exportfrizoner som
            uppstått i många fattiga länder i Asien, Latinamerika och Afrika.
          </p>
          <p xml:id="i-6YPf8tbCFgZtoGmTACi77s">
            Exportfrizoner är ekonomiska frizoner i avgränsade geografiska
            områden där särskilda arbetsmarknads- och skattelagar råder. Det
            övergripande syftet är att locka till sig utländska investeringar.
            Antalet frizoner i världen ökar snabbt, främst i Asien. Enligt
            ILO ökade antalet från 79 stycken år 1975 till runt 5 200 stycken
            30 år senare. I dag finns exportfrizoner i över 100 länder och
            de har över 20 miljoner personer anställda. Ungefär 70 procent
            av dessa finns i Kina.
          </p>
          <p xml:id="i-NbhVQBo9KvN4TjheJCS2KN">
            Sett ur ett fackligt perspektiv är det ökade antalet frizoner
            katastrofalt eftersom facklig verksamhet vanligtvis är förbjuden
            eller grovt inskränkt i zonerna. Genom att pressa anställdas fackliga
            rättigheter och arbetsvillkor vill länderna locka till sig utländskt
            kapital.
          </p>
          <p xml:id="i-8w3bjBvkzJD8u7Sa7kYAda">
            Arbetet i exportfrizonerna består oftast av en monoton och slitsam
            produktion inom framför allt textilindustrin en sektor där kvinnor
            är starkt överrepresenterade. De arbetar till låga löner, på osäkra
            kontrakt och ofta under hälsofarliga förhållanden. Bortsett från
            att möjligheten att organisera sig ofta är obefintlig utsätts
            många därtill för systematiska övergrepp och sexuella trakasserier.
          </p>
          <p xml:id="i-VTQ6okNUTCiVsWKdqBPv5o">
            Vänsterpartiet menar att globaliseringen av ekonomin måste omfatta
            en global respekt för mänskliga rättigheter. Sverige måste självklart,
            på alla nivåer, vara drivande då det gäller företags skyldighet
            att följa arbetsrättsliga regler och de lagar som är godkända
            av ILO. Om situationen ska kunna förbättras för dem som arbetar
            i exportfrizoner runtom i världen är deras egen möjlighet till
            organisering och facklig verksamhet central. Vänsterpartiet anser
            därför att Sverige inom ramen för utvecklingssamarbetet tydligare
            bör arbeta för att stärka organisering och fackliga rättigheter
            i exportfrizoner. Detta bör riksdagen som sin mening ge regeringen
            till känna.
          </p>
          <p xml:id="i-WRJEuHV25czJsjiSx372VG">
            Mot bakgrund av hur utvecklingen av exportfrizonerna sett ut
            de senaste decennierna anser Vänsterpartiet att det är dags för
            Sverige att tydligt arbeta för en avveckling av exportfrizonerna.
            Exportfrizonerna har visat sig vara en misslyckad väg för att
            länder i syd ska kunna utvecklas ekonomiskt och minska fattigdomen.
            I stället har de bidragit till att miljoner löntagare hänvisats
            till låga löner och usla arbetsvillkor. Exportfrizoner har också
            bidragit till att många länder utsätts för en allt hårdare press
            att sänka löner, urholka miljölagstiftning och sänka skatter.
            Vanligtvis är både företag, EU, WTO, den svenska regeringen m.fl.
            motståndare till statligt subventionerade verksamheter som anses
            hota den fria marknaden och andra företags verksamheter. Så varför
            gäller detta inte exportfrizonerna? Det enda rätta är att påbörja
            en avveckling av ekonomiska frizoner. Inom såväl WTO som EU bör
            Sverige därför tydligt arbeta för en avveckling av ekonomiska
            frihandelszoner där de fackliga rättigheterna kränks eller inskränks.
            Detta bör riksdagen som sin mening ge regeringen till känna.
          </p>
          <head xml:id="i-Dn9oFDymASvK4Zn3YpRs66" type="h2">
            5.4 Alkohol inte vilken vara som helst
          </head>
          <p xml:id="i-Eot8QnL21N9MSQVQNeP1J9">
            Alkohol är inte vilken vara som helst. Alkohol är en fråga om
            folkhälsa och bör behandlas som sådan när handelsavtal förhandlas
            fram och sluts länder emellan. Möjligheterna att föra en restriktiv
            alkoholpolitik har försämrats genom EU-medlemskapet, eftersom
            reglerna för EU:s inre marknad begränsar möjligheterna att ta
            hänsyn till folkhälsan och sociala aspekter. Exempel på denna
            utveckling är att införselkvoterna har höjts och att monopolen
            på import, export, produktion och partihandel av alkohol har försvunnit
            genom anpassningen till reglerna på den inre marknaden. Även om
            Sverige har bidragit till att diskutera alkohol i termer av folkhälsa
            på EU-nivå, återstår mycket att göra för att folkhälsoperspektivet
            ska utgöra norm när handel med alkohol skrivs in i internationella
            handelsavtal.
          </p>
          <p xml:id="i-STiNZZNPonc6ZY48VtP5Fe">
            EU:s syn på alkohol och folkhälsofrågor märks också av i handelspolitiken.
            I dag ser vi hur EU i sina regionala handelsavtal driver på för
            att inkludera alkohol och tvinga motparterna av avreglera sin
            alkoholpolitik. Ett exempel bland flera är Thailand. I Thailand
            har alkoholkonsumtionen ökat lavinartat på kort tid, främst på
            grund av trycket från den globala alkoholindustrin. I landets
            nyligen antagna alkoholstrategi förespråkas därför att alkohol
            ska exkluderas i internationella handelsavtal. När nu Thailand
            förhandlar om avtal med EU är alkoholen således en viktig komponent,
            inte minst med tanke på att EU:s export av alkoholdryck till Thailand
            dessutom ökat från 133 miljoner till hela 5,1 miljarder baht bara
            mellan 2007 och 2009. Vänsterpartiet anser att det är orimligt
            att hantera alkoholen som vilken vara som helst i handelsavtal
            och anser att Thailands krav på att alkoholen ska exkluderas från
            handelsavtalet med EU är fullt rimligt.
          </p>
          <p xml:id="i-G6C48dLXrVYpGT4qrAn9tT">
            Sverige bör i EU och WTO verka för att man vid förhandlingar
            om handelsavtal ska respektera varje enskilt lands möjlighet att
            föra en restriktiv alkoholpolitik med folkhälsoperspektiv. Detta
            bör riksdagen som sin mening ge regeringen till känna.
          </p>
          <head xml:id="i-GYgq3FJMFgsShjWPmCtpov" type="h3">
            5.4.1 Systembolagets vinimport
          </head>
          <p xml:id="i-JrDsWhq7oNHzKJBfBDpS5e">
            Systembolaget är tillsammans med de övriga nordiska alkoholmonopolen
            en av världens största återförsäljare av vin. Lantarbetare på
            vingårdar världen över tillhör samtidigt de allra mest utsatta
            och underbetalda yrkesgrupperna. Human Rights Watch påtalade i
            sin rapport Ripe with Abuse. Human Rights Conditions in South
            Africas Fruit and Wine Industries att lantarbetares rättigheter
            kränks systematiskt i Sydafrika det enskilda land varifrån Systembolaget
            köper mest vin. Lantarbetarna utsätts för farliga kemikalier,
            bostäderna på gårdarna är undermåliga, kvinnor diskrimineras vid
            graviditet och hänvisas nästan uteslutande till säsongsanställningar.
          </p>
          <p xml:id="i-KJfVaaffiSeFt4JBG8pDRA">
            Vid ett möte mellan Systembolagets ansvariga för Corporate Social
            Responsibility, CSR, och lantarbetare på vingårdar i Chile (juni
            2011) vittnade arbetare om hur de svartlistas då de organiserar
            sig fackligt och visade upp sina anställningsavtal som förbjuder
            kollektivavtal. Lönerna går inte att leva på, inte ens när arbetsgivarna
            lever upp till de lagstadgade minimilönerna i respektive land.
          </p>
          <p xml:id="i-CgoZBCHxEusmC94K7wy7w7">
            Så länge oetiska företag tillåts konkurrera genom att inte ta
            ansvar för miljön och genom att kränka arbetsrätten, försvåras
            de etiska företagens agerande på marknaden. Konkurrensen snedvrids
            och det finns en uppenbar risk att ansvarstagande företag konkurreras
            ut av sådana som sänker sina kostnader med hjälp av kränkningar
            av arbetsrätt och miljöförstöring.
          </p>
          <p xml:id="i-DPfoeSnoFrBSKjAvgKTZb">
            Enligt avtalet mellan staten och Systembolaget från den 9 maj
            2011, 4 §, får produkturvalet endast grundas på produktens kvalitet,
            särskilda risker för skadeverkningar av produkten, kundernas efterfrågan
            och andra affärsmässiga hänsyn. Tidigare avtal mellan staten och
            Systembolaget (SFS nr 1994:2049) har även inkluderat etiska hänsyn
            som grund för urvalet. Att kravet på etisk hänsyn har strukits
            är kopplat till det svenska EU-medlemskapet. Efter Sveriges inträde
            i EU tillsattes en utredning som bl.a. konstaterade att detta
            krav inte var förenligt med gemenskapsrätten. Det är självklart
            djupt problematiskt att EU begränsar Sveriges möjligheter att
            ställa etiska krav vid upphandling.
          </p>
          <p xml:id="i-9FBdKm2fKpTayZ9Uo6Q4XC">
            Systembolaget och övriga nordiska alkoholmonopol antog den 1
            januari 2012 en etisk uppförandekod för sitt arbete. Det är ett
            positivt steg, men inte tillräckligt. Den organisation monopolen
            har valt att ansluta sig till, Business Social Compliance Initiative,
            BSCI, har kritiserats för att den inte inkluderar fackföreningar
            och det civila samhällets organisationer, för att den brister
            i öppenhet och för att uppförandekoden saknar ett tydligt krav
            på en lön som går att leva på och lön under föräldraledighet.
            Arbetet med etik och social hänsyn vid Systembolagets inköp av
            vin behöver därför utvecklas. Systembolaget bör ställa tydliga
            sociala, etiska och miljömässiga krav på underleverantörer och
            importörer och aktivt verka för att fackliga rättigheter respekteras
            vid produktion när det gäller samtliga produkter som upphandlas.
            Detta bör riksdagen som sin mening ge regeringen till känna.
          </p>
          <head xml:id="i-PtBYnVRWdbtj5PqUVN7QCm" type="h2">
            5.5 Korruptionen inom den internationella handeln
          </head>
          <p xml:id="i-VqgcT1QSJyxSuXBkCjzB5F">
            Storskalig korruption är ofta knuten till internationella affärer.
            Vanligtvis är det bestickaren som tar initiativ och drar den största
            fördelen av transaktionen. I kampen mot korruption räcker det
            därför inte med att straffa dem som tar emot mutor, man måste
            även fråga varifrån pengarna kommer. Vänsterpartiet menar att
            en framgångsrik strategi mot korruption kräver att båda parterna
            ser sin del av korruptionen i världen. I dag finns dessutom förutsättningar
            för krafttag i en bred allians, där inte bara det officiella Sverige
            utan också företag och näringslivsorganisationer kan spela en
            viktig roll.
          </p>
          <p xml:id="i-WVJtLPqXNNUdsWZzD3jze6">
            Organisationen för ekonomiskt samarbete och utveckling OECD (Organisation
            for Economic Co-operation and Development), har antagit en konvention
            mot bestickning av utländska offentliga företrädare. Om ett OECD-land
            följer konventionen kan bestickningsbrott beivras vid det egna
            landets domstolar, oavsett var brottet begåtts.
          </p>
          <p xml:id="i-4GWYHheBjc8hGSCK965Avv">
            Sverige bör verka för att det i större utsträckning riktas uppmärksamhet
            och åtgärder mot korruptionens källa, dvs. oftast den rika delen
            av världen då det gäller fall av grov bestickning. Detta bör riksdagen
            som sin mening ge regeringen till känna.
          </p>
          <head xml:id="i-RBXUb7GZP1QPyBgrZSWn7u" type="h1">
            6 WTO
          </head>
          <p xml:id="i-J8AeuZ6ZvYxajgbbxvMKy1">
            Världshandelsorganisationen (WTO) är det centrala internationella
            organet för handelsfrågor. I dag är 155 länder medlemmar i organisationen.
            I WTO förhandlar världens länder om villkoren för internationell
            handel. Exempelvis har inom WTO:s ramar slutits avtal om handel
            med varor (GATT), tjänster (GATS) samt immaterialrätt och patent
            (TRIPS).
          </p>
          <p xml:id="i-5KfGcV6SZhULnh2YP8EV4d">
            Alla länder betalar medlemsavgifter och storleken på avgiften
            baseras på landets andel i världshandeln. Det högsta beslutande
            organet i WTO är ministerkonferensen, som utgörs av handelsministrar
            från de olika medlemsländerna och som sammanträder ungefär vartannat
            år. Allmänna rådet (General Council) fungerar som högsta kontinuerligt
            arbetande grupp inom WTO. Formellt har varje land var sin röst
            om det skulle komma till omröstningar. I praktiken har man dock
            ännu aldrig röstat i WTO, utan alla beslut har tagits med konsensus.
          </p>
          <p xml:id="i-DQf87eBRBRab3CF5i3DT9V">
            WTO har sedan grundandet 1995 varit hårt kritiserat för sina
            demokratiska brister. Dussintals möten hålls varje vecka i Genève.
            Många länder från syd har mycket små delegationer jämfört med
            länder från nord och därmed mycket mindre möjlighet att påverka
            utformningen av förslag. Ett tjugotal medlemsländer har ingen
            permanent delegation alls i Genève. Många länder från syd har
            inte heller kapacitet att tillräckligt analysera vad som långsiktigt
            blir följden av olika avtalsförslag. Problemet består också av
            att många möten fortfarande hålls i slutna rum. Vänsterpartiet
            anser att Sverige bör verka för att WTO demokratiseras och att
            de fattiga länderna får en reell möjlighet att påverka utformningen
            av handelspolitiken. Detta bör riksdagen som sin mening ge regeringen
            till känna.
          </p>
          <p xml:id="i-NpHgpjHgpaTEwinPiBXKgq">
            Det är inte alltid lätt för allmänhet, riksdag och frivilligorganisationer
            att ta del av hur handelsavtal framförhandlas och vilka åsikter
            Sverige drivit. Den tidigare regeringen beskrev i en skrivelse
            2005/06:9 Ökad välfärd och global utveckling svensk handelspolitik
            i WTO:s Doharunda hur Sverige har agerat inom WTO och vilken inställning
            Sverige avsåg att driva inom organisationen inför WTO-konferensen
            det året.
          </p>
          <p xml:id="i-QAomdyzcgJf8bwwd9nBkx9">
            Vänsterpartiet menar att detta är ett bra sätt att öka insynen
            och öppenheten. Regeringen bör därför årligen rapportera till
            riksdagen om utvecklingen inom den internationella handeln och
            Sveriges ställningstaganden i frågor som rör WTO och andra internationella
            handelsfrågor. Detta bör riksdagen som sin mening ge regeringen
            till känna.
          </p>
          <head xml:id="i-XSDUUneZpnGvfh9piY3rDn" type="h2">
            6.1 TRIPS och läkemedel
          </head>
          <p xml:id="i-UxyeWFjftFZj8f6iaMv4Su">
            Det handelsavtal som reglerar immaterialrätt, bl.a. patent på
            exempelvis läkemedel och genetiska resurser, är WTO:s avtal TRIPS
            (Trade related aspects of intellectual property rights). Med TRIPS
            infördes för första gången en internationell norm för hur patentlagstiftningen
            ska se ut i alla WTO:s medlemsländer. Tidigare utformade länder
            i princip sina patentlagstiftningar som man ville och många valde
            då att av folkhälsoskäl ha generösare patentregler för t.ex. läkemedel
            än för bilar. I och med Trips har sådana lösningar i princip förbjudits,
            även om det finns undantag.
          </p>
          <p xml:id="i-EaUnBEC6xPtBHkCxhdK5zS">
            Kortfattat har TRIPS inneburit att alla medlemsländer tvingats
            införa patentlagstiftning på en hög nivå och med ett innehåll
            som i första hand passar industriländerna och deras företags intressen
            och behov. För ett utvecklingsland innebär det i allmänhet inga
            fördelar, men däremot höga kostnader för genomförandet. En rapport
            från biståndsorganisationen Oxfam visar att de nya patentreglerna
            med TRIPS bl.a. innebär att utgifterna för mediciner i Peru ökar
            med minst 25 procent.
          </p>
          <p xml:id="i-7XeMGbbL52P7PwFb8vSMSM">
            FN:s kommitté för de mänskliga rättigheterna och FN:s utvecklingsprogram
            UNDP (United Nations Development Programme), konstaterar att det
            finns motsättningar mellan TRIPS-avtalet och möjligheterna att
            förverkliga de mänskliga rättigheterna speciellt rätten till hälsa.
            Med tanke på att omkring 15 miljoner människor dör varje år av
            infektionssjukdomar som kan behandlas med mediciner är frågorna
            akuta.
          </p>
          <p xml:id="i-27TZznJppkcQoPdUdoPG8X">
            I dag finns det över 40 miljoner hivsmittade människor. Genom
            medicinering, mat och sjukvård behöver hiv/aids inte längre vara
            en dödlig sjukdom. Priserna på bromsmedicin i originalvarianterna
            är dock skyhöga jämfört med de billiga kopior som produceras av
            länder som ännu ej anpassat sig till TRIPS-avtalet. Kostnaderna
            för en månads behandling med mediciner i originalvarianterna märkesvarorna
            motsvarar ofta årslöner för vanliga arbetare i t.ex. Sydafrika
            eller Thailand. Skillnaderna mellan priserna på originalmedicinerna,
            som prissatts av företagen i länder som lyder under TRIPS och
            priserna på de billiga kopior som prissatts av företag som producerar
            billiga kopior i länder som ännu inte anpassats till TRIPS-avtalet,
            kan enligt UNDP skilja upp till femton gånger priset. De flesta
            som är smittade av hiv/aids är fattiga människor som ibland har
            tillgång till, men inte råd, att köpa medicinerna.
          </p>
          <p xml:id="i-9FYjXSsfhi4eLBoYaHiT4x">
            Det finns en överenskommelse inom WTO från 2003 som innebär en
            juridisk/politisk möjlighet för länder att producera och exportera
            billiga läkemedel. Flera folkrörelser pekar emellertid på att
            de juridiska och politiska processerna som ett land måste gå igenom
            är så krångliga att det är tveksamt om landet kan utnyttja möjligheten.
            Överenskommelsen bedömdes av bl.a. Läkare utan gränser snarast
            som ytterligare ett hinder för produktion och export av billiga
            läkemedel.
          </p>
          <p xml:id="i-NQU6fMXQACKLZ7tTZ21ero">
            Vänsterpartiet anser att det krävs en revidering av själva TRIPS-avtalet.
            Fattiga länder måste få rätt att både producera, köpa och sälja
            mediciner som räddar liv. Regeringen bör verka för att problemet
            kring begränsningen med den s.k. tvångslicensieringen får en lösning
            som innebär att även de fattigaste utvecklingsländerna kan säkerställa
            en god tillgång till läkemedel. Detta bör riksdagen som sin mening
            ge regeringen till känna.
          </p>
          <head xml:id="i-AjucRDyknRTXthcNYHawJR" type="h2">
            6.2 Exemplet Indien
          </head>
          <p xml:id="i-9JerSKMkuucDyAQ3Qr9DMK">
            Indien är i dag världens i särklass största producent av generiska
            läkemedel (lagliga kopior av läkemedel där patentet gått ut).
            Man förser inte bara miljontals invånare i sitt eget land med
            billiga läkemedel, utan många av världens utvecklingsländer köper
            billiga generiska läkemedel med hög kvalitet från Indien. Med
            hänvisning till en klausul i TRIPS-avtalet har Indien och andra
            länder rätt att sätta folkhälsan före immaterialrätten. Sedan
            flera år tillbaka pågår förhandlingar mellan EU och Indien om
            ett frihandelsavtal. EU verkar i förhandlingarna för att Indien
            ska skärpa sin lagstiftning kring immaterialrätten, något som
            kan påverka produktionen av generiska läkemedel på ett negativt
            sätt. Organisationen Läkare Utan Gränser varnar för att frihandelsavtalet
            i sitt nuvarande utkast kommer att få negativa följder för tillgång
            till generiska läkemedel både i Indien och i många andra utvecklingsländer.
            De varnar för att avtalet kommer att göra det lättare för utländska
            läkemedelsbolag att stämma den indiska staten utanför det ordinarie
            indiska rättssystemet med hänvisning till hårdare immaterialrättsliga
            krav. Även underleverantörer kan löpa risk att bli stämda. Skulle
            detta gå igenom skulle det äventyra produktionen av läkemedel
            för hundratals miljoner fattiga människor världen över. Den svenska
            regeringen bör verka för att åtgärder vidtas för att garantera
            att Indien kan fortsätta att producera generiska mediciner. Detta
            bör riksdagen som sin mening ge regeringen till känna.
          </p>
          <p xml:id="i-VVnkRCVaX8EtVbAg9jCGEE">
            En annan känslig fråga i förhandlingarna är s.k. dataexklusivitet.
            Exklusiv rätt över farmaceutiska testdata är en bakväg för multinationella
            läkemedelsföretag att säkra sitt monopol och sålunda hålla produktens
            pris högt trots att patenttiden har löpt ut. EU har uppgett att
            det inte längre officiellt kräver dataexklusivitet som en del
            av frihandelsavtalet med Indien. Trots detta fortsätter EU sina
            påtryckningar bakom lyckta dörrar för att sätta press på Indien
            att ändra sina lagar, genom att ständigt be Indien att rättfärdiga
            sina lagar kring dataexklusivitet. Den svenska regeringen bör
            på EU-nivå verka för att dessa påtryckningar upphör. Detta bör
            riksdagen som sin mening ge regeringen till känna.
          </p>
          <head xml:id="i-NjQj2B1zMEpZukVSesnivH" type="h1">
            7 EU:s handelspolitik
          </head>
          <p xml:id="i-Sa8W2RiQaoVRkb4WFHSwdm">
            Sveriges medlemskap i EU 1995 innebar att Sverige numera omfattas
            av unionens gemensamma handelspolitik. Detta innebär att det är
            kommissionen som för både Sveriges och övriga medlemsländers talan
            i WTO och i andra handelspolitiska sammanhang. Målet med unionens
            handelspolitik är enligt Romfördragets artikel 131 en harmonisk
            utveckling av världshandeln, gradvis avveckling av restriktioner
            i världshandeln och en sänkning av tullmurarna. Centralt för EU:s
            handelspolitik är även frihandelsstrategin Global Europe, som
            presenterades 2006. Denna strategi följer på Lissabonstrategin
            (EU:s tillväxtstrategi) och handlar om att skapa öppna marknader
            globalt för produkter och tjänster från de europeiska företagen
            samt säkra tillgången på råvaror i tredjeland. Syftet är att EU
            ska öka sin konkurrenskraft. En konsekvens av Global Europe är
            att EU nu för fram mycket långtgående krav i förhandlingar med
            utvalda nyckelländer i världen, vilket t.ex. omfattar högst kontroversiella
            frågor om investeringar och konkurrenspolitik som redan avlägsnats
            från WTO:s agenda på grund av omfattande motstånd från utvecklingsländerna.
          </p>
          <p xml:id="i-C3vtuWr5UjpZRwAmo3UovJ">
            Den nuvarande förhandlingsrundan i WTO påbörjades mycket på grund
            av EU:s engagemang, trots att många fattiga länder uttryckt oro
            och i stället betonat att löften från tidigare överenskommelser
            måste uppfyllas. EU har bortsett från detta och konsekvent fört
            fram sina intressen i förhandlingarna. Det omfattar inte minst
            de övergripande förhandlingsfrågorna om ökat marknadstillträde
            för såväl jordbruk som industriprodukter samt liberalisering av
            tjänstehandeln.
          </p>
          <p xml:id="i-HGepLAi47QAQ3F7pW1vKuB">
            EU har under de senaste åren avskaffat många av sina handelshinder
            mot utvecklingsländerna. 2001 lanserades Everything But Arms-initiativet
            som stegvis gett 48 utvecklingsländer tull- och kvotfritt tillträde
            till EU:s inre marknad. Men långt ifrån alla utvecklingsländer
            omfattas av initiativet t.ex. är Haiti det enda landet i Sydamerika
            och Karibien som är inkluderat. Samtidigt har regelverk på andra
            områden i realiteten fungerat som handelshinder: t.ex. innebär
            de skärpta kraven på livsmedelssäkerhet i EU att det blir omöjligt
            för många bönder i utvecklingsländerna att exportera sina varor
            till EU. Sverige bör verka för att EU avskaffar kvarvarande tullmurar,
            importrestriktioner och övriga handelshinder mot utvecklingsländer.
            Detta bör riksdagen som sin mening ge regeringen till känna.
          </p>
          <p xml:id="i-W9waMp3oLi5ufGWJEEd6cN">
            Det stora problemet för bönder i utvecklingsländer är inte att
            de inte kan exportera sina varor till EU, deras största problem
            är att de blir utkonkurrerade redan på sina hemmamarknader av
            jordbruksprodukter från EU. När allt fler utvecklingsländer tvingas
            öppna upp sina marknader ökar riskerarna för att småskalig och
            lokal produktion slås ut, med arbetslöshet, ökad fattigdom och
            ökad livsmedelsosäkerhet som följd. Ett av de enskilt viktigaste
            besluten för att bidra till minskad fattigdom är därför att EU
            upphör med att dumpa livsmedel i syd. Sverige bör även verka för
            att EU ska avskaffa exportstöd för jordbruksprodukter och stöd
            till inhemska jordbrukare som leder till dumpning av överskott
            i fattiga länder. Detta bör riksdagen som sin mening ge regeringen
            till känna.
          </p>
          <head xml:id="i-LJBtXjfR3ugZXW7T4SNuBV" type="h2">
            7.1 Ekonomiska partnerskapsavtalet (EPA)
          </head>
          <p xml:id="i-M8kopT4wu5Va51hniT519D">
            I mer än tio år har EU förhandlat om EPA-avtal, ekonomiska partnerskapsavtal,
            med AVS-länderna i Afrika, Västindien och Stilla havet. Förhandlingarna
            har ännu inte kunnat avslutas på grund av meningsskiljaktigheter
            parterna emellan. Kritiken från regeringar och folkrörelser i
            Afrika har varit omfattande, både mot avtalens innehåll och mot
            det sätt som EU bedrivit förhandlingarna. Bland annat Internationella
            valutafonden (IMF) uppskattar att 812 procent av statsinkomsterna
            i de afrikanska länderna kan komma att försvinna som en följd
            av EPA. Oron har varit stor för att EPA-avtalen ska slå ut lokalproduktion
            i syd, öppna upp fler möjligheter för multinationella företag
            att exploatera naturtillgångar och leda till att utvecklingsländerna
            skulle förlora viktiga inkomster.
          </p>
          <p xml:id="i-DtjPqHu9ypF9AQi5g3Gfer">
            Att Afrika har full del i det globala politiska och ekonomiska
            samarbetet är självklart något positivt, men EPA-avtalen innebär
            att inte alla konkurrerar på samma villkor. De ekonomiska förutsättningarna
            för EU-länderna och AVS-länderna skiljer sig i grunden. Många
            av AVS-ländernas ekonomier baseras på råvaruexport, småskaligt
            och sårbart jordbruk samt lågteknologisk produktion som befinner
            sig i uppbyggnadsfaser. Den massiva kritik som framförts från
            de afrikanska staterna tyder på att man inte heller från det hållet
            har upplevt den ömsesidiga respekt som det talas om. I stället
            menar man att EU på olika sätt försökt påtvinga Afrika ett handelsavtal
            man aldrig velat ha.
          </p>
          <p xml:id="i-UkBrSMWtrY34XwdgzEh95t">
            Kommissionen har under våren 2012 satt en ny deadline för förhandlingarna.
            De länder som inte undertecknat EPA-avtalet före den 1 januari
            2014 riskerar att få höjda tullar för sin export. Det skulle innebära
            att EU höjer sina tullar mot bl.a. Kenya, Namibia, Ghana och Fiji,
            vilket självklart skulle försvåra ekonomisk utveckling och fattigdomsbekämpning
            i dessa länder.
          </p>
          <p xml:id="i-EXWF47EtsH5S7XuvnzwPrA">
            I sammanhanget är det värt att påminna om att den svenska biståndsministern
            höll ett tal den 17 april 2012 där hon kritiserade den bristande
            samstämmigheten i EU: Vi ger med ena handen och tar med den andra.
            Det är inte hållbart. Vi menar att det ännu finns tid för den
            svenska regeringen att stå upp för att EU:s handelspolitik inte
            ska motverka utvecklingspolitikens mål. Regeringen bör inom EU
            verka för utvecklingsvänliga EPA-avtal och avvisa kommissionens
            förslag om höjda tullar mot en rad utvecklingsländer fr.o.m. januari
            2014, samt i stället verka för att EU-kommissionen i större utsträckning
            lyssnar på de afrikanska staternas synpunkter i förhandlingarna
            om handelsavtal. Detta bör riksdagen som sin mening ge regeringen
            till känna.
          </p>
          <head xml:id="i-Ppgt14WBh643sEgvesvkJX" type="h2">
            7.2 Singaporefrågorna
          </head>
          <p xml:id="i-7iFotdnwXV3MSPdPGUBesV">
            När EU förhandlar associeringsavtal med bl.a. Centralamerika
            och Andinska gemenskapen samt AVS-länderna försöker de inkludera
            de s.k. Singaporefrågorna* 2 . Dessa har redan diskuterats inom
            WTO men ströks från dagordningen efter omfattande protester från
            många utvecklingsländer. Trots detta går alltså EU vidare och
            försöker inkludera frågorna i sina regionala associeringsavtal.
          </p>
          <p xml:id="i-9VHpd3CCTJJADGdpaCreEH">
            Vänsterpartiet anser att makt behöver flyttas från företagens
            stängda styrelserum till demokratiska arenor. Singaporefrågorna
            innebär en utveckling i motsatt riktning, eftersom de tydligt
            begränsar möjligheten för utvecklingsländer att skydda sina råvaror,
            säkra sin livsmedelssäkerhet och ta social och miljömässig hänsyn
            vid upphandling och offentliga investeringar. Sverige bör därför
            inom EU verka för att Singaporefrågorna exkluderas från alla handels-
            och associeringsavtal som EU ingår med länder och regioner i världen.
            Detta bör riksdagen som sin mening ge regeringen till känna.
          </p>
          <head xml:id="i-LJU4Bdt1bkGyBg67u23uuE" type="h2">
            7.3 EU:s associeringsavtal med Israel
          </head>
          <p xml:id="i-Mq5G14F5tvahuArpNdEKm6">
            EU är Israels viktigaste exportmarknad. Inom EU:s associeringsavtal
            med Israel ryms ett förmånligt handelsavtal som bl.a. ger tullfrihet
            på en mängd varor. Avtalet ger den israeliska industrin stora
            ekonomiska fördelar och på så vis bidrar EU till att stärka den
            ekonomiska basen för Israels ockupationspolitik gentemot Palestina.
            Men EU:s avtal är villkorade: i kapitel 2 i avtalet med Israel
            står det tydligt att de mänskliga rättigheterna måste respekteras.
            Liknande avtal med andra stater har hävts efter rapporter om övergrepp
            på de mänskliga rättigheterna. Men associeringsavtalet med Israel
            har inte påverkats av att Israels regering under de senaste åren
            begått en rad folkrättsbrott och ignorerat uppmaningar från världssamfundet.
            Därför är det än mer förvånande att EU under sommaren 2012 valde
            att fördjupa sitt samarbete med Israel, trots landets kritiserade
            och hårdföra bosättningspolitik på de ockuperade områdena. Det
            fördjupade samarbetet innebär bland annat att Israel får fortsatt
            ökat tillträde till EU:s inre marknad.
          </p>
          <p xml:id="i-PbAMHsPdPnixWZ8qScfQLq">
            Mot bakgrund av Israels återkommande brott mot de mänskliga rättigheterna
            och folkrätten bör Sverige tydligare motsätta sig att EU fördjupar
            sitt samarbete med Israel på något område. Så länge landet inte
            avvecklar bosättningar och vägspärrar på ockuperat område, avbryter
            blockaden av Gaza och upphör med byggandet av muren på Västbanken,
            bör inga förhandlingar om fördjupat samarbete på något område
            mellan EU och Israel genomföras och det nuvarande avtalet bör
            frysas. Detta bör riksdagen som sin mening ge regeringen till
            känna.
          </p>
          <head xml:id="i-7tTkHRDZHzi3xHmRdi2T49" type="h2">
            7.4 EU:s associeringsavtal med Marocko
          </head>
          <p xml:id="i-MRFg6PoCQiqXC5jSRRCXMc">
            Västsahara är Afrikas sista koloni, ockuperat av Marocko sedan
            1975. Mellan 1973 och 1991 bedrev organisationen Polisario en
            väpnad kamp för befrielse, först mot Spanien och därefter mot
            Marocko.
          </p>
          <p xml:id="i-APaxkbn4rz7thRvVtxW4iX">
            Redan 1976 slöt EU ett samarbetsavtal med Marocko. 1996 ingicks
            ett långtgående associeringsavtal mellan EU och Marocko, som trädde
            i kraft 2000. Precis som EU:s avtal med Israel är associeringsavtalet
            med Marocko villkorat med respekt för de mänskliga rättigheterna
            och folkrätten.
          </p>
          <p xml:id="i-9yvCF6dgartW6sQAiMQ819">
            Störst uppmärksamhet har avtalen rörande fiske- och jordbruksprodukter
            mellan EU och Marocko fått. Frågan har varit om Marocko har rätt
            att ingå avtal med EU som omfattar Västsahara. Vänsterpartiet
            har konsekvent menat att Marocko i egenskap av ockupationsmakt
            enligt folkrätten inte kan ingå avtal som omfattar Västsahara.
            Det är inte rimligt att EU:s handelspolitik bidrar till att underlätta
            Marockos exploatering av Västsahara. Det var därför glädjande
            att Sverige 2006 röstade mot avtalet. När det skulle förlängas
            2011 hade motståndet växt och även EU-parlamentet röstade mot
            avtalet.
          </p>
          <p xml:id="i-QaN399m9xBnjVBXQSqBGZW">
            I februari 2012 valde Europaparlamentet att godkänna ett jordbruksavtal
            med Marocko som underlättar export av jordbruksprodukter. Man
            valde att ignorera Västsaharafrågan vid beslutet, trots att bl.a.
            EU:s jurister påtalat att frågan om hur produkter från de ockuperade
            områdena skulle hanteras var utestående. Vänsterpartiet sa därför
            nej till avtalet. I augusti 2012 valde den nederländska regeringen
            att tullbelägga jordbruksprodukter från Västsahara, eftersom man
            inte ansåg att dessa produkter omfattades av det avtal EU ingått
            med Marocko. Det är ett initiativ som Vänsterpartiet anser att
            fler medlemsstater skulle följa.
          </p>
          <p xml:id="i-LoiqHfdNjJKk6dumB6yKRW">
            FN och världssamfundet har aldrig erkänt Marockos anspråk på
            Västsahara och krävt att befolkningen i Västsahara får besluta
            om sin framtid i en folkomröstning där ett av kraven är självständighet.
            Marocko har konsekvent ignorerat FN:s resolutioner och utlåtanden
            från Internationella domstolen i Haag. Trots det har EU valt att
            steg för steg fördjupa sitt samarbete med Marocko. Vänsterpartiet
            anser att det är hög tid att världssamfundet sätter press på Marocko
            att leva upp till sina internationella åtaganden. Marocko har
            dessutom gång på gång visat att landet utnyttjar de avtal man
            ingått med EU för att exploatera Västsaharas naturtillgångar.
            Sverige bör därför verka för att EU fryser associeringsavtalet
            med Marocko. Detta bör riksdagen som sin mening ge regeringen
            till känna.
          </p>
          <head xml:id="i-DZTrH7AwdU3Tj81sqrhaTZ" type="h2">
            7.5 EU:s förhandlingar med Gulf Cooperation Council (GCC)
          </head>
          <p xml:id="i-YaEkJgfx4Jqz8oXRAyQUbP">
            Gulfstaternas samarbetsråd, GCC, är en regional organisation
            som består av de sex Gulfstaterna: Bahrain, Kuwait, Oman, Qatar,
            Saudiarabien och Förenade Arabemiraten.
          </p>
          <p xml:id="i-HRFSnM5M3TxAq1eMimNkPs">
            EU etablerade bilaterala förbindelser med GCC-länderna genom
            ett samarbetsavtal 1988. Målen från de båda parternas sida var
            att bidra till att stärka stabiliteten i en region som är av strategisk
            betydelse och underlätta de politiska och ekonomiska förbindelserna.
            Det handlar om allt ifrån renodlat ekonomsikt samarbete till samarbete
            inom områdena energi, industri, handel, jordbruk, miljö etc. Ett
            årligt ministermöte mellan EU och höga företrädare för GCC och
            en gemensam samarbetskommitté inrättades. Samarbetet har inte
            varit friktionsfritt på grund av frågor som rör fredsprocessen
            i Mellanöstern, situationen i Irak och Iran, mänskliga rättigheter,
            kampen mot terrorism och icke-spridning av massförstörelsevapen.
            De senaste fem åren har dock förhandlingarna om ett fördjupat
            samarbete intensifierats och det pågår för närvarande informella
            förhandlingar som ska utmynna i ett nytt handelsavtal.
          </p>
          <p xml:id="i-9osYuV3evV5PomgsfMz3q2">
            Sverige bör inom EU verka för att respekten för mänskliga rättigheter
            sätts i första rummet i förhandlingarna kring handelsavtalet med
            GCC. Uppnår man inte detta bör förhandlingarna frysas. Detta bör
            riksdagen som sin mening ge regeringen till känna.
          </p>
          <head xml:id="i-4HmZZw2EkyeMs4u3rHPrDK" type="h1">
            8 Sveriges handels- och främjandepolitik
          </head>
          <p xml:id="i-TwHcDhiDKvEEfgMziRJKU4">
            Genom EU-medlemskapet överfördes stora delar av Sveriges handelspolitik
            från nationell nivå till EU. Ett av de områden som fortfarande
            ligger kvar på nationell nivå är den s.k. främjandepolitiken,
            politiken för att öka svensk export och utländska investeringar
            i Sverige. Detta arbete genomförs idag av Exportrådet och Invest
            in Sweden.
          </p>
          <p xml:id="i-A2mwSagLHUbKs8VU4mbh8Y">
            Regeringen har föreslagit en sammanslagning av det statligt finansierade
            export- och investeringsfrämjandet i en ny myndighet. Vänsterpartiet
            anser att det finns stora behov av att se över Sveriges export-
            och investeringsfrämjande. För oss är dock frågan om hur olika
            myndigheter organiseras en sekundär fråga. För oss är det centrala
            att Sverige får tydliga riktlinjer för export- och investeringsfrämjande
            som innebär att verksamheten inom dessa områden blir samstämmig
            med politik för global utveckling, PGU.
          </p>
          <p xml:id="i-StKckBVqgQ7ccjbZ4eb3C7">
            I december 2003 beslutade riksdagen om en ny svensk utvecklingspolitik
            där målet att bidra till en rättvis och hållbar global utveckling
            ska gälla för alla politikområden. Utgångspunkten är att nationella
            politiska beslut har globala återverkningar och att alla politikområden
            kan bidra till arbetet med att bekämpa fattigdom. Snart tio år
            senare har detta ännu inte fått genomslag inom det svenska export-
            och investeringsfrämjandet. Exemplen är många där export och investeringar
            främjats i diktaturer och auktoritära stater utan att frågor om
            demokrati och mänskliga rättigheter beaktas. Utvecklingsperspektiven
            och fattigdomsbekämpning har på samma sätt varit frånvarande i
            verksamheten.
          </p>
          <p xml:id="i-AUh7NRuSxqaukskFtonan6">
            Vi är samtidigt mycket skeptiska till att Exportrådet fått i
            uppgift att kanalisera biståndsmedel för utvecklingssamarbete.
            Detta har skett bl.a. i Sydafrika, en satsning som Shaheed Rajie,
            utvecklingschefen på Sydafrikas finansdepartement, dömde ut som
            bundet bistånd och menade att I Sydafrika fanns en mycket tydlig
            uppfattning om att dessa insatser inte skulle ha någon fattigdomsminskande
            effekt. Vi delar denna oro risken är överhängande att det kommer
            att bli det svenska näringslivets intressen, inte mottagarlandets
            prioriteringar, som kommer att styra utvecklingssamarbetet om
            det kanaliseras genom svenska myndigheter vars uppgifter är att
            främja export och investeringar.
          </p>
          <p xml:id="i-Ci5o1jogy5S6JhUCGnoyfp">
            Det behövs därför en översyn av Sveriges export- och investeringsfrämjanden
            där tydliga människorättskriterier upprättas för verksamheten
            och det säkerställs att den kan ske i samstämmighet med PGU. Detta
            bör riksdagen som sin mening ge regeringen till känna.
          </p>
          <p xml:id="i-XMZoem52zWKsbWoRz8cHQR">
            Svensk export främjas också genom olika former av exportkrediter,
            strukturerade lån och infrastrukturfinansiering. Detta arbete
            sköts i dag av Exportkreditnämnden (EKN) och Svensk Exportkredit
            (SEK). Denna form av främjandepolitik har också hårt kritiserats.
            I maj 2012 släppte Amnesty och Diakonia den gemensamma rapporten
            Export till priset av mänskliga rättigheter som visade på hur
            Sverige genom krediter och lån stött flera kontroversiella affärer,
            bl.a. vapenexport till länder som begår grova och omfattande brott
            mot de mänskliga rättigheterna. Man påtalade också stora brister
            gällande öppenhet och transparens. Inte i någon av de bestämmelser
            som reglerar verksamhet i EKN eller SEK nämns politik för global
            utveckling eller Sveriges skyldigheter gällande mänskliga rättigheter.
            Riktlinjerna för EKN och SEK behöver förtydligas så att verksamhetens
            alla delar ska ske i samstämmighet med politik för global utveckling
            och Sveriges åttagande rörande mänskliga rättigheter. Detta bör
            riksdagen som sin mening ge regeringen till känna.
          </p>
        </div>
        <div xml:id="i-2Q1WwtWqK7PttWnExMcixU" type="signatureBlock">
          <list xml:id="i-6nMWpTG1gbBFb4jA5mwDAo">
            <item xml:id="i-64CKXLuHHNQkZryvueDBvE" type="signature">
              Hans Linde (V)
            </item>
            <item xml:id="i-JbqcyQgVdpbLmnVWFqedwY" type="signature">
              Torbjörn Björlund (V)
            </item>
            <item xml:id="i-EM5n9JWAsBTjjA2WZ9rJ6v" type="signature">
              Jens Holm (V)
            </item>
            <item xml:id="i-g8GW66TerJka7w35Wxr7y" type="signature">
              Siv Holma (V)
            </item>
            <item xml:id="i-B4ogsvDfkkpwEF3ScCXJG3" type="signature">
              Kent Persson (V)
            </item>
          </list>
        </div>
      </div>
    </body>
  </text>
</TEI>
