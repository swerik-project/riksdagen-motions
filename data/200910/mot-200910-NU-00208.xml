<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-NU-00208">
  <teiHeader>
    <fileDesc>
      <titleStmt>
        <title>Framtiden för landsbygden</title>
        <author corresp="i-FAhoYDeAxVXRZmnF5LnHgv">av Kent Persson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Framtiden för landsbygden</title>
          <idno type="rdwebb">GX02N208</idno>
          <rs type="number">N208</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/GX02N208/text</ref>
          <ref type="dokument_url_html">http://data.riksdagen.se/dokument/GX02N208</ref>
          <ref type="dokumentstatus_url_xml">http://data.riksdagen.se/dokumentstatus/GX02N208</ref>
          <ref type="doc">http://data.riksdagen.se/fil/4EBA46D9-C24D-4D9F-96B8-7EE5B3A62192</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-pSqD9LHdbNUrj3thRcKhS</idno>
            <name>Marie Engström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-JodvFtPZnAozmeuu4uep2Z" type="signed"/>
        <correspContext corresp="i-JodvFtPZnAozmeuu4uep2Z">
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-pSqD9LHdbNUrj3thRcKhS"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-KnfRfemwD98TyCA1A8KCeX"/>
          <note type="signatory" corresp="i-991obiMTz36s9V7z3YpuZk"/>
        </correspContext>
        <correspAction xml:id="i-Q7GGGKfoaVYap2Na4Wih4c" type="numbering">
          <date when="2009-09-29"/>
        </correspAction>
        <correspAction xml:id="i-JDpLAyLafqg8bAjU1Fyjwy" type="submission">
          <date when="2009-09-25"/>
        </correspAction>
        <correspAction xml:id="i-JBQ3uSJaETiCmYT65PgYps" type="transfer">
          <date when="2009-09-25"/>
        </correspAction>
        <correspAction xml:id="i-AwatMrLHCsNiVWRLnvHTD8" type="assigned"/>
        <correspContext corresp="i-AwatMrLHCsNiVWRLnvHTD8">
          <ref type="assignedTo">Näringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-SpyHCdMLKdwNpzF2QJFEh5" type="TOC">
          <head xml:id="i-8wXtRtfDfsae3QRMRpBgDT">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 4
            </item>
            <item>
              4 Villkoren för att utveckla landsbygden 5
            </item>
            <item>
              4.1 Den egna förmågan vänsterpartiets alternativ 5
            </item>
            <item>
              5 Nedifrån-och-upp-perspektivet 6
            </item>
            <item>
              6 De långa avståndens land 7
            </item>
            <item>
              7 Kunskap för utveckling 7
            </item>
            <item>
              8 Statliga verk och myndigheter 8
            </item>
            <item>
              9 Servicenivån i de landsbygdsdominerade regionerna 9
            </item>
            <item>
              10 Bostadsbyggandet i stå 10
            </item>
            <item>
              11 Lanthandel och bensinmackar 11
            </item>
            <item>
              12 Återbäringen till de utsatta regionerna 12
            </item>
            <item>
              13 Starka kommuner skapar lokal utvecklingskraft 13
            </item>
            <item>
              14 Bred mobilisering stärker framtidstron 14
            </item>
            <item>
              15 En ny utredning av den regionala utvecklingspolitiken 14
            </item>
          </list>
        </div>
        <div type="motProposal" subtype="förslag">
          <head xml:id="i-2PTeTRgESR2YdXmakMv7o1">
            2 Förslag till riksdagsbeslut
          </head>
          <list style="ol">
            <item xml:id="i-2umScvm9Yj9ZH1UiwFLMgB">
              Riksdagen tillkännager för regeringen som sin mening vad som
              anförs i motionen om villkoren för att utveckla landsbygden.
            </item>
            <item xml:id="i-TLuPB8WsVgM9zQr8bGGgf1">
              Riksdagen tillkännager för regeringen som sin mening vad som
              anförs i motionen om den regionala utvecklingspolitikens mål.
            </item>
            <item xml:id="i-145erF9gpSWyEnXG7qTxDR">
              Riksdagen begär att regeringen lägger fram förslag på hur målformuleringar
              om sysselsättning och servicegrad kan vidareutvecklas så att de
              även innefattar en ambition om att minska de regionala obalanserna.
            </item>
            <item xml:id="i-RNGdYRgq9MDGBN1qJ9rTub">
              Riksdagen tillkännager för regeringen som sin mening vad som
              anförs i motionen om nationella och lokala planer för arbetsmarknadsregionerna.
            </item>
            <item xml:id="i-56faTYuCzCfbPffGruFiWT">
              Riksdagen tillkännager för regeringen som sin mening vad som
              anförs i motionen om utbildning i de landsbygdsdominerade regionerna.
              1
            </item>
            <item xml:id="i-EyKXKkwA66jDbN2sTC3UcZ">
              Riksdagen tillkännager för regeringen som sin mening vad som
              anförs i motionen om omlokaliseringar av statliga myndigheter
              och företag.
            </item>
            <item xml:id="i-4wYYXemS2MJkQAGZEf4CaN">
              Riksdagen tillkännager för regeringen som sin mening vad som
              anförs i motionen om tydligare direktiv för samverkan. 2
            </item>
            <item xml:id="i-PCZkSGT3WZjieyRDgpXRfi">
              Riksdagen tillkännager för regeringen som sin mening vad som
              anförs i motionen om samverkan som det normala mellan statliga
              myndigheter. 2
            </item>
            <item xml:id="i-FH2XfzWnp3yvo1NGCBieT">
              Riksdagen tillkännager för regeringen som sin mening vad som
              anförs i motionen om utvidgad landsbygdsservice. 2
            </item>
            <item xml:id="i-3trfgczPXGB58a5WMHy65G">
              Riksdagen tillkännager för regeringen som sin mening vad som
              anförs i motionen om fysiska kontor och IT. 2
            </item>
            <item xml:id="i-5nfwhzWVJ1xjfg9QLhBwkZ">
              Riksdagen tillkännager för regeringen som sin mening vad som
              anförs i motionen om bostadsbyggandet. 3
            </item>
            <item xml:id="i-TiY4Gic5rybiDHB8DtE5zB">
              Riksdagen tillkännager för regeringen som sin mening vad som
              anförs i motionen om ett initiativ för samorganisation för landsbygdsbutikerna.
            </item>
            <item xml:id="i-5FCxzRTD5uQj61SSVSH7yU">
              Riksdagen tillkännager för regeringen som sin mening vad som
              anförs i motionen om bensinmackarna och landsbygden.
            </item>
            <item xml:id="i-2jNKM29PaQp6mnNgqewuVD">
              Riksdagen begär att regeringen lägger fram ett förslag om hur
              en del av de värden som vattenkraften, vindkraften och mineralutvinningen
              genererar ska kunna återbördas till de regioner som är aktuella
              enligt vad som anförs i motionen.
            </item>
            <item xml:id="i-BvbkKZp1KoAB5Q3mj4FoMS">
              Riksdagen tillkännager för regeringen som sin mening vad som
              anförs i motionen om starka kommuner och utvecklingskraft. 4
            </item>
            <item xml:id="i-PfzFtqBd1frWoaAhKtCpnU">
              Riksdagen tillkännager för regeringen som sin mening vad som
              anförs i motionen om att utveckla möjligheterna för kommunmedborgare
              att delta i den lokala utvecklingen inom viktiga områden. 2
            </item>
            <item xml:id="i-Mk5ST62JUehU2wh2WjGE4i">
              Riksdagen tillkännager för regeringen som sin mening vad som
              anförs i motionen om fördjupad lokaldemokrati. 2
            </item>
            <item xml:id="i-UQxTL8WycNxSWsg3V2gZjY">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en ny regionalpolitisk
              utredning.
            </item>
          </list>
          <p xml:id="i-S3RGvVZ2xTffRZjokQrVcC">
            1 Yrkande 5 hänvisat till UbU.
          </p>
          <p xml:id="i-BsJej5gYfx2kqLNFaRXT6V">
            2 Yrkandena 710, 16 och 17 hänvisade till KU.
          </p>
          <p xml:id="i-Buod9u3S8Vx9KKMUCqVQ4C">
            3 Yrkande 11 hänvisat till CU.
          </p>
          <p xml:id="i-VwZ9pFqaKJaom1zVeKQ3HM">
            4 Yrkande 15 hänvisat till FiU.
          </p>
        </div>
        <div type="motContent">
          <head xml:id="i-9Mq99HD5x65PXxKr2USvdb" type="h1">
            3 Inledning
          </head>
          <p xml:id="i-PnkQvWH1bTrFNCd5VZVV36">
            Trots att flera landsbygdsregioner i Sverige sedan ett decennium
            tillbaka har haft en negativ befolkningsutveckling främst på grund
            av låga födelsetal och ungdomars flytt till högskolor och universitet
            har inflyttningsströmmen ofta varit positiv under 2000-talet.
            Att ta för givet att befolkningsutvecklingen i framtiden skall
            följa dessa aktuella trender är enligt Vänsterpartiet att göra
            sig till offer för en ödesstyrd framtidstro. Landsbygdsregionerna
            har stora utvecklingsmöjligheter, vilket bl.a. den parlamentariskt
            sammansatta Landsbygdskommittén (SOU 2006:101) konstaterade i
            sin utredning hösten 2006.
          </p>
          <p xml:id="i-KZJvj23bcSHqhcavF4gP4J">
            Förutsättningarna för att lyckas med offensiva framtidssatsningar
            är emellertid att i första hand staten men även företagen och
            kommunerna ger landsbygden sådana villkor att man kan tillgodogöra
            sig alla positiva resurser. Här finns enligt vår mening det mesta
            kvar att göra. Den sedan länge efterlängtade regeringspropositionen,
            byggd på Landsbygdskommitténs helt eniga förslag, blev dock en
            stor besvikelse. Regeringens skrivelse till riksdagen (2008/09:167)
            våren 2009 visar enbart den handlingsförlamning och det ointresse
            som regeringen hittills visat de ca tre miljoner medborgare som
            bor och verkar utanför de större städerna. Att inte ta till vara
            landsbygdens stora möjligheter skadar landets framtid och vår
            sociala, miljömässiga och ekonomiska utveckling.
          </p>
          <p xml:id="i-VaWDDiUkw24d1mZK1RBgCQ">
            Sett i ett konkret framtidsperspektiv kan landsbygdsregionerna
            komma att bli den potential för en mer hållbar samhällsutveckling
            som de flesta riksdagspartier nu säger sig kräva. De omständigheter
            och resurser vi bl.a. tänker på är följande:
          </p>
          <list style="ul">
            <item xml:id="i-4NxqZ48qYtFKxYVAUMqWqT">
              Oställningen till förnybar energianvändning med bl.a. ökad användning
              av biobränslen, vindkraft och nya energigrödor på obrukad åker-
              och ängsmark.
            </item>
            <item xml:id="i-3yZeqTJtF1XWRk2ZeZa4kb">
              Mycket stora skogstillgångar i väl skötta skogar av hög kvalitet.
            </item>
            <item xml:id="i-U2S81Tn8McjU72Bhdv7NfB">
              Den ökade efterfrågan på byggmaterial, möbler och finsnickerier
              i trä.
            </item>
            <item xml:id="i-8xtK6TpZW957YFT8Zd2qUA">
              Den ökade efterfrågan på ekologisk produktion av livsmedel kräver
              större odlingsområden, där idag obrukade markarealer behöver tas
              i anspråk.
            </item>
            <item xml:id="i-LYxeySqWSeSN4WkNxD6xaS">
              Det väl utvecklade jordbruket internationellt sett har en stor
              potential för expansion och kvalitativ utveckling.
            </item>
            <item xml:id="i-48q2XaABBXaUpVFA9gjx94">
              Den stora mängden av småföretag inom alla näringssektorer som
              med en bättre omgivande infrastruktur har stora expansionsmöjligheter.
            </item>
            <item xml:id="i-UCpTeHgeHSVvKWS4EXJMjD">
              Landets stora mineraltillgångar för industriell utveckling.
            </item>
            <item xml:id="i-5URSBhjB5akAy2t34mw5Qd">
              Det stora antalet företag med omfattande primärproduktion av
              metaller, pappersmassa och träråvara som med en framsynt satsning
              på vidareförädling via forsknings- och utvecklingssatsningar kan
              ge landet och landsbygden en stor sysselsättningsökning och starkt
              ökade exportintäkter.
            </item>
            <item xml:id="i-73dXz8wGeh5n1xdrr1G9Bp">
              Landsbygdens människors stora och breda yrkeskunskaper som i
              sig även utgör en stor möjlighet för ett väsentligt utökat entreprenörskap.
            </item>
            <item xml:id="i-Wx28BUWznzDSv5tY2yjGMa">
              Landsbygdens attraktiva boendemiljöer med stora expansionsytor
              för en ökad befolkning.
            </item>
            <item xml:id="i-HkbkAmdioeqE9kmmrMUrdX">
              Landsbygdens mångsidiga kulturproduktion, starka nätverk och
              omfattande föreningsverksamheter som en stor social tillgång för
              en ökad befolkning.
            </item>
          </list>
          <head xml:id="i-86LS3tkWmWj2EToAiHKBkZ" type="h1">
            4 Villkoren för att utveckla landsbygden
          </head>
          <p xml:id="i-6P4oHMiWWNFGh1pXrNcWwC">
            För att tillgodogöra sig alla dessa sammanlagt mycket stora utvecklingsmöjligheter
            behöver i första hand staten men också andra aktörer som de privata
            och kooperativa företagen samt kommunerna skapa en långsiktig
            strategi för att göra Sveriges landsbygdsregioner till ännu mer
            attraktiva framtidsmiljöer för människor i Sverige och övriga
            länder. Till de viktiga insatsområdena hör enligt vår mening följande
            politiska beslutsområden:
          </p>
          <list style="ol">
            <item xml:id="i-RLFZgai2rapFF89bQYXsNF">
              En väl fungerande infrastruktur i hela landet.
            </item>
            <item xml:id="i-AAbcC5vfYqQNZZtWnTcSmp">
              Ett brett och kvalificerat serviceutbud av offentliga, privata
              och kooperativa tjänster.
            </item>
            <item xml:id="i-YDBqCSsYL3F1Tn2R4FHJph">
              En slagkraftig och uthållig finansiell infrastruktur som garanterar
              strategiskt viktiga investeringar i landsbygdsdistrikten.
            </item>
            <item xml:id="i-ES7wyoTF4HzQ4Ghzao8vLt">
              Ett stort, brett och flexibelt utbildningssystem för unga och
              vuxna medborgare.
            </item>
            <item xml:id="i-CycUx45GHo7K6u1JorjTHU">
              Ett stabilt och utvecklingsinriktat skatteutjämningssystem för
              kommunerna i landet.
            </item>
            <item xml:id="i-vanAQ1hEdSG9YnYoP83np">
              Ökade möjligheter för landsbygden att få ett stort inflytande
              över i första hand investeringsmedel för infrastruktur och offentlig
              service.
            </item>
            <item xml:id="i-7uRQg9h4CQb8bncZypFT9w">
              Ökade möjligheter för landsbygdsbefolkningen att själva få bygga
              upp lokala strukturer för viss service, entreprenörskap och finansiering.
            </item>
          </list>
          <head xml:id="i-NcanN82pPU7DbvaLhRaF1S" type="h2">
            4.1 Den egna förmågan vänsterpartiets alternativ
          </head>
          <p xml:id="i-6tBizyAtN3Y8hwzwcjUkXs">
            Som en kontrast till regeringens defensiva och passiva politik
            vill Vänsterpartiet stoppa landsbygdens uttunning och ökade regionala
            klyftor. Vänsterpartiet vill bidra till att den optimism och folkliga
            handlingskraft som finns i Sverige tas tillvara. Vänsterpartiet
            vill demokratisera den svenska regionala utvecklingspolitiken
            och svensk landsbygdspolitik. Det handlar om makt och fördelning
            av resurser, men också om att mobilisera utvecklingskraften i
            alla regioner.
          </p>
          <p xml:id="i-CJNKZyTpJKb8uJaNvSyBBQ">
            Sveriges anslutning till EU och internationaliseringen i övrigt
            innebär en stor strukturomvandling på kapitalets villkor samt
            att regionernas roll ökar. I denna situation måste demokratin
            och medborgarnas delaktighet i samhällsutvecklingen förstärkas.
            I den framtida politiken får man inte bara se till problem och
            brister utan istället se till regionens och den lokala ortens
            möjligheter. Utan en stark tilltro till den egna förmågan och
            den egna bygdens möjligheter hjälper det inte med stöd.
          </p>
          <p xml:id="i-GurGzn6JiBS6eC6eukpAMo">
            Det som ovan anförs om utveckling av landsbygden bör riksdagen
            som sin mening ge regeringen till känna.
          </p>
          <head xml:id="i-4dBCCPorCpjrSp3sP2cJSG" type="h1">
            5 Nedifrån-och-upp-perspektivet
          </head>
          <p xml:id="i-Cpg5qvCFadddL1jYVBAD2p">
            Nedifrån-och-upp-perspektivet (bottom up) måste få råda. Det
            är först då man kan ta tillvara de offentliga resurserna effektivt,
            dvs. att den regionala utvecklingspolitikens mål måste vara att
            ge likvärdiga förutsättningar för individer, hushåll och företag,
            oberoende av bostadsregion. Medlet kan vara en offensiv regionalpolitik
            som inriktas mot regioner som har förutsättningar för en framtida
            självgående tillväxt. Detta bör riksdagen som sin mening ge regeringen
            till känna.
          </p>
          <p xml:id="i-8hrpfdrsQTEZXAqMjHvBa7">
            Den borgerliga regeringen har sitt intresse vänt åt ett helt
            annat håll och vänder ryggen åt de utsatta regionerna. Bit för
            bit tas pengar och andra resurser från Norrlands inland, landsbygder
            och från storstädernas miljonprojektområden för att sänka skatter
            och öka inkomster för dem som bor i välbärgade områden. Den borgerliga
            regeringen urholkar en solidarisk kommunal skatteutjämning, vilket
            hindrar tillväxt, service och välfärd i våra lands- och glesbygder.
            Det blir mindre pengar till kommuners och landstings satsningar
            på vård, skola och omsorg. Privatisering inom skolan och omsorgen
            bidrar med kostnadsökningar för såväl kommuner som den enskilde,
            vilket innebär att skolor och annan välfärdsservice läggs ner
            på mindre orter.
          </p>
          <p xml:id="i-GL74MhXUxtfjQhCYP5DFe">
            Regeringen tar inte sitt nationella ansvar. I det nationella
            ansvaret ligger enligt Vänsterpartiet att skapa likvärdiga förutsättningar
            för individer, hushåll och företag oberoende av bostadsregion.
            Det måste vara den regionala utvecklingspolitikens mål. Det betyder
            att det är statens ansvar att se till att den egna försörjningen
            kan upprätthållas även i tid av personlig eller ekonomisk kris,
            antingen genom direkta statliga stöd vid t.ex. arbetslöshet eller
            höga boendekostnader eller genom statsbidrag till kommuner, t.ex.
            försörjningsstöd. Det är även statens ansvar att se till att Sveriges
            olika regioner har tillgång till en fungerande infrastruktur i
            vid mening. Bredband, vägar och järnvägar är en del av den helt
            avgörande infrastrukturen för en regions överlevnad. Andra delar
            är vård, skola, omsorg och kultur. Det räcker med att en del av
            denna helhet försvagas, så försvagas dessa regioners möjlighet
            att utvecklas och växa till.
          </p>
          <p xml:id="i-7UC3ppUKTXvkq5ZwyeFnHA">
            Vänsterpartiet anser att vi behöver formulera mer offensiva och
            operativa mål som höjer ambitionsgraden för att få en rättvisare
            och jämnare utveckling av tillväxt och sysselsättning i landet.
            Dessa mål kan sedan ligga till grund för en mer medveten styrning
            av resurser där ett helhetsgrepp kan tas för aktiva insatser som
            skapar bättre möjligheter till tillväxt, stärker lokala arbetsmarknader,
            samordnar statliga företags strategier och lokalisering osv.
          </p>
          <p xml:id="i-4ATspMhTGYLezekVatKKj3">
            Vi föreslår därför att riksdagen begär att regeringen lägger
            fram förslag på hur målformuleringar om sysselsättning och servicegrad
            kan vidareutvecklas så att de även innefattar en ambition om att
            minska de regionala obalanserna.
          </p>
          <head xml:id="i-GhMgrZZMy1AMU4isnvHF49" type="h1">
            6 De långa avståndens land
          </head>
          <p xml:id="i-5NLbPkR378yU5GJCjBYy9N">
            Vi vet att skillnaden mellan olika regioners ekonomiska utveckling
            beror på förhållanden som folkmängd, möjligheter till transporter
            och andra former av kommunikationer, men även faktorer som närhet
            till utbildning och forskning spelar stor roll.
          </p>
          <p xml:id="i-M3KqHrb3Tq2isDMmLKB45X">
            Vänsterpartiet anser att man i de olika arbetsmarknadsregionerna
            måste öka ansträngningarna väsentligt för att få till de smartaste
            och mest attraktiva kollektiva transportlösningarna för arbetspendlande.
            Det kan handla om att tidtabeller kan kroka i varandra så att
            väntetiderna blir så korta som möjligt vid övergången mellan olika
            färdmedel och att de kollektiva transporterna har högre turtäthet,
            blir snabbare och bekvämare för att kunna konkurrera med bilen
            som färdmedel.
          </p>
          <p xml:id="i-UPoKPgNNMNw8sbTqgSkGWF">
            De flesta företag säljer på en lokal marknad. I en enkät gjord
            av Glesbygdsverket 2007 uppger två av fem av dessa företag att
            deras varor eller tjänster skulle kunna säljas på en nationell
            och internationell marknad. Här behövs insatser för att vidga
            marknaden. Vi nämner i en annan motion frågan om exportstöd men
            även nationellt måste myndigheter och organisationer hjälpa till
            med informationsinsatser och andra stöd till marknadsutvidgning.
            Genom flexibilitet, förmåga till kundanpassning och genom samarbete
            mellan de små företagen kan man kompensera för ett perifert läge.
            Denna verksamhet bör initieras av t.ex. Tillväxtverket.
          </p>
          <p xml:id="i-32gYp1JwMdMxtuKxPJhHGj">
            Vänsterpartiet vill därför se en nationell plan för hur vi skall
            möta de utmaningar som vi står inför när det gäller att alltmer
            dels smälta samman arbetsmarknadsregionerna till en helhet, dels
            utveckla Sveriges samlade ekonomi och gemensamma välstånd. Vi
            är övertygade om att varje region behövs i detta arbete. Men det
            krävs också lokala planer inom varje arbetsmarknadsregion som
            analyserar var problemen för ett utökat arbetspendlande ligger.
            Detta bör riksdagen som sin mening ge regeringen till känna.
          </p>
          <head xml:id="i-BwZjjUVVhBAjxvopjLs877" type="h1">
            7 Kunskap för utveckling
          </head>
          <p xml:id="i-8jxNS3MaHFVwHj4imQ4o5W">
            En allt större del av produktionen sker inom tjänste- och servicesektorn.
            Även inom den traditionella industrin ökar kunskapsinnehållet
            i förädlingsprocesserna. Efterfrågan på välutbildad arbetskraft
            ökar. Men utan kunskap tenderar även enkla göromål bli svårhanterliga.
            Det gäller att kunna använda datorer och Internet för att klara
            av att betala räkningar, att kunna programmera den nya tv-apparaten
            och tusentals andra nya krav i vår närmiljö.
          </p>
          <p xml:id="i-SLULM9YnbU6thf4JHnzSoR">
            Utbildning och forskning var under lång tid knuten till ett fåtal
            orter. Regionaliseringen av högskolorna har betytt mycket för
            att jämna ut skillnaderna i utbildningsnivåer mellan storstäder
            och övriga Sverige. Vänsterpartiet anser att högskolorna i ökad
            omfattning måste stärka sin närvaro till fler orter och kunna
            erbjuda kvalificerad yrkesutbildning, samt aktivt medverka i landsbygdens
            näringslivsutveckling. Ökade satsningar på vidareutbildning, även
            vid folkhögskolor och studieförbund, är åtgärder som kan stärka
            landsbygdens utvecklingskraft.
          </p>
          <p xml:id="i-EURQcpwBdP6gbJYdg4xJFh">
            Bland de första åtgärder den borgerliga regeringen vidtog var
            att dra ner på komvux- och AMS-utbildningarna. Detta slog särskilt
            hårt mot redan hårt drabbade regioner eftersom utbildningsnivån
            generellt där är lägre än i övriga landet. Vänsterpartiets inriktning
            på utbildning i de landsbygdsdominerade regionerna motverkar en
            sådan utveckling. Detta bör riksdagen som sin mening ge regeringen
            till känna.
          </p>
          <head xml:id="i-UXD4udtb1vZeGv9uvSfYHR" type="h1">
            8 Statliga verk och myndigheter
          </head>
          <p xml:id="i-JogLrwEdtWXK7matWiK6Af">
            De statliga myndigheterna och statliga affärsverken skall ha
            ett tydligare ansvar vad gäller lägsta garanterad servicenivå
            och delta i samordnade lösningar. Vi menar att regeringen måste
            konkretisera det regionalpolitiska ansvaret i regleringsbrev och
            avtal och att statliga myndigheter och bolag, t.ex. i årsredovisningarna,
            skall ges i uppdrag att återrapportera hur de uppfyllt de regionalpolitiska
            målen under året.
          </p>
          <p xml:id="i-GZu2hSohvdqHtP98UBWNzZ">
            De regionala arbetsmarknaderna i Sverige ser mycket olika ut
            både vad gäller antal arbeten och i vilka sektorer dessa arbeten
            finns. Enligt tidigare erfarenheter från t.ex. 1960 och 1970-talen
            genomfördes med framgång omlokalisering av statens verksamheter.
            Dessa lokaliseringar har haft mycket stor betydelse för de orter
            som kommit i fråga. Dessa omlokaliseringar berörde i den största
            omflyttningen ca 11 000 tjänster. En utvärdering kom bl.a. fram
            till att omlokaliseringarna under den första tiden innebar påfrestningar
            för såväl berörda myndigheter som enskilda individer. Samtidigt
            påverkades mottagningsortens befolkningsunderlag och skatteunderlag
            positivt, samt att arbetsmarknaden breddades. Ny personal har
            också vitaliserat ett flertal myndigheter.
          </p>
          <p xml:id="i-WEYrJPnsCzCd2KMRrSVHjk">
            Omlokalisering av statlig verksamhet kan således vara ett verktyg
            både för att främja en myndighets utveckling och för den regionala
            utvecklingen i Sverige. Tidigare har statlig verksamhet av tradition
            och logistiska skäl placerats i huvudstaden, när regional närvaro
            inte varit nödvändig. Den alltmer avancerade informationstekniken
            gör nu också myndigheter mer lättrörliga. Den borgerliga regeringens
            nedläggning och omstrukturering av ett antal myndigheter kommer
            istället att negativt påverka arbetsmarknadsregionerna utanför
            storstäderna.
          </p>
          <p xml:id="i-8VqyGuXiuuXWmn45dSGKLT">
            Vänsterpartiet menar däremot att statliga myndigheter och företag
            bör kunna etableras på många orter. Vänsterpartiet vill understryka
            att varje beslut om omlokalisering av befintlig verksamhet eller
            lokalisering av nya myndigheter bör föregås av noggranna överväganden.
            De möjligheter som står till buds för att åstadkomma en bättre
            regional balans måste så långt som möjligt tas till vara. En plan
            för omlokalisering bör upprättas. Omlokaliseringsplanen bör vara
            långsiktig på fem alternativt tio års sikt. Detta bör riksdagen
            som sin mening ge regeringen till känna.
          </p>
          <head xml:id="i-FSEdPxWCnHRV8UeWb5czge" type="h1">
            9 Servicenivån i de landsbygdsdominerade regionerna
          </head>
          <p xml:id="i-2d3xhtcvGUTbMnYWPzCV9A">
            De genomgripande nedskärningar av servicen som Försäkringskassan
            (Fk), Skatteverket och Arbetsförmedlingen (Af) har genomfört har
            i hög grad drabbat landsbygdens tre miljoner invånare. Detta är
            en utveckling som också skall ses mot bakgrunden av polisens nästan
            totala frånvaro i många kommuner, nedläggningen av Svensk Kassaservice,
            SJ:s prioritering av storstadstrafiken, nedläggningen av många
            apotek i mindre kommuner m.m. från större delen av landet och
            infrastrukturens sämre utveckling utanför storstäderna.
          </p>
          <p xml:id="i-kNLCB57QqwKqWzEgBeWGP">
            En anledning till att större delen av Sverige får en allt sämre,
            i första hand statlig service, är att regeringen via bolagsbildning
            gjort företagsekonomin viktigare än huvudmålet bra service till
            alla medborgare. En annan orsak är att regeringarna glömt eller
            struntat i att via ägardirektiv och regleringsbrev se till att
            den statliga servicen och infrastrukturen har en hög kvalitet
            i hela riket. Vanföreställningar om effektivitet, kvalitet och
            kompetens i de statliga verkens ledningar spelar också en roll
            när vi skall försöka förklara varför det som nu sker tillåts att
            fortsätta.
          </p>
          <p xml:id="i-C4yg7nPNXif7NtKKVDCoCX">
            Resultatet visar sig genom att t.ex. ett sämre serviceutbud minskar
            en orts attraktionskraft och i förlängningen påverkar flyttströmmarna.
            Det blir svårt att behålla den personal man har och att nyanställa
            blir nästan omöjligt. I en postenkät som Glesbygdsmyndigheten
            gjorde 2007 säger åtta av tio företagare att service har viss
            eller stor betydelse för deras möjlighet att utveckla och driva
            företaget. Många har dessutom varit tvungna att ta från sin arbetstid
            (och därmed sin vinst!) för att lägga ner tid på att bevara bygdens
            serviceutbud.
          </p>
          <p xml:id="i-C8dEXBmT2G4GTqLJdynXqU">
            Vänsterpartiet menar att det nedifrån-och-upp-perspektiv som
            partiet står för direkt motsvarar det krav som nu förs fram i
            den statliga utredningen Lokal service i samverkan om att sätta
            medborgaren i centrum. Utredningen, som hittills har lagt två
            delbetänkanden, pekar också på ett antal andra villkor som måste
            uppfyllas för att den negativa utvecklingen skall vändas. Dessa
            står väl i samklang med Vänsterpartiets regionala politik.
          </p>
          <p xml:id="i-X5GncWENWiVbt4Fob26rUC">
            I utredningen förs fram krav på att myndigheter skall ha en skyldighet
            att samverka. Ingen tar idag ansvar för helheten, saker trillar
            mellan stolarna och enskilda medborgare men även kommuner råkar
            illa ut. Detta faktum måste förändras genom tydligare direktiv
            från regeringen. Detta bör riksdagen som sin mening ge regeringen
            till känna.
          </p>
          <p xml:id="i-7CQepYgfMyMo3PSyygu4pe">
            Samverkan skall vara det normala inte undantag. Det kan verka
            förvånande att ett land som Sverige med en månghundraårig förvaltningstradition
            ännu inte har lyckats skapa en statlig service som i högre utsträckning
            fått ett medborgarperspektiv. Fortfarande är stuprörsprincipen
            normen. De initiativ som funnits har antingen varit relativt halvhjärtade
            eller drivits fram av eldsjälar. Eldsjälar är bra men skapar en
            sårbarhet som inte bör råda på detta område. Hela samverkansmodellen
            har förblivit ad hoc-lösningar.
          </p>
          <p xml:id="i-RXVWkKnxYCfo2xgfAESKeD">
            Offentliga och privata resurser skall kunna agera tillsammans
            och de ideella organisationernas resurser skall tillvaratas. Den
            rena landsbygdens serviceproblem måste få särskild uppmärksamhet.
            Det som ovan anförs om samverkan bör riksdagen som sin mening
            ge regeringen till känna.
          </p>
          <p xml:id="i-Y6FEuAgTJvqK1fpUe4RVvr">
            Idag fungerar samordning och samverkan mellan statliga och kommunala
            serviceleverantörer mycket ojämnt eller inte alls. Kommunerna
            har kunskapen om vårt dagliga liv och vår verksamhet på ett sätt
            som staten inte har. Man har därför en överlägsen möjlighet att
            analysera vilka behov den enskilde medborgaren har. Länsstyrelsen
            kan sedan vara den länk över till staten som behövs. En sådan
            framtida ordning skulle betyda att planerings- och styrprocessen
            skulle utgå från kommunens analyser och förbättra regeringens
            beslutsunderlag.
          </p>
          <p xml:id="i-PbEHHoRHgVtcHgeBX5gFaJ">
            Medborgarkontor är i många kommuner ett inarbetat begrepp. Nu
            skapas statliga servicekontor men endast med tre statliga aktörer
            som medlemmar Af, Fk och Skatteverket. I en ny anda av samverkan
            mellan stat och kommun skall naturligtvis dessa verksamheter samordnas
            och eventuella problem med huvudmannaskap undanröjas. På denna
            punkt vill vi ha utvidgade servicekontor enligt Lokala serviceutredningen.
            Det är förslag där också ideella och privata servicegivare kan
            delta i samverkan. Detta bör riksdagen som sin mening ge regeringen
            till känna.
          </p>
          <p xml:id="i-U4v9d3VjDEoqm7PQf5rZ6X">
            Enligt Vänsterpartiet har medborgarna och företagen rätt att
            förvänta sig att på ett likvärdigt sätt erhålla offentligt organiserad
            service. Det skall inte ha någon betydelse om man är ung eller
            gammal eller har svårt eller lätt att ta till sig information.
            Det skall inte heller ha någon betydelse om man bor i tätort eller
            på landsbygden. En sådan politik betyder att människor i små tätorter
            och på landsbygden kan förvänta sig fysiska kontor som kombineras
            med IT-service. Även här fordras att regeringen tar ett fastare
            tag om verksamheten och tydliggör myndigheternas roll i denna
            utveckling. Viss kompensation kan nås genom att Internet kan användas
            och jämna ut bristen på service. I de mest glesa och perifera
            områden är vinsterna som störst. Det betyder att ett fungerande
            bredband blir än viktigare i dessa områden. För att effektivisera
            regeringsutövandet bör en permanent statssekreterargrupp tillsättas
            där de departement som berörs mest i dessa frågor samverkar. Detta
            bör riksdagen som sin mening ge regeringen till känna.
          </p>
          <head xml:id="i-8Z1NuJCCKBh4Q3TnChp317" type="h1">
            10 Bostadsbyggandet i stå
          </head>
          <p xml:id="i-SQtCtXfy8Yp55b4thWiEbs">
            Sedan mer än tio år tillbaka har hindren för byggandet av bostäder
            i små tätorter och på landsbygden i övrigt varit så stora att
            bostadsproduktionen helt stannat av i ett stort antal kommuner.
            Under 2000-talet har detta fortsatt trots en konstaterad och i
            många kommuner ökad kö av bostadssökande till både lägenheter
            och småhus. Ett hinder har varit en rädsla hos kommunala bostadsbolag,
            som för övrigt varit de enda som överhuvudtaget engagerat sig
            i planeringen av nya flerfamiljshus, att på nytt få ett bostadsöverskott
            efter en tid som gröper ur bolagens ekonomi. Vänsterpartiet föreslår
            i en bostadspolitisk motion en försäkringslösning för att få igång
            bostadsbolagens byggande.
          </p>
          <p xml:id="i-NobnFV59chFDJBTkyNUGrk">
            De största hindren har emellertid varit en kraftig kostnadsökning
            för nyproduktionen och oviljan hos affärsbankerna att finansiera
            nya bostadsbyggen utanför storstäder och residensorter. Oligopolsituationen
            i många underleverantörsled och utslagningen av ett stort antal
            små lokala byggbolag har i förening med en på senare år stark
            högkonjunktur bidragit till en så kraftig kostnadsökning i hela
            landet att kommunerna tvekat att sätta igång nya flerfamiljshusbyggen
            trots den förbättrade efterfrågan. Endast i områden med lokala
            sparbanker har byggandet av främst småhus kunnat hållas igång
            men på en låg nivå även där. Vi tar upp de lokala sparbankernas
            betydelse i en annan motion.
          </p>
          <p xml:id="i-t7Wtdb4LGvh4pjTJVbX5M">
            Vänsterpartiet vill utifrån det läge på bostadsmarknaden, som
            vi nu kan konstatera i majoriteten av landets kommuner, pröva
            en rad nya åtgärder för att öka byggandet även utanför de större
            tätorterna. Till de insatser vi vill pröva hör ett investeringsbidrag
            för finansiering av bostäder i områden med bostadsbrist, stöd
            till stärkande av de lokala sparbankerna och deras finansieringsverksamhet
            samt särskilda investeringsstöd till byggandet av flerfamiljshus
            med inslag av bostäder för studenter. Mer om detta finns i vår
            bostadspolitiska motion. För att få en helhetsinriktad och regionalt
            utvecklande bostadspolitik behöver en ny regionalpolitisk utredning
            ta hänsyn till ett skapande av en långsiktigt hållbar policy för
            en socialt ansvarsfull och miljöriktig bostadsstrategi. Att få
            igång byggandet på särskilt landsbygden har dessutom stor betydelse
            för att stärka den ekonomiska tillväxten utanför storstadsregionerna.
            Detta bör riksdagen som sin mening ge regeringen till känna.
          </p>
          <head xml:id="i-8KeNZ6hegMx1FeReuufvX8" type="h1">
            11 Lanthandel och bensinmackar
          </head>
          <p xml:id="i-Tn53P1Tw94SCo4mJy2Ym5L">
            Landsbygden har på grund av outvecklad infrastruktur aldrig fått
            en ärlig chans att visa hela sina utvecklingskraft i en tid då
            dessa regioners rika resurser blir alltmer efterfrågade. Lanthandeln
            och bensinmackarnas fortsatta utglesning är ett direkt hot mot
            möjligheten att fortsätta att bo i vissa delar av landet. Lanthandeln
            i Sverige kännetecknas både av positiva eldsjälar och pessimistiska
            handlare. Tyvärr domineras denna del av dagligvaruhandeln av butiksägare
            som håller på att ge upp eller nyligen gjort sorti från marknaden.
          </p>
          <p xml:id="i-J4TfxPx3HKaUmyTUm8rreH">
            Människor måste kunna känna sig trygga i förvissningen om att
            ha tillgång till nödvändiga dagligvaror. Inte minst gäller det
            äldre personer, särskilt många kvinnor, som inte har tillgång
            till bil eller körkort. Landsbygden i Sverige har en framtid,
            många, särskilt barnfamiljer, önskar flytta till och bo i både
            tätortsnära och längre bort liggande landsbygd. Men för att det
            skall vara möjligt måste det finnas tillgång till bl.a. skola
            och butik inom rimligt avstånd.
          </p>
          <p xml:id="i-GtPKT4NMASUGkFPcGBetBn">
            Omkring 100 000 hushåll har mer än 10 km till sin närmaste butik.
            Närmare 35 procent av de 1 100 butiker som är sist kvar på sin
            ort bedöms ha låg omsättning, vilket gör att sannolikheten för
            nedläggning är stor den närmaste tiden. Anledningarna till denna
            utveckling är flera. Att lågprishandeln ständigt utökar sina domäner
            är en stor orsak. Vidare har de tre stora kedjorna ICA, Coop och
            Axfood satsat på stora butiker i större orter och det innebär
            att de direkt eller indirekt lägger ned butikerna på landsbygden.
            Lanthandeln får så höga priser av de oligopolägda grossisterna
            att de inte klarar konkurrensen.
          </p>
          <p xml:id="i-4SYzvTAsmwv2nyGj74UgTZ">
            Vänsterpartiet anser att denna utveckling är oacceptabel eftersom
            den missgynnar landsbygdsbefolkningen så mycket att det hämmar
            den lokala ekonomiska utvecklingen, start av nya företag, en ökad
            inflyttning, ett fortsatt kvarboende och hela den närservice som
            gör boende på landsbygden till ett positivt alternativ. Utan en
            fungerande lokal service kan inte någon berörd kommun eller något
            landsbygdsdistrikt överleva. För de omkring tre miljoner människor
            som bor på landsbygden är livsmedelshandelns nedmontering ett
            stort problem. Vänsterpartiet menar att regeringen bör ta initiativ
            till en samorganisation för alla de små landsbygdsbutikerna som
            skulle ge dessa möjligheter till storinköpsrabatter som de idag
            inte har del av. Detta bör riksdagen som sin mening ge regeringen
            till känna.
          </p>
          <p xml:id="i-RXbiKmKxymXxtiAGXhtiBX">
            Liknande problem står de mackar som finns kvar på landsbygden
            inför. De stora bensinbolagen inskränker sin service och ställer
            allt hårdare krav på volym. Nya typer av bränslen försämrar också
            tillfälligt ekonomin. Vänsterpartiet har här i samarbete under
            den förra regeringen med stöd försökt dämpa den utveckling som
            är nödvändig på miljöområdet. Ytterligare insatser kommer säkert
            att behövas. Norge har genom en flexibilitet och påhittighet lyckats
            hejda utvecklingen mot färre mackar i många landsbygdsdistrikt.
            Vi anser att denna fråga måste vara en av de viktigare i en ny
            utredning om den regionala utvecklingspolitiken. Detta bör riksdagen
            som sin mening ge regeringen till känna.
          </p>
          <head xml:id="i-WCFF9qZSCz4sXrhmhhvULz" type="h1">
            12 Återbäringen till de utsatta regionerna
          </head>
          <p xml:id="i-PXAEiKqSF7b8XnDBLtwxuH">
            Många svenska älvar är reglerade och används för produktion av
            elektricitet. I samband med utbyggnaden skapades många arbetstillfällen
            och en livskraft till kommuner framför allt i inlandet. Dessa
            kommuner i de sju skogslänen står för 90 procent av elen från
            vattenkraften. Kommunerna med störst vattenkraftproduktion är
            Jokkmokk, Sollefteå och Ragunda. Regleringen av älvarna medförde
            samtidigt att möjligheterna till att utveckla traditionella näringar
            försvann. I dag har inlandet stora svårigheter att etablera nya
            företag och därmed nya jobb.
          </p>
          <p xml:id="i-NJQwjoZNfH7zp9i7hxufQ8">
            Bristen på riskkapital är ett stort problem. Den låga värderingen
            av fastigheter medför att det är svårt att belåna dem, vilket
            också bidrar till den utveckling som beskrivits ovan. Detta blir
            också ett hinder för expansion för etablerade företag.
          </p>
          <p xml:id="i-4aNjEahnxXSPKWN4M2APSR">
            Föreningen Sveriges Vattenkraftskommuner (FSV) med ett fyrtiotal
            kommuner i sin medlemsmatrikel har t.ex. gjort analyser och kommit
            fram till att en överföring av mer medel från vattenkraften till
            de berörda regionerna måste till. En utvecklingsfond med inriktning
            mot nyföretagande, samverkan och kompetenshöjning m.m. bör skapas.
            FSV anger att 600 miljoner kronor är en rimlig summa att återföra
            årligen till berörda regioner. Tekniskt kan det bestå av ett öresuttag
            per kWh. Alternativa vägar kan vara en fastighetsskatt på elproduktionsenheter
            eller ökade ersättningar för intrång, samt omförhandling av vattendomstolar.
          </p>
          <p xml:id="i-TKkMhVdVzCjRpzctZdex1n">
            När nu utbyggnaden av vindkraften genom de gröna certifikaten
            och högre elpriser äntligen har tagit fart skall vi inte göra
            om samma misstag som gjordes när vattenkraften byggdes ut. Markägare
            erhåller ersättning som kompensation för skada och intrång. Vindkraften
            har dock en påverkan på sin omgivning som långt ifrån enbart begränsas
            till den enskilde fastighetsägarens mark. Vi anser att en del
            av det värde som vindkraften genererar skall stanna kvar i berörda
            bygder i form av ett årligt lokalt utvecklingskapital. Detta kommer
            också att kunna påskynda utbyggnaden och överklagandena blir sannolikt
            färre. Vi önskar även en översyn av hur en del av mineralutvinningens
            vinster kan gå tillbaka till berörda bygder som ett lokalt utvecklingskapital.
          </p>
          <p xml:id="i-Fewwahy9nab1PjuSoyaTAf">
            Riksdagen bör därför, i enlighet med ovanstående, begära att
            regeringen återkommer med förslag på hur en del av de värden som
            vattnet, vinden och gruvorna skapar kan återföras till berörda
            bygder.
          </p>
          <head xml:id="i-FeozKTtyFBupLoZnECZg3V" type="h1">
            13 Starka kommuner skapar lokal utvecklingskraft
          </head>
          <p xml:id="i-Aa2i2J4nPqt5iCTX9oWpAc">
            I Norden har samtliga länder gjort den lokala demokratin till
            en grundläggande princip för ett starkt medborgarskap och en långt
            driven decentralisering av beslut och verkställighet kring välfärdsproduktionen.
            Våra kommuner är internationellt sett mycket självständiga när
            det gäller att fatta viktiga beslut om medborgarnas service och
            lokala infrastruktur. Kompetensnivån är hög vilket också gynnar
            entreprenörskap och ekonomisk/social utveckling i samtliga regioner.
          </p>
          <p xml:id="i-TV7ofanwMoDZ7ctg4c5D6u">
            Trots att den demokratiska grundstrukturen är väl utvecklad i
            Sverige finns det ändå ett påtagligt utrymme för att stärka kommunerna
            ytterligare i deras roll att få den lokala ekonomin att växa genom
            en hög kvalitet på den lokala servicen från bostadsbyggande till
            en kvalitetshöjning av vården, skolan och omsorgerna.
          </p>
          <p xml:id="i-JbWiguQyQ7TqbAkKmD39CS">
            För Vänsterpartiet är en stark och långsiktigt trygg kommunal
            ekonomi en hörnpelare för kommunernas kompetens och självstyre.
            Här finns utrymme för förändringar, som en förstärkning av skatteutjämningssystemet,
            som ger samtliga kommuner en mer stabil grund för ekonomisk/social
            utveckling, möjligheter för kommunerna att samverka på fler områden
            utan krångliga och hindrande regelsystem samt betydligt bättre
            möjligheter för kommunerna i gränstrakterna till våra grannländers
            kommuner att kunna samverka över gränserna utan omfattande byråkratiska
            och praktiska hinder. Det som ovan anförs bör riksdagen som sin
            mening ge regeringen till känna.
          </p>
          <p xml:id="i-QqTyKRz9nZdkV4Zt7xMjmP">
            Vänsterpartiet är också övertygat om att en väsentlig del av
            kommunernas roll i framtiden är förknippad med att kommunerna
            utvecklar sitt samarbete med lokala medborgarorganisationer samt
            det lokala näringslivet. Här finns stora möjligheter till många
            positiva förändringar (se avsnittet nedan) där Lokala serviceutredningen
            säkerligen kommer fram till en rad konstruktiva förslag när den
            senare i höst lägger fram sin slutrapport.
          </p>
          <head xml:id="i-8MnMiHc4QcsNph5yKSe7TM" type="h1">
            14 Bred mobilisering stärker framtidstron
          </head>
          <p xml:id="i-9txNRP4KiEhesW7WNoY6xd">
            Erfarenheterna från de senaste 20 årens samhällsutveckling på
            särskilt landsbygden visar att aktiva kommuner med ett brett program
            för samverkan med sina kommunmedborgare uppnår en rad olika fördelar
            i sin dagliga verksamhet och framtidsplanering. I kommuner som
            Åre, Malung-Sälen, Svenljunga, Årjäng, Orsa, Kalix och många fler
            har aktivt medborgarengagemang lett till att den lokala servicen
            har kunnat räddas kvar eller utvecklas, att nya småföretag kunnat
            etableras och att den kommunala ekonomin kunnat hantera de ständiga
            utmaningar som den lokala demokratin ständigt utsätts för.
          </p>
          <p xml:id="i-XUdEM2ybuU3SxgMVxHT2vG">
            Vi i Vänsterpartiet ser det som ytterst väsentligt att vi kan
            utveckla fler vägar för kommunmedborgarna att delta i den lokala
            utvecklingen på alla väsentliga områden. I områden där sådana
            processer vuxit fram under senare decennier har fler invånare
            blivit mer samhällsintresserade och stärkt de lokala partiernas
            rekryteringar, fler människor satsat på en mer kvalificerad utbildning
            och själva blivit entreprenörer inom olika branscher samt bidragit
            till att kommunerna förändrat och framtidsorienterat serviceformer,
            miljöpolicyn och integrationspolitiken, den långsiktiga investeringsplaneringen
            och det lokala bostadsbyggandet. Detta bör riksdagen som sin mening
            ge regeringen till känna.
          </p>
          <p xml:id="i-NE3iaWVogjcSD7Lutro87E">
            Vänsterpartiet vill som en konsekvens av dessa positiva erfarenheter
            av medborgarnas ökade engagemang i den lokala politiken initiera
            en statlig utredning om hur medborgarnas och de ideella organisationernas
            engagemang kan stärkas i den lokala politiken. I utredningen vill
            vi se över möjligheten att de kommuner som vill utveckla den lokala
            demokratin via ökat medborgardeltagande skall kunna erhålla statliga
            anslag för att få pröva nya och fördjupade former för att stärka
            samverkan mellan kommunerna och invånarna. Detta bör riksdagen
            som sin mening ge regeringen till känna.
          </p>
          <head xml:id="i-EJ23xiGTnMDMi4YVWHpUSd" type="h1">
            15 En ny utredning av den regionala utvecklingspolitiken
          </head>
          <p xml:id="i-YTqhLqhRg3juLzrLEXAqyp">
            Utvecklingen i världen går i en rasande takt och detta gäller
            naturligtvis även Sverige. Den senaste statliga utredningen och
            de regionala utvecklingsvillkoren är snart tio år gamla. Den utredning
            om Lokal service i samverkan som har lagt delbetänkande förra
            hösten är ett bra initiativ. Det betyder dock att stora delar
            av den komplexa regionala politiken inte blir belysta. Som exempel
            är inte frågan om den långsiktiga kapitalförsörjningen med t.ex.
            regionala eller lokala fonder, som de framgångsrika fonderna i
            Kanada, genomlyst grundligt. Vi anser därför att det är hög tid
            att få en samlad bild av tillståndet i regionerna idag och utvecklingen
            framåt. Enstaka insatser på vissa områden av olika statliga myndigheter
            kan vara nog så förtjänstfulla, men nu behövs en bred parlamentarisk
            utredning som ger underlag till den diskussion, den uppmärksamhet
            och det helhetsgrepp som landets regioner så väl förtjänar. Riksdagen
            bör begära att regeringen tillsätter en sådan utredning.
          </p>
        </div>
        <div type="motSignatures">
          <list>
            <item xml:id="i-7QkzY58F98BqP7ATtHT1Gu" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-JgnTKgu6a7esUBon5VPr6Y" who="i-pSqD9LHdbNUrj3thRcKhS">
              Marie Engström (v)
            </item>
            <item xml:id="i-oDF2R4FTCmAcWQrWKxVQc" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-5vKMZvrfzU5QdwzB3K6G2E" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-JE8yn4DNkmxFVto1z8tWvN" who="i-KnfRfemwD98TyCA1A8KCeX">
              Peter Pedersen (v)
            </item>
            <item xml:id="i-Mxd53FHnQGApWX1FACaKit" who="i-991obiMTz36s9V7z3YpuZk">
              Gunilla Wahlén (v)
            </item>
          </list>
        </div>
      </div>
    </body>
  </text>
</TEI>
