<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-JuU-03274">
  <teiHeader>
    <fileDesc>
      <titleStmt>
        <title>Liberal politik mot hedersrelaterat våld och förtryck</title>
        <author corresp="i-4Cf95LugnAL9WAJuCVMeo8">av Juno Blom m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3274 av Juno Blom m.fl. (L)</title>
          <idno type="rdwebb">H8023274</idno>
          <rs type="number">3274</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H8023274/text</ref>
          <ref type="dokument_url_html">http://data.riksdagen.se/dokument/H8023274</ref>
          <ref type="dokumentstatus_url_xml">http://data.riksdagen.se/dokumentstatus/H8023274</ref>
          <ref type="docx">http://data.riksdagen.se/fil/CA977CC1-F370-426B-8BE1-B488A29671A1</ref>
          <ref type="pdf">http://data.riksdagen.se/fil/307B3374-91FA-46C6-8028-A9924F98A881</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-4Cf95LugnAL9WAJuCVMeo8</idno>
            <name>Juno Blom</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-YRi1CeX8CG1SnJLUprPsKv" type="signed"/>
        <correspContext corresp="i-YRi1CeX8CG1SnJLUprPsKv">
          <note type="signatory" corresp="i-4Cf95LugnAL9WAJuCVMeo8"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction xml:id="i-9VWhriYygJ1ADFYTynZDfM" type="submitted">
          <date when="2020-10-06"/>
          <time when="13:40:59"/>
        </correspAction>
        <correspAction xml:id="i-GrQJd1Ym5m9QHjRJrNyvDE" type="reviewed">
          <date when="2020-10-06"/>
          <time when="16:14:17"/>
        </correspAction>
        <correspAction xml:id="i-VPJFqYH2C7cv5FRQPLVy3R" type="referred">
          <date when="2020-10-14"/>
        </correspAction>
        <correspAction xml:id="i-H2g52JFR7ptAjthaMD7Mum" type="assigned">
          <date when="2021-10-05"/>
          <time when="10:54:05"/>
        </correspAction>
        <correspContext corresp="i-H2g52JFR7ptAjthaMD7Mum">
          <ref type="assignedTo">Justitieutskottet</ref>
        </correspContext>
        <correspAction xml:id="i-F8BsVeNNcu2o5YMF6uSqsL" type="behandlas_i"/>
        <correspContext corresp="i-F8BsVeNNcu2o5YMF6uSqsL">
          <ref type="uppgift">2020/21:UbU7</ref>
          <ref type="ref_dok_id">H801UbU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU7</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RXAPgSY89sLaqP4RDBBWCx" type="behandlas_i"/>
        <correspContext corresp="i-RXAPgSY89sLaqP4RDBBWCx">
          <ref type="uppgift">2020/21:AU10</ref>
          <ref type="ref_dok_id">H801AU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU10</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SiVQ3fwFjvLtgstq8beiSW" type="behandlas_i"/>
        <correspContext corresp="i-SiVQ3fwFjvLtgstq8beiSW">
          <ref type="uppgift">2020/21:UbU11</ref>
          <ref type="ref_dok_id">H801UbU11</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU11</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2UBMmUjiMULBSTuyEmstDA" type="behandlas_i"/>
        <correspContext corresp="i-2UBMmUjiMULBSTuyEmstDA">
          <ref type="uppgift">2020/21:JuU27</ref>
          <ref type="ref_dok_id">H801JuU27</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU27</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NPZhLrVrBKfeNCdumx4QoV" type="behandlas_i"/>
        <correspContext corresp="i-NPZhLrVrBKfeNCdumx4QoV">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YbuYhoHJFjyE5SYybTFD8n" type="behandlas_i"/>
        <correspContext corresp="i-YbuYhoHJFjyE5SYybTFD8n">
          <ref type="uppgift">2020/21:UbU14</ref>
          <ref type="ref_dok_id">H801UbU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3274 av Juno Blom m.fl. (L) Liberal
          politik mot hedersrelaterat våld och förtryck
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-ERKmE9FT6hvhxse29L7q3V">
            Förslag till riksdagsbeslut
          </head>
          <list style="ol">
            <item xml:id="i-9owGCrGC3KCUqfVsf7P9di">
              Riksdagen ställer sig bakom det som anförs i motionen om kartläggning
              av hedersrelaterat våld och förtryck och tillkännager detta för
              regeringen.
            </item>
            <item xml:id="i-Yg481cQjaYLPV4TPd7MQN">
              Riksdagen ställer sig bakom det som anförs i motionen om kunskap
              i olika verksamheter om hedersrelaterat våld och förtryck och
              tillkännager detta för regeringen.
            </item>
            <item xml:id="i-BKP3h44RgwpNWoYUfdEA9W">
              Riksdagen ställer sig bakom det som anförs i motionen om skolhälsovårdens
              roll och tillkännager detta för regeringen.
            </item>
            <item xml:id="i-Vjxuxu4DnCFYy3zM9hBT2E">
              Riksdagen ställer sig bakom det som anförs i motionen om förbättrad
              förebyggande information och förbättrat stöd till vårdnadshavare
              och tillkännager detta för regeringen.
            </item>
            <item xml:id="i-L8kWjpgi6tFjzMeG38nJQi">
              Riksdagen ställer sig bakom det som anförs i motionen om förskolans
              arbete mot hedersrelaterat förtryck och tillkännager detta för
              regeringen.
            </item>
            <item xml:id="i-N7k2ub26dfd7xYNBiZZESE">
              Riksdagen ställer sig bakom det som anförs i motionen om elevhälsans
              roll i arbetet mot hedersrelaterat förtryck och tillkännager detta
              för regeringen.
            </item>
            <item xml:id="i-LtYkJWa3eMYtKdNqt7JpEC">
              Riksdagen ställer sig bakom det som anförs i motionen om hembesöksprogram
              och tillkännager detta för regeringen.
            </item>
            <item xml:id="i-GR5BKRM1bphFYoSCmqxY1C">
              Riksdagen ställer sig bakom det som anförs i motionen om straffskalan
              för äktenskapstvång och tillkännager detta för regeringen.
            </item>
            <item xml:id="i-251Z7FmMGdqW7zA54j4qMF">
              Riksdagen ställer sig bakom det som anförs i motionen om straffskalan
              för vilseledande till tvångsäktenskapsresa och tillkännager detta
              för regeringen.
            </item>
            <item xml:id="i-LCijSLojCLNMjBazmrTgCx">
              Riksdagen ställer sig bakom det som anförs i motionen om preskriptionstiden
              för äktenskapstvång och vilseledande till tvångsäktenskapsresa
              och tillkännager detta för regeringen.
            </item>
            <item xml:id="i-RDbxXXUkiEME7LNbni4hbq">
              Riksdagen ställer sig bakom det som anförs i motionen om kriminalisering
              av stämpling eller försök till vilseledande till tvångsäktenskapsresa
              och tillkännager detta för regeringen.
            </item>
            <item xml:id="i-Hzs2s2Jh3UU2xQpjJg6RCp">
              Riksdagen ställer sig bakom det som anförs i motionen om barnrättsperspektiv
              i arbetet mot hedersrelaterat våld och förtryck och tillkännager
              detta för regeringen.
            </item>
            <item xml:id="i-nYkYTsnzxnUpq43VBBgar">
              Riksdagen ställer sig bakom det som anförs i motionen om kunskapsutveckling
              gällande kopplingen mellan hedersrelaterat våld, extremism och
              organiserad brottslighet och tillkännager detta för regeringen.
            </item>
            <item xml:id="i-6kz2fQjxoPjbbK93LXsa1y">
              Riksdagen ställer sig bakom det som anförs i motionen om hedersrelaterat
              våld mot och förtryck av hbtq-personer och tillkännager detta
              för regeringen.
            </item>
            <item xml:id="i-QaiR18wkxmjc9T1VaPjuJt">
              Riksdagen ställer sig bakom det som anförs i motionen om internationellt
              arbete mot hedersrelaterat våld och förtryck och tillkännager
              detta för regeringen.
            </item>
            <item xml:id="i-A2UrbFeJoaNTdGwy4Em6tY">
              Riksdagen ställer sig bakom det som anförs i motionen om barn
              som söker asyl, och detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-WUo8VrAzpxovJ5AgpH6kGE" type="h1">
            Motivering
          </head>
          <p xml:id="i-KcVLgdE6kp5Ry1toTvJfJX">
            Att bryta det hedersrelaterade förtrycket är en av vår tids största
            frihetsfrågor. Det handlar om att alla, oavsett kön och oavsett
            familjebakgrund, ska kunna få del av rätten att bestämma över
            sin egen framtid. Det handlar om saker som tagits för självklara
            i vårt samhälle men som förblivit oåtkomliga för de flickor och
            pojkar, kvinnor och män som lever i en miljö där familjens och
            gruppens heder är överordnad individens frihet. Det handlar t.ex.
            om att få tillgång till all undervisning i skolan, att få vara
            med kompisar, att få ha fritid, att ha egenmakt över sin sexualitet,
            kroppslig integritet, att ha rätt att själv bestämma vem man vill
            leva med och att ha rätt att forma och påverka sitt liv.
          </p>
          <p xml:id="i-V3gnfiQLHPzBzkyC4Bs1jJ">
            Tiotusentals människor, främst flickor och kvinnor men även pojkar
            och män, lever i dag i ofrihet mitt i det svenska samhället. De
            övervakas i detalj av familjen eller av självutnämnda moralväktare.
            Kläder, umgänge och utbildningsval kontrolleras. Flickor tvingas
            in i äktenskap med vuxna män och utsätts för oskuldskontroller.
            Flickor känner oro och rädsla för att föras ut ur landet med risk
            för att utsättas för könsstympning eller tvingas in i ett äktenskap.
            Flickor som utsatts för könsstympning innan migration till Sverige
            som lider i sin ensamhet utan tillgång till vård. De som trotsar
            löper stora risker. De hotas och utsätts för våld, och vissa får
            till och med betala med sitt liv. Allt detta för att upprätthålla
            en familjeheder som krockar med individens grundläggande fri-
            och rättigheter i vårt sekulära och moderna samhälle.
          </p>
          <p xml:id="i-SeRMLAwxtExh4EQfbWnPZn">
            Vi liberaler värnar individen före kollektivet. Ingen människa
            ska av sin omgivning hindras att utöva de självklara rättigheter
            och möjligheter som gäller lika för alla i hela landet. Det gäller
            alla oavsett kön, ursprung eller bostadsort och det gäller alla
            oavsett om man är medborgare, nyanländ eller asylsökande. Kultur,
            tradition eller religion får aldrig användas som ursäkt för att
            upprätthålla förtryckande sedvänjor.
          </p>
          <p xml:id="i-X6w5mPhCthZUk7D91D8MDt">
            Det är av största vikt att ha en tydlig analys av hedersrelaterat
            våld och förtryck. Av ideologiska skäl eller av missriktad välvilja
            förekommer det fortfarande – särskilt på politikens vänsterkant
            – att mekanismerna bakom denna form av våld osynliggörs eller
            att det öppet förnekas att hedersrelaterat våld och förtryck ens
            existerar som en särskild företeelse.
          </p>
          <p xml:id="i-Rd88QGQ3TtnqrNhJcSKNBE">
            Ett sådant förnekande är förödande och leder bara till att offren
            osynliggörs. Hedersrelaterat våld och förtryck har givetvis nära
            kopplingar till våld mot kvinnor men det finns även skillnader
            som är viktiga att belysa. Det bakomliggande norm- och värdesystemet
            involverar hela familjen och släkten och tar sig uttryck i olika
            slags kontroller och maktutövning som ofta bygger på att många
            deltar. Föräldrarna utfärdar förbud mot att träffa kamrater, bröder
            kontrollerar beteendet i skolan, släktingar deltar i förhandlingar
            om vem offret ska bli bortgift med och så vidare.
          </p>
          <p xml:id="i-Y9yjzACrfN3AgYkGmBetGv">
            Stiftelsen Allmänna Barnhuset har kartlagt hur unga med begränsat
            val gällande partner har det jämfört med övriga unga. Det framkommer
            stora skillnader. 88 procent av de som inte får välja partner
            hade någon gång utsatts för barnmisshandel jämfört med 42 procent
            bland övriga ungdomar. 46 procent hade varit utsatta för minst
            tre former av misshandel. Motsvarande siffra bland övriga ungdomar
            var 8 procent. 22 procent hade utsatts för sexuella övergrepp
            av en vuxen person, jämfört med drygt 8 procent bland övriga ungdomar.
            Var femte av dessa barn har mått så dåligt att de försökt ta sitt
            eget liv.
          </p>
          <p xml:id="i-vYu9hcLjpBGVAvqGq5wjH">
            Multiutsatta barn definieras som barn som är utsatta för tre
            eller fler former av barnmisshandel. Det kan handla om fysisk
            misshandel, upplevt våld mot förälder, försummelse, sexuella övergrepp
            och psykisk misshandel. I rapporten Multiutsatta barn av Carolina
            Jernbro och Åsa Landberg beräknas totalt 8,4 procent av eleverna
            i undersökningen vara multiutsatta. De främsta riskfaktorerna
            för multiutsatthet finns för barn som någon gång bott med en vuxen
            som har problem med alkohol, narkotika, psykisk sjukdom, suicid
            eller kriminalitet, men också barn som själva inte får bestämma
            sin framtida partner.
          </p>
          <p xml:id="i-ACXv35JznQscGabcytZz77">
            I rapporten framkommer det även att föräldrar med riskbeteende
            behöver uppmärk­sammas tidigare, innan barnmisshandeln påbörjats.
            Rapporten kommer även fram till att genom förstärkning, kompensering,
            informering och skydd kan barnmisshandel före­byggas, men även
            att det är nödvändigt att kunskapen kring barnmisshandel och multi­utsatthet
            ökar bland professionella för att lyckas bekämpa det.
          </p>
          <p xml:id="i-KJHYBZy55pq28sRZnRAHkz">
            Enligt Brå har vi 100 polisanmälningar sedan 2015 som rör könsstympning.
            Endast en av dessa anmälningar har lett till en fällande dom:
            En pappa dömdes till sex måna­ders fängelse för stämpling till
            brottet könsstympning av sina två döttrar. För dessa flickor var
            det mamman till flickorna som larmade till polisen och utgjorde
            en viktig skyddsfaktor. Dessutom finns det två tidigare fällande
            domar rörande brottet köns­stympning.
          </p>
          <p xml:id="i-BZmcyhhMeABL8Nzi6tfAFu">
            Vi har blivit bättre på att koppla könsstympning till en hederskontext
            men vi behöver förstå att arbetet mot könsstympning kräver specifika
            kunskaper. Det är lätt att glömma att de som riskerar att bli
            könsstympade är små barn. Små barn kan inte larma för något som
            de inte vet när, var och hur det kan drabba dem.
          </p>
          <p xml:id="i-SikHG944mxZFuzVS3tzj8i">
            När det gäller pojkar och unga män är det viktigt att se den
            koppling som kan finnas mellan hedersrelaterat våld och förtryck,
            våldsbejakande extremism och organiserad brottslighet, vilket
            har lyfts från myndigheter som Länsstyrelsen Östergötland, Kriminalvården
            och Jämställdhetsmyndigheten.
          </p>
          <p xml:id="i-ERbA2yDwCbWBryfcdMeyEt">
            Ett område som bör analyseras ytterligare är att utveckla arbetssätt
            för att vidta de förebyggande åtgärder som är nödvändiga. Totalförsvarets
            forskningsinstitut har tidigare forskat på området våldsbejakande
            extremism samt har en pågående studie kring hedersrelaterat våld
            och förtryck.
          </p>
          <p xml:id="i-FGwiFPc1XTccXPrWpzEyco">
            De senaste åren har kommuner och myndigheter uppmärksammat situationen
            för inte minst unga och flickor i utsatta områden. Polisen har
            presenterat flera årliga rapporter som visar hur fundamentalister
            begränsar flickors och kvinnors frihet i utsatta områden. Enskilda
            kommuner som Borås har tagit fram rapporter som visar hur moralpoliser
            agerar i stadsdelar och hur en betydande andel av flickorna utsatts
            för könsstympning. Det är bra att mer kunskap och fakta om situationen
            kommer fram. Nu måste de politiska åtgärderna vara tillräckligt
            kraftfulla.
          </p>
          <p xml:id="i-TwFR1PwQT4Ka2kzxakqFaQ">
            Även om hederstraditioner är särskilt utbredda i vissa geografiska
            områden eller bland människor som har sin härstamning därifrån,
            så är det viktigt att betona att de i sig inte har någonting med
            religion eller etnicitet att göra. Det är genom kunskap, synlig­görande
            och reflekterande debatt som traditioner förändras. Här måste
            alla former av kollektivt skuldbeläggande motverkas, samtidigt
            som företeelsen inte sopas under mattan.
          </p>
          <p xml:id="i-AmgM8sZkzAfYhJ5dxTFvEb">
            Liberalerna, Centerpartiet och regeringspartierna – Socialdemokraterna
            och Miljöpartiet – har enats om en sakpolitisk överenskommelse,
            januariavtalet. Inom ramen för denna överenskommelse arbetar Liberalerna
            kontinuerligt med nya förslag för att stärka arbetet mot hedersrelaterat
            våld och förtryck. Även den budgetproposition som lagts på riksdagens
            bord inför 2021 innehåller tack vare Liberalerna tydliga satsningar
            på att bekämpa hedersrelaterat våld och förtryck. På de områden
            som berörs av januariavtalet eller berörs av budgeten läggs inga
            yrkanden i denna motion.
          </p>
          <head xml:id="i-TNWCZBWuX3eR6qUoBW6g8W" type="h2">
            Liberalernas arbete mot hedersrelaterat förtryck
          </head>
          <p xml:id="i-GE9qApzfEGu66ZTFtJMwCb">
            Liberalerna var det parti som först av alla under början av 2000-talet
            lyfte upp de problem som fanns med integrationen. Liberala företrädare
            satte strålkastarljuset på det hedersrelaterade förtrycket i en
            tid när de flesta andra politiska krafter antingen höll tyst eller
            relativiserade.
          </p>
          <p xml:id="i-BTiQRTR8CZThV5wE1U4gBh">
            För oss handlar integration om att möjliggöra för alla att bli
            delaktiga, lära sig svenska språket och komma i arbete, men det
            som är den djupaste drivkraften för vårt engagemang är alla människors
            rätt till frihet. Därför har vi också ett brett perspektiv på
            integration. Det handlar inte bara om möjligheterna för nyanlända
            att bygga upp ett självständigt liv i sitt nya hemland. För oss
            handlar integration om att bryta ned alla de strukturer som gör
            att människor kan leva ett liv i utanförskap och som gör att barn
            som föds och växer upp i Sverige inte känner sig inkluderade i
            det svenska samhället.
          </p>
          <p xml:id="i-VzXcsihZWtR1ofiy86a69m">
            I detta är jämställdhetsfrågorna centrala. För Liberalerna har
            det alltid varit en självklarhet att strida för kvinnors rättigheter.
            De flesta reformer som lades under 1900-talet för att stärka kvinnors
            rättigheter har ett tydligt liberalt signum. Vi har ett arv att
            vara stolta över men också en skyldighet att motarbeta de samhällsproblem
            som i dag hotar flickors och kvinnors frihet.
          </p>
          <p xml:id="i-Avk5JBNZnmoPdrxNMhLR9j">
            Det hedersrelaterade våldet och förtrycket drabbar både flickor
            och kvinnor, pojkar och män, men det finns också en tydlig genusdimension.
            Den kollektiva familje- eller klanheder som förtrycket ska upprätthålla
            handlar ytterst om manlig heder. Det handlar om flickor och kvinnor
            som påstås dra vanära över sin släkt genom att inte underordna
            sig, men det handlar också om hbtq-personer som förtrycks på grund
            av sin sexuella identitet eller sin könsidentitet.
          </p>
          <p xml:id="i-VAaMxSx1QqPDQa4sGFDaL9">
            Om samhället inte tydligt skapar förutsättningar för allas rätt
            till delaktighet, rätten att forma och påverka sitt liv, rätten
            till kroppslig integritet och rätten till egenmakt över sin sexualitet
            så blundar vi för de kränkningar som människor i ofrihet och maktlöshet
            utsätts för. Jämställdheten och den personliga friheten är universella
            värden. Men hederstänkande och hedersrelaterat våld och förtryck
            gör att upp till ett par hundra tusen människor i vårt land inte
            lever i frihet.
          </p>
          <p xml:id="i-CZ4RN5EsLyXXg3YDx8pGGa">
            När liberala politiker lyfte hedersfrågorna i början av 2000-talet
            var det kontrover­siellt. Liberalers engagemang misstänkliggjordes
            och anklagelser kom om att talet om hedersförtryck bara skulle
            spä på främlingsfientligheten i samhället. Fortfarande i dag förekommer
            det alltför ofta att hedersrelaterat våld och förtryck relativiseras
            eller urskuldas. Men för oss liberaler är detta en grundläggande
            fråga om människors lika rätt till frihet. Ingen ska få sitt liv
            kringskuret och förnekas sina möjligheter enbart för att hon eller
            han lever i en viss släkt eller har rötterna i en viss kultur.
          </p>
          <p xml:id="i-8Z6H5fLqLigVyimGBpjMhr">
            När Liberalerna övertog ansvaret i regeringen för frågorna skedde
            en vändning. Som jämställdhets- och integrationsminister såg Nyamko
            Sabuni till att hedersfrågorna kom att hamna i första rummet på
            den politiska dagordningen. År 2007 fastställdes Sveriges första
            nationella handlingsplan mot bl.a. hedersrelaterat våld och förtryck,
            där en helhetssyn på arbetet för första gången presenterades på
            politisk nivå.
          </p>
          <p xml:id="i-WwNux37Fi3RgR5sfxR7KKU">
            Handlingsplanen slog fast den principiellt viktiga slutsatsen
            att det behövs särskilda insatser för att bekämpa hedersrelaterat
            våld och förtryck. Det räcker inte med de gene­rella insatserna
            mot brott i allmänhet eller mot våld i nära relationer i allmänhet,
            utan det är nödvändigt med specifik kunskap om hedersrelaterat
            våld och förtryck och särskilda rutiner exempelvis i polisutredningar,
            vid riskbedömningar och vid bedöm­ningar av vilka stödinsatser
            som bör ges till den våldsutsatta personen. Statsanslagen till
            arbetet mot hedersrelaterat förtryck ökade markant och de organisationer
            i civil­samhället som hade arbetat i motvind med dessa frågor
            fick erkännande.
          </p>
          <p xml:id="i-BcsqTwbcEfK1bPpRrmucdN">
            År 2010 lade regeringen, med Nyamko Sabuni som ansvarigt statsråd,
            även fram den första nationella handlingsplanen för att förebygga
            och förhindra att unga blir gifta mot sin vilja. Både denna och
            den tidigare nämnda handlingsplanen innehöll uppdrag till myndigheter
            om att utveckla sin verksamhet, förbättra samverkan mellan myndigheter
            och öka kunskapen om förebyggande metoder. Länsstyrelserna gavs
            en särskild funktion och år 2013 breddades det nationella uppdraget
            till Länsstyrelsen i Östergöt­lands län till att också omfatta
            ett nationellt kompetensteam med tillhörande stödtelefon.
          </p>
          <p xml:id="i-Hbte7Z4Ziz5kS4xxFwX6Us">
            Flera viktiga lagändringar gjordes under samma period. Bland
            annat förlängdes preskriptionstiden för kvinnlig könsstympning
            genom att preskriptionstiden började löpa först den dag då offret
            fyllde eller skulle ha fyllt 18 år. Alla möjligheter att beviljas
            dispens för att få gifta sig före 18 års ålder togs bort och det
            infördes också ett hinder för en person med anknytning till Sverige
            att gifta sig utomlands före 18 års ålder. Även trossamfundens
            ansvar för att hindra äktenskapsceremonier före 18 års ålder tydlig­gjordes
            i lagen.
          </p>
          <p xml:id="i-6UxSuecPpXDkXE12QPrLGw">
            Under förra mandatperioden slog nationella kompetensteamet larm
            om att det bland gruppen asylsökande fanns ett betydande antal
            barn som var bortgifta med en vuxen person. Migrationsverket tog
            då fram en rapport som visade att de identifierat 132 barn som
            var gifta med en vuxen person redan innan de kom till Sverige.
            Först ett år senare, när Liberalerna väckte ett initiativ i civilutskottet
            om att stifta lag direkt i riksdagen, satte ett lagstiftningsarbete
            i gång. Nu finns det ett totalförbud mot alla former av barnäktenskap,
            och under 2020 har även nya lagar trätt i kraft som ger samhället
            effektivare verktyg att stoppa detta förtryck. Nu kan barn som
            riskerar att föras utom­lands för att könsstympas eller giftas
            bort beläggas med utreseförbud. Den som för ut ett barn ur Sverige
            i strid med ett utreseförbud kan dömas till fängelse.
          </p>
          <p xml:id="i-qbRjB8jEQyk34cq8S9xQp">
            Nyligen har en 16-årig flicka fått skydd genom att förvaltningsrätten
            utfärdat ett utreseförbud då det finns misstankar om att man tänkt
            gifta bort henne till en släkting i utlandet. Men det borde finnas
            många fler anmälningar om ett utreseförbud. Utrese­förbud borde
            övervägas i alla de ärenden då barn har omhändertagits innan den
            nya lagen trädde ikraft, då beslutet helt eller delvis haft sin
            grund i oro för att barnet ska föras ut ur landet men fortfarande
            finns kvar i Sverige.
          </p>
          <p xml:id="i-PrC2rGitefn41uVbt58dkb">
            Lagskärpningar som berör hedersrelaterade brott måste följas
            av informations- och utbildningssatsningar så att de faktiskt
            gör skillnad i verkligheten. Det måste skapas glasklara rutiner
            för att förebygga att barn förs ut ur landet eller tvingas in
            i äktenskap, liksom krav på statistik och skyldighet att följa
            upp varje enskilt barn som saknas.
          </p>
          <p xml:id="i-SXmchDy88XyKk43wq5wGZE">
            Även 2020 rapporterar likaså Socialstyrelsen om att asylsökande
            flickor fortsätter att löpa risk för att vid nätverksplacering
            utsättas för hedersrelaterat förtryck, något som vi utvecklar
            längre fram i denna motion.
          </p>
          <p xml:id="i-27Fya85V3MajaZEC9JDvGK">
            Den 1 juli 2020 infördes också en särskild straffskärpningsgrund
            som innebär att straffet för ett brott ska skärpas om ett motiv
            för brottet varit heder. Detta gäller oavsett vilket brottet är.
            Dessutom har det nya brottet barnäktenskapsbrott införts. Därmed
            blir det straffbart att förmå eller tillåta ett barn att ingå
            ett äktenskap eller en äktenskaps­liknande förbindelse.
          </p>
          <p xml:id="i-584ZqmjS8iKBELEZid7Cmn">
            Tack vare Liberalerna har arbetet mot hedersrelaterat våld och
            förtryck en tydlig plats i januariavtalet liksom i budgetpropositionen
            för 2021, vilket nu också kommer att leda till att en rad viktiga
            åtgärder kommer att vidtas för att bekämpa hedersrelaterat våld
            och förtryck.
          </p>
          <head xml:id="i-HC4mSWKq98jn4qZ8gFRGQN" type="h2">
            Återkommande kartläggningar av hedersrelaterat förtryck
          </head>
          <p xml:id="i-5ZmcXhcCpCGyyp8qdWpQhC">
            Det är viktigt att synliggöra det hedersrelaterade våldet och
            förtrycket i samhället och följa utvecklingen över tid. Enligt
            en kartläggning från dåvarande Ungdomsstyrelsen (2009) hade omkring
            70 000 unga kvinnor och män mellan 16 och 25 år i Sverige begränsningar
            i förhållande till äktenskap eller av familjen bestämda villkor
            för val av partner. Den nationella samordnaren mot våld i nära
            relationer uppskattade 2014 att det kunde vara uppåt 100 000 personer
            som lever under hedersrelaterade begränsningar i valet av partner
            (SOU 2014:49). Forskare har bedömt att det kan vara så många som
            240 000 unga som lever under hedersrelaterade normer.
          </p>
          <p xml:id="i-QBasRTL8JsPj7BDcQUqehr">
            Utredningen om stärkt skydd mot tvångsäktenskap och barnäktenskap
            (SOU 2012:35) uppskattade att minst 250–300 personer under 2011
            upplevde en akut eller ganska akut risk att bli gifta mot sin
            vilja. När det gäller könsstympning uppskattade Socialstyrelsen
            år 2015 att 38 000 flickor och kvinnor i Sverige var könsstympade.
            Cirka 7 000 av dem var under 18 år.
          </p>
          <p xml:id="i-JnoqScg4bLo4iqVVgaNLTQ">
            Efter att bland annat Liberalerna krävt en nationell kartläggning
            av omfattningen av hedersrelaterat våld och förtryck gav den dåvarande
            regeringen i februari 2017 i uppdrag åt Socialstyrelsen att genomföra
            en nationell kartläggning av hedersrelaterat våld och förtryck.
            Uppdraget slutredovisades i mars 2019. Det kan konstateras att
            Socialstyrelsen kom fram till att det inom ramen för myndighetens
            uppdrag inte varit möjligt att göra en kartläggning av omfattningen
            i befolkningen av hedersrelaterat våld och förtryck i alla åldersgrupper.
            Den kunskapsöversikt som så väl behövs saknas alltså ännu. Det
            är centralt att det fortsatt görs arbete för att hitta ett sätt
            att systematiskt kartlägga utbredningen av hedersrelaterat våld
            och förtryck och dess utveckling.
          </p>
          <head xml:id="i-LHJT5HrbJ28i54cYzsi3tZ" type="h2">
            Myndigheternas arbete
          </head>
          <p xml:id="i-BfVnSP8KCNuMHHUYfFpyR">
            Hedersrelaterat våld och förtryck är en fråga för hela Sverige.
            Under Liberalernas ledning fastställdes den första nationella
            handlingsplanen mot hedersrelaterat våld och förtryck (skr. 2007/08:39).
            Den nu gällande nationella strategin gäller för perioden 2017–2026.
            Liberalerna har i budgetpropositionen för 2021 drivit fram ett
            samlat åtgärdsprogram för perioden 2021–2023 för att förebygga
            och bekämpa hedersrelaterat våld och förtryck. Åtgärdsprogrammet
            kommer även att omfatta insatser mot könsstympning.
          </p>
          <p xml:id="i-2SgPDMzrgvUWHurmhpxTS8">
            Det är viktigt att stärka statliga och kommunala myndigheters
            arbete. Kommuner och landsting bör även ha kompetens att förebygga
            hedersrelaterat våld och förtryck.
          </p>
          <p xml:id="i-AS6FuHoaeD9LsiFjWphQgH">
            Hur det lokala arbetet ska organiseras beror på de lokala förhållandena.
            Små och stora kommuner har helt olika förutsättningar, och situationens
            krav kan också variera. Vår generella utgångspunkt är dock att
            en framgångsfaktor är samarbete mellan kommuner. Ett exempel är
            Origo, det regionala stödcentrum som finns för de 26 kommunerna
            i Stockholms län och som vänder sig till personer som utsätts
            för hedersrelaterat våld och förtryck.
          </p>
          <p xml:id="i-666gD6GHpPaxLNYLamBnGW">
            Det är ofta personal i socialtjänsten, skolan, sjukvården eller
            polisen som först kommer i kontakt med personer som utsätts för
            hedersrelaterat förtryck. De måste kunna se signalerna och kunna
            vidta rätt åtgärder. Det är därför angeläget att relevanta yrkesutbildningar
            ger tillräcklig kunskap kring hedersrelaterat våld. Relevanta
            yrkesgrupper är exempelvis sjuksköterskor, kuratorer, psykologer,
            socionomer, poliser, jurister och lärare.
          </p>
          <p xml:id="i-FJoab5j5hNMYR4d38kqEHv">
            Till exempel rättsväsendet liksom Skolverket och Socialstyrelsen
            måste få resurser för att arbeta långsiktigt med hedersproblematiken
            och öka kunskapen inom sina respektive verksamhetsfält.
          </p>
          <p xml:id="i-J129XDvmFcTKmtEpSXZasZ">
            Socialtjänsten ska i dag särskilt beakta att kvinnor som är eller
            har varit utsatta för våld i nära relationer kan vara i behov
            av stöd och hjälp. Det bör förtydligas att denna bestämmelse även
            inkluderar offer för hedersrelaterat våld och förtryck.
          </p>
          <p xml:id="i-SkVS9mZfb9vn92pULzYkRK">
            Sedan 2005 har Länsstyrelsen i Östergötlands län regeringens
            uppdrag att övergri­pande samordna och redovisa länsstyrelsernas
            uppdrag i fråga om hedersrelaterat våld och förtryck. Länsstyrelsen
            ansvarar vidare sedan 2013 för ett nationellt kompe­tensteam för
            att stödja arbetet för att motverka hedersrelaterat våld och förtryck
            och dess olika uttryck. Inom ramen för uppdraget driver kompetensteamet
            sedan 2014 en nationell stödtelefon för råd och vägledning i ärenden
            som rör hedersrelaterat våld och förtryck, inklusive tvångs- och
            barnäktenskap samt könsstympning av flickor och kvinnor.
          </p>
          <p xml:id="i-QrejMAqyqw6g6yCaHd23Vi">
            I januariavtalet slås det tydligt fast att det nationella kompetensteamet
            mot heders­relaterat våld ska permanentas. Detta har nu genomförts
            i budgetpropositionen för 2021 där det uttryckligen anges att
            det handlar om kompetensteamet vid Länsstyrelsen Östergötland
            samtidigt som finansieringen. Detta är något som Liberalerna har
            arbetat för under många år och som nu blir verklighet.
          </p>
          <p xml:id="i-TmGqXufJhnomcAKVzdLuAm">
            Det behövs kunskap om hedersrelaterat våld och förtryck bland
            professionerna. All personal som möter barn under 18 år – även
            de som arbetar med yngre barn – behöver få utbildning i frågor
            som handlar om hedersrelaterat våld och förtryck. Det kan handla
            om att se över utbildningsplanerna för vissa yrkesutbildningar,
            men viktigare ändå i det korta perspektivet är att göra ett kompetenslyft
            för den personal som redan är verksam. Därför behövs mer utbildning
            av personal i skattefinansierade verksamheter som möter barn,
            unga och vuxna. Utbildningen ska även genomsyras av den verklighet
            som råder för barn, unga och vuxna som växer upp och lever med
            hedersnormer och hur dessa påverkar flickor och pojkar. Kompetenslyftet
            ska nå ut till personal vid bland annat barnavårdscentraler, förskolor,
            grundskolan och gymnasiet, fritidsverksamheter, socialtjänst samt
            Migrationsverket.
          </p>
          <p xml:id="i-8gqY4B8kpSCsucdDSssnqW">
            Vikten av statistik och tydliga arbetssätt i kommuner och myndigheter
            kan inte nog understrykas. En nationell kartläggning kring bortförda
            barn, utförd på uppdrag av Länsstyrelsen Östergötland, visar att
            det finns stora brister i kommunernas arbete. 71 procent av de
            kommuner som svarade på enkäten uppgav att de saknade rutiner
            för att hantera ärenden kring bortförda barn. 77 procent av kommunerna
            svarade att de inte har kännedom om bortförda personer, vilket
            är ytterst oroväckande. För att de nya lagarna ska göra skillnad
            krävs en ambitionshöjning när de införs. Såväl barn som vårdnad­shavare
            måste få tydlig information om de nya lagarna och hur de fungerar.
            Det gäller även yrkesgrupper som möter de utsatta. Det behövs
            också förbättrad statistik och utökade skyldigheter att följa
            upp varje enskilt barn som saknas.
          </p>
          <head xml:id="i-9ZtjwyhGWF4hKiYPnnvX2S" type="h3">
            Starkare redskap för socialtjänsten enligt LVU
          </head>
          <p xml:id="i-Dk2BZTMxgX5aENGoL4VmXT">
            Vi vill stärka socialtjänstens befogenheter att besluta om obligatoriska
            insatser på hemmaplan. I dag är det möjligt att använda så kallat
            mellantvång för ungdomar på grund av den unges eget beteende.
            De kan till exempel åläggas att delta i behandling under öppna
            former för missbruk e.dyl. Däremot ger dagens lagstiftning inte
            utrymme att använda så kallat mellantvång för föräldrarna när
            riskerna för barnets utveckling hänger samman med vårdnadshavarnas
            agerande.
          </p>
          <p xml:id="i-LyYKWLENSviz6Lc9e2N4aZ">
            Det behöver ändras. Liberalerna anser att socialnämnden behöver
            ha möjlighet att besluta om sådana obligatoriska insatser även
            för föräldrar till ett barn under 18 år. För ett barn som växer
            upp i en hederskontext kan en sådan tidig intervention från det
            allmännas sida bidra till att hedersrelaterad maktutövning kan
            ifrågasättas och brytas i ett tidigare stadium i barnets liv.
            Om detta inte är tillräckligt behöver socialtjänsten ha beredskap
            att oftare gå in med omhändertagande enligt LVU om det behövs
            för att skydda ett barn från hedersrelaterat förtryck och våld.
          </p>
          <p xml:id="i-iiswztKsQc8uRQHLNHdd8">
            Våra förslag för att reformera LVU beskrivs närmare i vår barnrättsmotion,
            varför de formella yrkandena inte upprepas här.
          </p>
          <head xml:id="i-4xkxYZEVh3ZHmFrBmLGCyN" type="h3">
            Informationsinsatser
          </head>
          <p xml:id="i-3KVxkURb9PZpbmeXzV8jtG">
            Det behövs mer insatser för att alla barn och unga ska få veta
            var de kan få hjälp och skydd mot hedersrelaterat förtryck. Ett
            sådant arbete bedrivs redan i dag, men ambi­tionerna behöver höjas
            ytterligare.
          </p>
          <p xml:id="i-XaAiFDh4WEU2re3c81FBzo">
            Särskilt viktigt är att informationen når ut i många olika kanaler
            och i de samman­hang där barn och unga själva befinner sig i vardagen.
            Informationen ska vara lätt­begriplig och på barnens och de ungas
            egen nivå och finnas på ett flertal olika språk. Det finns också
            mer att göra för att nå ut via sociala medier samt genom samarbete
            med civilsamhället.
          </p>
          <p xml:id="i-37LVpn8hJHfYogfiuU9Vwk">
            Skolan och elevhälsan har en nyckelroll. Särskilda informationssatsningar
            ska ges genom skolan och ska nå ut till elever i alla stadier,
            från grundskolans lägsta årskurser till gymnasiet. Frågor som
            rör barns utsatthet och hur den svenska lagstiftningen skyddar
            barn och unga samt tydlig information om hur barns rättigheter
            är utformade och vart barn och unga kan vända sig när de är utsatta
            ska integreras i den ordinarie undervisningen. Frågan om förbättrad
            information via skolan ska utredas.
          </p>
          <p xml:id="i-7pCptPNqdwYafDeR3iN2ut">
            Liberalerna anser också att skolhälsovården rutinmässigt ska
            ställa frågor om våld vid de hälsobesök som varje elev ska erbjudas
            minst tre gånger under skoltiden. Tydliga riktlinjer om detta
            bör utredas.
          </p>
          <p xml:id="i-GSDdBESBD9QnMeVoeMG4jg">
            Även bostadsbolagen kan göra mycket. Flera bostadsbolag är i
            dag engagerade i insatser mot våld i nära relationer genom att
            sätta upp anslag i sina fastigheter om vad man kan göra som granne
            och medmänniska, och vart man som offer kan vända sig. Motsvarande
            information bör även spridas gällande hedersrelaterat våld och
            förtryck.
          </p>
          <p xml:id="i-NihkLpQcdyhre9JKdy3zFa">
            Det behövs likaså mer förebyggande arbete direkt riktat till
            vårdnadshavare. Familjer där hedersnormer är rådande kan vara
            nyanlända men kan också ha bott i Sverige i tiotals år, och därför
            är det viktigt att tydlig information om barnets rättigheter och
            gällande lagar når ut brett till föräldragrupper. Det förebyggande
            och informerande arbetet ska finnas från dag ett, från mottagandefasen
            hos Migrationsverket, vidare via samhällsinformationen till nyanlända
            och så vidare.
          </p>
          <p xml:id="i-L37GTWvrDejzT4SGQQUqUr">
            Föräldrar som vill frigöra sina barn från en hederskultur kan
            löpa risk att utsättas för hårda påtryckningar från sin släkt
            eller sin klan. Därför är det viktigt att det erbjuds stöd till
            vårdnadshavare som vill bryta sig loss från en struktur präglad
            av hedersnormer. Socialtjänsten men också de frivilligorganisationer
            som arbetar mot hedersrelaterat våld och förtryck kan här göra
            ovärderliga insatser. Formerna för förbättrad förebyggande information
            och förbättrat stöd till vårdnadshavare behöver därför utredas.
          </p>
          <head xml:id="i-H7eeDin8MUzUkfW3bFBVhs" type="h3">
            Utveckla förskolans arbete mot hedersrelaterat förtryck
          </head>
          <p xml:id="i-PNZzhKTyc1rdS9HfJVZC8F">
            Tidiga insatser på förskolan är viktigt i syfte att förebygga
            stereotypa könsroller likväl som att motverka hedersrelaterat
            våld och förtryck och därmed skapa ökade förutsätt­ningar för
            jämställdhet för alla. Ett jämställdhetsarbete som inkluderar
            frågor som rör hedersrelaterat våld och förtryck ska därför genomsyra
            all förskoleverksamhet. Ett aktivt arbete på förskolan är även
            avgörande för att tidigt identifiera de barn som far illa och
            om möjligt vidta aktiva åtgärder för att förändra likväl som i
            de fall det krävs att ge barnet skydd och stöd. Regeringen bör
            vidta lämpliga åtgärder för att utveckla utbild­ningar och stödmaterial
            med inriktning på förskolan.
          </p>
          <head xml:id="i-72czZt3sAaCCEJpsACopPo" type="h3">
            Stärk elevhälsan
          </head>
          <p xml:id="i-TA9oGDNFd1ejLQur6uXTFm">
            Ett viktigt sätt att förebygga och upptäcka unga som utsätts
            för våld i hemmet, inte minst hedersrelaterat våld och förtryck,
            är genom kontakt med elevhälsan. Det ska vara obligatoriskt att
            barn erbjuds samtal med skolkuratorn förutom den hälsoundersökning
            som ges av skolsköterska. Skolhälsovården har en viktig roll att
            upptäcka utsatthet hos barn. Idag kan en elev under 15 år inte
            vända sig till sin skolkurator för en längre samtalsserie utan
            att vårdnadshavare ger sitt samtycke. Lagstiftningen måste möjliggöra
            sådana samtal utan samtycke från vårdnadshavare.
          </p>
          <head xml:id="i-LRSJ3r21e2k76Gnj6ocMXc" type="h3">
            Nationell satsning på hembesöksprogram
          </head>
          <p xml:id="i-NUphyuP6BjfVNd6DgQfgKu">
            Staten bör lära av och nationellt sprida det initiativ från Stockholms
            stad vad gäller hembesöksprogram i utsatta områden som bygger
            på att BVC gör hembesök hos nyblivna förstagångsföräldrar tillsammans
            med familjebehandlare från socialtjänsten. Forskning både i Sverige
            och internationellt visar att denna typ av program har långsiktigt
            förebyggande effekt för ett flertal former av social problematik
            samt uppmärksammar riskfamiljer. Detta bidrar även till att förändra
            den bild som finns av att socialtjänsten är en myndighet som hos
            alltför många snarare upplevs som hotfull istället för stödjande.
            Genom tidiga hembesök och uppföljande insatser får såväl barn
            som vårdnadshavare bättre förutsättningar till delaktighet och
            jämställda livsvillkor.
          </p>
          <head xml:id="i-4Yv8AqS9DifEcqMgXDtcFm" type="h2">
            Civilsamhället
          </head>
          <p xml:id="i-HWjWuy3q96SRz8rgztGDx8">
            Det är utsiktslöst att försöka bryta den hedersrelaterade maktutövningen
            enbart genom myndighetsåtgärder från skola, socialtjänst, polis
            m.m. För att nå framgång är det avgörande att hämta stöd i den
            kraft som finns i människors eget engagemang. Människor som tar
            ställning och som engagerar sig för att bryta hedersförtrycket
            där de bor och verkar måste ha samhällets fulla stöd och uppbackning.
          </p>
          <p xml:id="i-W8U3NLWNPbcoXNUf66m4Ek">
            Medmänniskors ideella engagemang genom civilsamhället har stor
            betydelse på två sätt. För det första finns det många som inriktar
            sin kraft direkt på arbetet mot alla former av hedersrelaterat
            våld och förtryck. Det finns ett växande civilsamhälle av människor
            som själva upplevt följderna av hederstänkande och som vill bidra
            till att bryta hedersstrukturer och ge stöd till utsatta. De organisationer
            som arbetar med hedersfrågor måste få ökat stöd. Vi vill också
            se mer stöd till den feministrörelse som vuxit fram i utsatta
            områden och som bidrar till att bryta moralpolisernas makt i vardagen.
          </p>
          <p xml:id="i-9BHKQmAycQ9rDSZMwRYFNX">
            För det andra har det civila samhället en mycket stor betydelse
            för att skapa andningshål i vardagen för den som lever i en hederskontext.
            Detta gäller generellt, men särskilt för barn och unga. När unga
            möts i en idrottsklubb, en scoutkår, en musik­verksamhet eller
            något annat föreningssammanhang får de chans att hitta en fristad
            och därmed växa som människor.
          </p>
          <p xml:id="i-NXKPQhLSHqb3YLm658PH8r">
            Familjer som utövar hedersrelaterad kontroll över sina barns
            liv vill ofta isolera dem från impulser från det omgivande samhället.
            Barnens frihet begränsas också genom att de förbjuds att delta
            i organiserade fritidsaktiviteter med andra barn. Därför är det
            mycket viktigt att i barn- och ungdomsverksamheten göra särskilda
            satsningar på att nå ut till flickor och pojkar från miljöer präglade
            av hederstänkande.
          </p>
          <p xml:id="i-Vn1Ef245oHUm3pBm6YVW28">
            För att föreningslivet ska fungera just som andningshål är det
            också viktigt att föreningar får möjlighet till kompetensutveckling
            och stöd i hur de ska kunna nå ut till barn och unga som inte
            får möjlighet att delta i föreningsliv. Det är även viktigt att
            informera om hur vuxna i föreningslivet ska agera om de känner
            oro kring ett barn.
          </p>
          <p xml:id="i-KEMgYH5ryMgvmgF1USBd4i">
            Det är även grundläggande att ställa krav på att föreningsverksamheterna
            inte motverkar demokrati, jämställdhet eller integration. De goda
            krafterna i civilsamhället ska få ökat stöd, men inte en krona
            i föreningsbidrag ska gå till extrema eller reaktionära krafter.
          </p>
          <head xml:id="i-U7buiHiTREjNsSbP4hw4qb" type="h2">
            Polis och rättsväsende
          </head>
          <p xml:id="i-Uamd8USmmieDdkpZ27wfCL">
            Det hedersrelaterade förtrycket förekommer i hela Sverige, men
            det finns bostads­områden där hederstänkandet är så utbrett att
            det är en lokal maktfaktor att räkna med. Det är platser där flickor
            och kvinnor trakasseras och kontrolleras inte bara i hemmet utan
            också i det offentliga rummet. Att göra vardagliga saker som att
            ensam åka in till stan, besöka ett kafé eller promenera på torget
            vid ”fel” tidpunkt kan vara tillräckligt.
          </p>
          <p xml:id="i-9ybrjnYek2Aj3DmAowf4PK">
            För att bryta detta krävs många olika åtgärder. En central fråga
            är att det finns en närvarande polis, och tack vare Liberalerna
            görs det betydande satsningar på polisen och övriga rättsväsendet
            i budgetpropositionen för 2021.
          </p>
          <p xml:id="i-6yTTgmFg5S1ZXVymmHTxVE">
            Även invånarna i utsatta områden har rätt till skydd av rättssamhället,
            och en förstärkt lokal polisiär närvaro skapar trygghet. Det skickar
            också en tydlig signal till moralpoliserna att de blir sedda och
            övervakade, och att ordningsmakten kommer att finnas där ifall
            de utsätter flickor eller kvinnor för hot, hat eller fysiskt våld.
          </p>
          <p xml:id="i-NvKV74WSSxZDamcm2HHake">
            En närvarande polis är även en viktig del i Liberalernas sammanhållna
            politik för att bryta utanförskapet och förbättra integrationen,
            vilket i sin tur håller tillbaka de krafter som upprätthåller
            hedersnormer.
          </p>
          <p xml:id="i-5tQViQLCHKuViR5Eatt9DM">
            Vår politik bygger på en helhetssyn, där skolan är central för
            att människor ska kunna rusta sig med den kunskap som behövs för
            ett självständigt liv. Därför har Liberalerna bland annat lagt
            förslag om obligatorisk språkförskola för nyanlända barn, förlängd
            skolplikt för de nyanlända elever som behöver mer tid i skolan,
            aktivt skolval i samtliga kommuner, särskilda satsningar på skolor
            i de mest utsatta områdena samt stopp för nyetablering av religiösa
            friskolor. Många av dessa förslag kommer nu också att bli verklighet
            tack vare att Liberalerna fört in frågorna i januariavtalet och
            budgetarbetet.
          </p>
          <p xml:id="i-WgjCwa7CcAgSpH2CgqTMqv">
            Allt detta bidrar till att öka barnens och föräldrarnas kontakter
            med det omgivande samhället och motverkar att vuxna isolerar sig
            själva och sina barn, vilket i sin tur hjälper till att bryta
            ner de maktstrukturer som upprätthåller hedersnormerna.
          </p>
          <p xml:id="i-EPuZxfQTgx1bofAtV65SjF">
            Polismyndigheten behöver, till exempel via Nationella operativa
            avdelningen, ha förutsättningar och möjligheter att långsiktigt
            och strategiskt arbeta mot hedersrelaterat våld och förtryck.
            Polisens nationella kompetensnätverk med fokus på hedersrelaterad
            brottslighet är centralt i detta sammanhang. Det är även viktigt
            med riktade utbildningsinsatser för barnutredare inom Polismyndigheten
            mot bakgrund av att hedersrelaterat våld och förtryck i stor utsträckning
            riktar sig mot barn.
          </p>
          <p xml:id="i-TApWhUpJPnRPYt3KLZTwzT">
            Fler anmälningar av hedersrelaterade brott behöver leda till
            åtal. Liberalerna anser att anmälningar av hedersrelaterade brott
            alltid måste utredas, något som gör stöd och skydd till brottsoffret
            avgörande. Hedersrelaterade brott ska alltid falla under allmänt
            åtal.
          </p>
          <p xml:id="i-3GpUyCnvCcXqc6KAfSXU3W">
            Ett problem är att hedersrelaterade brott som leder till polisanmälan
            inte kodförs och registreras så att det framgår att brottet är
            just hedersrelaterat. Det behöver därför finnas särskilda brottskoder
            för brott med hedersmotiv.
          </p>
          <p xml:id="i-3tHYck32Ww26AixUGWXAHU">
            Vid brott med hedersrelaterade motiv är offret ofta i en särskilt
            utsatt situation även under själva rättsprocessen. Det ställer
            särskilda krav på brottsoffrets målsägande­biträde, eftersom det
            kan behövas särskild kompetens. Utgångspunkten bör vara att brottsoffret
            ska få möjlighet att välja ett målsägandebiträde med dokumenterad
            kompetens i frågor kring hedersrelaterade brott.
          </p>
          <p xml:id="i-7k1BPKVb5ptnpVR43tjCkb">
            Hedersrelaterad brottslighet osynliggörs ofta i brottsstatistiken.
            Eftersom heders­relaterat våld inte har någon egen brottsrubricering
            eller är bundet till några specifika brottsrubriceringar omfattas
            gärningarna i stället av brottsbalken precis som allt annat våld.
            Det gör det svårare att identifiera om flera brottsanmälningar
            hänger ihop med en kollektiv hotbild där flera gärningsmän är
            inblandade. I polisens interna rapporterings­system kan flaggning
            ske av brott som rör hedersrelaterade ärenden. Om det längre fram
            visar sig att hedersrelaterade motiv saknas kan flaggningen tas
            bort.
          </p>
          <p xml:id="i-PZTi3QZx9ze1oaZVgKaqpn">
            För brottsoffren är det viktigt att det redan initialt i utredningen
            framkommer att det kan finnas risk för att brottet har ett hedersmotiv
            för att brottsoffret ska ges rätt stöd och skydd. Detta gäller
            i allra högsta grad barn och unga.
          </p>
          <head xml:id="i-MKuZVqAZ78EFBZumza4cHF" type="h3">
            Straffrättsliga åtgärder
          </head>
          <p xml:id="i-5qpnWbRDSYgMaKwwxKFNmf">
            Brott som begås i hederns namn är en svår kränkning av människans
            grundläggande rättigheter. Hedersrelaterade brott är också särskilt
            allvarliga eftersom de bygger på att familjen och dess närmaste
            nätverk utövar ett kollektivt förtryck av den enskilde. Varje
            gång en person utsätts för ett hedersrelaterat brott blir det
            också en signal till andra offer om vilka risker det innebär att
            inte underordna sig. Brottet är därför inte bara ett övergrepp
            mot offret utan också ett sätt att signalera till omgivningen
            att hedersstruk­turerna måste upprätthållas.
          </p>
          <p xml:id="i-CTWCxxHjAiqXMm6UjLZynJ">
            Den 1 juli 2020 infördes en särskild straffskärpningsgrund som
            innebär att straffet för ett brott ska skärpas om ett motiv för
            brottet varit heder. Detta gäller oavsett vilket brottet är.
          </p>
          <p xml:id="i-PXLYPmA7Y5L3E8wPZoifqh">
            Det bör också övervägas en bredare översyn av brottsbalken så
            att hedersrelaterade brott synliggörs i en särskild brottsrubricering.
            Även om hedersrelaterade motiv kan ligga bakom många olika slags
            gärningar visar lagstiftningen om fridskränkning att det kan vara
            fullt möjligt att skapa en särskild brottsrubricering för olika
            former av kränkningar med samma motiv. Med en särskild brottsrubricering
            blir det också möjligt att markera hedersdimensionens allvar genom
            straffskalans utformning.
          </p>
          <p xml:id="i-VLDEzRj39heyv4Wrw7vHKC">
            Den 1 juli 2020 har även det nya brottet barnäktenskapsbrott
            införts. Därmed blir det straffbart att förmå eller tillåta ett
            barn att ingå ett äktenskap eller en äktenskapsliknande förbindelse.
            Vi vill gå vidare och se över straffskalorna för andra brott relaterade
            till barnäktenskap. Straffet för äktenskapstvång bör skärpas från
            fängelse i högst fyra år till fängelse mellan ett och sex år.
            Straffet för vilseledande till äktenskapsresa bör skärpas från
            fängelse i högst två år till fängelse från ett till fyra år. Detta
            innebär i sin tur att preskriptionstiden förlängs till tio år.
          </p>
          <p xml:id="i-FEFRu8pJ7fkG8GqzjXEEp8">
            För att öka möjligheterna att i efterhand lagföra brottslingar
            vill Liberalerna också att preskriptionstiderna för dessa brott
            börjar räknas från den dag då offret fyller 18 år eller skulle
            ha fyllt 18 år. Denna artonårsregel gäller redan för sexualbrott
            mot barn samt för könsstympning.
          </p>
          <p xml:id="i-CwDXULqHzbWWooSBeq8wQa">
            Vi vill vidare att stämpling eller försök till vilseledande till
            äktenskapsresa ska kriminaliseras. Denna bestämmelse skulle på
            grund av bevissvårigheter sannolikt sällan kunna användas i domstol,
            men det skulle ge en viktig preventiv signal till den som överväger
            att t.ex. försöka lura sitt barn att följa med utomlands för att
            där genomföra en vigsel.
          </p>
          <head xml:id="i-Y2DtWMNF7k4pMjPXw29TLG" type="h2">
            Barnrättsperspektiv i arbetet mot hedersrelaterat våld och förtryck
          </head>
          <p xml:id="i-56rstVYhufouFxuHYrmcF2">
            Begreppet hedersrelaterat förtryck leder ofta tankarna till det
            våld och det förtryck som handlar om kyskhetskontroll, om att
            kontrollera ungas val av relationer och att begränsa deras framtid
            som vuxna. En rad rättsfall, från Pela och Fadime och framåt,
            vittnar om att den som vägrar underordna sig hederstänkandet i
            extrema fall kan få betala med sitt eget liv.
          </p>
          <p xml:id="i-7P6NVagMEBbj9kLQfphgVG">
            Allt detta är sant, men det får inte skymma sikten för att det
            hedersrelaterade förtrycket kan börja långt tidigare i den unga
            människans liv. Det är sällan som det kommer som en blixt från
            klar himmel att en familj vill hindra en människa på tröskeln
            till vuxenlivet att göra sina egna val.
          </p>
          <p xml:id="i-E3bpZuuEkc7SARo2WbxCSn">
            Oftast har signalerna funnits där långt tidigare i barnets liv.
            Samma människa som i sena tonåren utsätts för hård press att gifta
            sig med en kusin som han eller hon aldrig träffat kan redan i
            sin tidiga barndom ha förbjudits att leka med kamrater av motsatta
            könet, delta på klassutflykter eller följa med på simskola.
          </p>
          <p xml:id="i-JSEKTFgZw6FsC7EPJNn6w1">
            När vi i denna motion talar om barn utgår vi från FN:s barnkonvention,
            som gäller alla som är under 18 år. För de flesta barn och unga
            ökar friheten och självbestämmandet med stigande ålder. För barn
            och unga i en hederskontext gäller det omvända – friheten minskar
            ju äldre man blir. Den som i sena tonåren tvingas in i en äktenskapsrelation
            har fått se sitt liv krympa ända från barndomen.
          </p>
          <p xml:id="i-9brYkpKsZELEaTvKRqX6f4">
            Uttrycken för hederstänkandet varierar med barnets ålder. Frihetsbegränsningarna
            ser olika ut för ett litet barn och en ung människa som är på
            väg att bli myndig. Det behövs ett helhetstänkande. Precis som
            i allt annat arbete för barnets rättigheter handlar det om att
            vuxenvärlden måste skicka signaler och samtidigt fånga upp barns
            och ungas signaler. Vuxenvärlden måste ta ansvar och våga bry
            sig om. Vi är skyldiga att aldrig göra skillnad mellan barn, när
            det gäller vad barn ska ha rätt till och vad barn ska skyddas
            från.
          </p>
          <p xml:id="i-UXGU5cgRpXP4AEz4a3YUt8">
            Därför måste det ske ett perspektivskifte i arbetet mot hedersrelaterat
            våld och förtryck. Det behövs ett tydligare barnrättsperspektiv
            och en mycket större medvetenhet i hela samhället om att de strukturer
            som upprätthåller det hedersrelaterade förtrycket drabbar människor
            i alla åldrar – inte bara vuxna och ungdomar utan också yngre
            barn.
          </p>
          <p xml:id="i-9ytC81ezZcD2jVYUzN4ZEg">
            Det är viktigt att lyfta barns och ungas egen delaktighet och
            se dem som viktiga resurspersoner. Det omgivande samhället behöver
            lyssna på deras tankar kring vilka åtgärder de önskar ska vidtas
            för att ge dem stöd i att orka stå emot hedersrelaterat våld och
            förtryck.
          </p>
          <p xml:id="i-JjjYqeDM6KojX3B5EWgkfu">
            Det är för sent att reagera när moralpoliserna redan står där
            på torget. I stället måste insatserna mot hedersrelaterat förtryck
            börja så tidigt som möjligt i barnets liv, från barnavårdscentralen
            och uppåt. Det är också av största vikt att insatserna når ut
            till alla barn, oavsett om de är födda i Sverige eller kommer
            hit som asylsökande eller invandrar hit av annan orsak.
          </p>
          <head xml:id="i-X8ykRzFPJBJ9yfagVNeuz2" type="h3">
            Nationell strategi mot våld mot barn
          </head>
          <p xml:id="i-ANFAD2uexbC86VMsNaZ9QQ">
            Liberalerna motionerade 2019 om att det behövs en nationell strategi
            mot våld mot barn som ska omfatta all den våldsutsatthet barn
            riskerar att råka ut för till exempel i hem­met, på skolan, på
            institutioner, i bostadsområdet och på allmän plats. Detta ska
            nu genomföras, vilket aviseras i budgetpropositionen för 2021.
            Liberalerna väljer därför att inte här lägga några formella yrkanden.
          </p>
          <p xml:id="i-JKAtyocdkm4YKwHzcKWqo2">
            Samhället har ett ansvar för att skydda alla barn från alla former
            av våld. Fördelen med en nationell strategi är att den ger möjlighet
            att anlägga ett helhetsperspektiv och en sammanhållen politik.
            Frågorna berör många olika myndigheter liksom kommuner, landsting
            och civilsamhället. Det handlar om det enskilda barnets möjligheter
            att göra sin röst hörd och det handlar om förutsättningarna för
            omvärlden att agera när ett barn far illa. Lagstiftningen behöver
            ses över brett, och den transnationella dimensionen som innebär
            att barn kan föras ut ur Sverige måste finnas med.
          </p>
          <p xml:id="i-WAoy4q2tCuTVYsMPp5GBQz">
            Det behövs insatser kring utbildning om barns villkor, sociala
            åtgärder och tydlig lagstiftning. Ansvariga myndigheter har en
            skyldighet att ge våldsutsatta barn det stöd och skydd de har
            rätt till och behov av. Genom en tydligare ansvarsfördelning mellan
            myndigheter ökar förutsättningarna för den samverkan som är nödvändig
            för att på bästa sätt bekämpa våld mot barn och ge de redan utsatta
            barnen rätt vård, stöd och skydd. Den nationella strategin mot
            våld mot barn ska även innehålla åtgärder för att belysa och förebygga,
            identifiera, utreda, rehabilitera och följa upp våld mot barn.
          </p>
          <p xml:id="i-XftGUGEdngdeWmdCWxuoDv">
            Genom en samlad nationell strategi kan vi förebygga att barn
            bedöms med olika måttstockar. I dag händer det alltför ofta att
            barn bemöts på olika sätt beroende på utländsk bakgrund, bostadsort,
            funktionsnedsättning, status som ensamkommande, föräldrar med
            psykisk ohälsa eller missbruk. På grund av hedersförtryckets särskilda
            aspekter bör strategin också ha ett tydligt fokus på barn som
            utsätts för hedersrelaterat våld och förtryck i alla dess uttrycksformer.
          </p>
          <head xml:id="i-TNwrTqTNsN9YaQhVtpNEyq" type="h2">
            Forskning om hedersrelaterat våld, extremism och organiserad
            brottslighet
          </head>
          <p xml:id="i-FsY872eB58u55mG8uU72Cb">
            Länsstyrelsen i Östergötland har uppmärksammat att det till stödtelefonen
            förekommer exempel på kopplingar mellan hedersrelaterat våld och
            förtryck och annan brottslighet som våldsbejakande extremism och
            organiserad brottslighet. Det kan röra sig om föräldrar som tillhör
            radikala miljöer, men också till exempel att en son i familjen
            rör sig i kriminella kretsar. Detta samtidigt som flickor och
            unga kvinnor (liksom sönerna) i samma familjer lever med hedersrelaterat
            våld och förtryck, men utan att detta upp­märksammas. Hederskontexten
            kan även användas som ett utpressningsmedel, exempelvis genom
            att hota med att sprida rykten om en flicka eller kvinna i familjen.
            Dessa kopplingar är värda att undersöka närmare för att kunna
            bedriva ett verkningsfullt socialt och brottsförebyggande arbete.
          </p>
          <p xml:id="i-6UcX6CMUjpw2q4agBkKAQ2">
            Jämställdhetsmyndigheten har noterat en liknande koppling. Det
            finns enligt Jämställdhetsmyndigheten ett behov av att vidare
            belysa detta och hur ett förebyggande arbete, tidig upptäckt och
            samverkan mellan olika myndigheter kan leda till att bryta denna
            destruktiva utveckling. Regeringen bör ge Centrum mot våldsbejakande
            extremism i uppdrag att genomföra kunskapsutveckling och stöd
            för att undersöka kopplingen mellan organiserad brottslighet,
            extremism och hedersrelaterat våld och förtryck.
          </p>
          <head xml:id="i-9FJVUq1dzfUG4djDdCddDQ" type="h2">
            Könsstympning av flickor och kvinnor
          </head>
          <p xml:id="i-RrpR99TVjjYTg3wZ5BMYHb">
            Könsstympning av flickor och kvinnor är en allvarlig kränkning
            av flickors och kvinnors grundläggande rättigheter och ett brott
            mot svensk lag. Könsstympning av flickor och kvinnor är ett brott
            i Sverige sedan 1982. Trots en tydlig lagstiftning finns det bara
            tre fällande domar.
          </p>
          <p xml:id="i-JvLWSqcsZjkiCV43CM43Fo">
            2015 uppskattade Socialstyrelsen att ca 38 000 kvinnor, varav
            7 000 flickor, boende i Sverige har könsstympats. Konsekvenserna
            av könsstympningen skiljer sig åt bl.a. beroende på vilken form
            av könsstympning som flickan/kvinnan utsatts för. Det kan handla
            om svår smärta, psykiskt trauma, psykiska och sociala problem,
            infektioner, svårighet att kissa och att tömma tarmen, besvär
            vid menstruation, skador på intilliggande organ och problem vid
            sexuell samvaro. För att alla flickor och kvinnor som har besvär
            kopplade till könsstympning ska få tillgång till den vård de har
            rätt till och behov av måste det ske en kunskapshöjning som riktar
            sig till alla samhällets aktörer som möter flickor och kvinnor
            som är utsatta eller riskerar att utsättas för könsstympning.
          </p>
          <p xml:id="i-JxvaTAX761eLAcvYuwNHwV">
            I Sverige finns tydliga lagar som dessutom förstärks av konventioner.
            Det råder tveklöst en nolltolerans mot all form av könsstympning
            av flickor och kvinnor. Dock saknas en sammanhållen nationell
            strategi för det förebyggande och attitydförändrande arbetet samt
            insatser till de flickor och kvinnor som varit utsatta för könsstympning
            (innan de kom till Sverige).
          </p>
          <p xml:id="i-RDU6paAGy1MFiHxC9dW5Mz">
            Amelmottagningen vid Södersjukhuset, Stockholm och Vulvamottagningen
            vid Angereds närsjukhus, Göteborg är idag de enda specialistmottagningar
            som finns riktade till könsstympade flickor och kvinnor. Könsstympade
            flickor och kvinnor finns i hela Sverige och det finns ett stort
            kunskapsbehov inom hälso- och sjukvården. Det måste dock ske tydligare
            prioriteringar. Få regioner har tydliga rutiner och riktlinjer
            kring arbetet mot könsstympning av flickor/kvinnor.
          </p>
          <p xml:id="i-HrZrdw4U4Mzqi8AvmSNSBf">
            Flickor och kvinnor vittnar om att de sökt stöd och vård men
            mötts av okunskap och därmed inte fått hjälp eller adekvat vård.
            Flickor och kvinnor berättar även om att könsstympningen de utsatts
            för är ett tabubelagt område att tala om. Alltför många utsatta
            flickor och kvinnor är utlämnade att lida i sin ensamhet. Detta
            är helt oaccep­tabelt och tystnaden om könsstympning och dess
            konsekvenser måste brytas. Det handlar om flickors och kvinnors
            rätt till jämlik vård oavsett var i Sverige de bor. Ökad kunskap
            och förmåga måste även genomsyra andra relevanta verksamheter
            såsom socialtjänsten, förskolan, skolan, polisen, åklagare samt
            Migrationsverket.
          </p>
          <p xml:id="i-YHB9HrQo5uGkqcKWQZStFj">
            Det är viktigt att se kopplingen mellan hedersrelaterat våld
            och könsstympning av flickor och kvinnor. Könsstympning av flickor
            och kvinnor är ett allvarligt brott mot deras grundläggande fri-
            och rättigheter och när det sker efter anknytning till Sverige
            även en allvarlig brottslig gärning som kan ge upp till 10 års
            fängelse. Könsstympning begränsar och kontrollerar även flickors
            och kvinnors kroppar och sexualitet; före­ställningen om mäns
            och familjers heder är kopplad till kvinnors och flickors sexuella
            beteende och ojämställdhet. Det fråntar flickor och kvinnor rätten
            till kroppslig integritet och rätten till egenmakt över sin sexualitet.
          </p>
          <p xml:id="i-9V1wEoxTNmmFfddeQR2d7x">
            Politiken måste därför i samarbete med myndigheter agera, förebygga
            och kämpa för flickors och kvinnors rätt till sin kropp, sin frihet
            och sina egna val. Allt annat är ett svek och diskriminering av
            flickors och kvinnors rättigheter, hälsa och utveckling.
          </p>
          <p xml:id="i-RyxZWP5rBuecHa5342GKJZ">
            Det krävs ett aktivt förebyggande arbete för att förändra attityder,
            normer, sedvänjor och traditioner som leder till könsstympning
            av flickor. Insatserna måste riktas och nå ut till alla berörda
            målgrupper med ett tydligt fokus på vårdnadshavare likväl som
            barn. Den berörda målgruppen måste involveras bättre i arbetet
            mot könsstympning av flickor och kvinnor.
          </p>
          <p xml:id="i-XjmiDoij4KKq9HES1t8qpX">
            Enbart under 2018 nydiagnostiserades 1 100 kvinnor och flickor
            med någon av diagnoskoderna som tyder på att de utsatts för könsstympning.
            Det förekommer även att flickor under 18 år som är födda och uppvuxna
            i Sverige nydiagnostiseras för köns­stympning. En ny kartläggning
            av omfattning av könsstympning av flickor och kvinnor i Sverige
            behöver genomföras eftersom den tidigare har varit begränsad och
            bygger på statistik från 2012. Kunskapen om könsstympning av flickor
            och kvinnor och könsstympningens konsekvenser måste förbättras
            inom hälso- och sjukvård, skola, socialtjänst, rättsväsendet och
            Migrationsverket. Vidare behövs brett utåtriktat arbete för att
            nå ut till vårdnadshavare och uppmana dem att söka vård för sina
            barn.
          </p>
          <p xml:id="i-3vXfz6Y8jQ8bWGMWxcW27z">
            Hälso- och sjukvården i hela landet måste ha tillgång till särskild
            kompetens eller verksamhet för att ta emot de flickor och kvinnor
            som är könsstympade samt är i behov av vård och behandling samt
            psykosocialt stöd. Fler specialiserade mottagningar lär komma
            att behövas, och medicinska riktlinjer och rutiner behöver tas
            fram och tillämpas i alla regioner.
          </p>
          <p xml:id="i-Rz5aPdnyK1GQ6TNQ1JsZ5W">
            Mottagandet av nyanlända behöver förbättras. Frågor ska ställas
            och information ska ges om barns rättigheter med tydligt fokus
            på agaförbud, barnäktenskap, tvångsäkten­skap och könsstympning
            till vårdnadshare och barn redan vid kontakten med Migrationsverket.
            Vid hälsoundersökning av asylsökande barn ska frågor om våld,
            barnäktenskap, tvångsäktenskap och könsstympning ställas och mot
            bakgrund av den information som framkommer ska vård erbjudas.
          </p>
          <head xml:id="i-7H8hvBdMfz3m27wsRctP3h" type="h2">
            Hedersrelaterat våld och förtryck mot hbtq-personer
          </head>
          <p xml:id="i-GjLm8X1Ltsm1vVpBdqBtaL">
            Det hedersrelaterade våldet drabbar även hbtq-personer. Individer
            tvingas in i relationer, hotas, utsätts för våld eller omvändelseförsök
            och får i vissa fall betala med sitt liv. Allt detta för att upprätthålla
            en familjeheder som krockar med vårt sekulära och moderna samhälle.
          </p>
          <p xml:id="i-2SmpzdCuQ6swFbpabjV4KD">
            Även om hederstraditioner är särskilt utbredda i vissa geografiska
            områden eller bland människor som har sin härstamning därifrån,
            så är det viktigt att betona att de i sig inte har någonting med
            religion eller etnicitet att göra. Det är genom kunskap, synliggörande
            och reflekterande debatt som traditioner förändras. Alla former
            av kollektivt skuldbeläggande måste motverkas, samtidigt som företeelsen
            inte får sopas under mattan.
          </p>
          <p xml:id="i-LAHivxWvSSZZ1zXj3c52iz">
            För att effektivt motverka alla former av hedersrelaterat våld
            och förtryck är det av stor vikt att det finns ett tydligt hbtq-perspektiv.
            Det gäller på alla nivåer, från det nationella till det lokala
            arbetet på gräsrotsnivå. Varje brottsoffer behöver ses som den
            individ hen är och bemötas utifrån sin egen situation. Därför
            behöver insatserna för offer för hedersrelaterat våld och förtryck
            utformas så att inte vissa grupper står utan hjälp.
          </p>
          <p xml:id="i-SGzB646NsYTc43hw1yS7A4">
            Kunskapen om omfattningen av det hedersrelaterade våldet och
            förtrycket mot hbtq-personer behöver förbättras. Om hedersrelaterat
            våld och förtryck i allmänhet är svårt att kartlägga är svårigheterna
            att bryta tystnaden och minska mörkertalet särskilt stora vad
            gäller hedersrelaterat våld och förtryck mot hbtq-personer. Vi
            anser att det är angeläget att fördjupa kunskapen om det hedersrelaterade
            våldet och förtrycket mot hbtq-personer och dess omfattning genom
            en särskild studie.
          </p>
          <head xml:id="i-GoowEUn3Nw4tuqKhN2rZqb" type="h2">
            Internationella frågor
          </head>
          <p xml:id="i-PGeffwFoBDpEhaL8HPJWN2">
            Arbetet mot hedersrelaterat förtryck behöver ha en tydlig transnationell
            dimension. De utmaningar som invånare i Sverige ställs inför har
            vi gemensamt med människor i många andra länder. Sverige ska i
            utrikes- och biståndspolitiken ge stöd åt de krafter som motverkar
            hedersförtryck och även bygga en starkare internationell samverkan.
          </p>
          <p xml:id="i-BoDjZgvAULQ2jwuu8ZL9JZ">
            Det är också angeläget att utveckla det internationella rättsliga
            samarbetet, med tanke på att många hedersrelaterade brott innefattar
            flera länder (t.ex. tvångsäkten­skapsresor). Samarbetet i EU är
            centralt i sammanhanget, men också våra bilaterala kontakter med
            enskilda länder. De hedersstrukturer som tar ifrån människor deras
            frihet slutar inte vid Sveriges gränser, utan ofta finns nätverk
            mellan länder där förövare samverkar med varandra för att upprätthålla
            kontrollen över den gemensamma släkten. Detta gäller både familjer
            som nyligen invandrat till Sverige och familjer som levat här
            länge.
          </p>
          <p xml:id="i-YZJnZggpuvJnWZb7CqJC9m">
            Risken för i Sverige bosatta personer att utsättas för hedersrelaterat
            förtryck utomlands är särskilt stor för barn och unga. Det kan
            ta sig olika konkreta uttryck. Några barn kan skickas till ett
            annat land för så kallade uppfostringsresor där de tvingas underordna
            sig en hedersstruktur som de här i Sverige försöker frigöra sig
            från. Andra kan sändas utomlands för att könsstympas eller bli
            bortgifta. I vissa extrema fall kan de föras utomlands för att
            mördas eftersom det ses som enda möjligheten att befria sig från
            den skam som barnet anses ha dragit på sin släkt eller klan.
          </p>
          <p xml:id="i-NdbDE5phKE7KKdv1Doq57q">
            Vi vill även att samtliga ärenden gällande misstanke om att barn
            förs ut ur landet för könsstympning eller barn- eller tvångsäktenskap
            ska handläggas av åklagare med specialistkompetens. Liberalerna
            vill inrätta ett kompetensnätverk för åklagare vid allmänna åklagarkammare
            för arbetet mot hedersrelaterad brottslighet och dess olika uttrycksformer
            som barnäktenskap, tvångsäktenskap och könsstympning. Även Åklagarmyndighetens
            riksenhet mot internationell och organiserad brottslighet ska
            ingå i det nationella kompetensnätverket. Det är viktigt att nätverkets
            arbete präglas av ett tydligt barnrättsperspektiv. Även samverkan
            mellan Polismyndigheten och Åklagar­myndigheten behöver utvecklas.
          </p>
          <p xml:id="i-C2ueHBrTTqT48xYKtk6sFa">
            Det är av största vikt att skolan och andra instanser inte förblir
            passiva när ett barn försvinner från verksamheten utan förklaring.
            Om ett barn efter sommarlovet inte återvänder till klassen vilar
            det ett stort ansvar på lärare och annan skolpersonal att omedelbart
            reagera och vid behov orosanmäla.
          </p>
          <p xml:id="i-1kfMZTs2rJMmtQb93JeeR">
            Mörkertalet är stort. Många fall där barn bortförs mot sin vilja
            blir inte upptäckta, därför att omgivningen i Sverige inte ser
            varningstecknen i tid. I stället tolkas bortförande som en vanlig
            resa eller utlandsflytt. Det behövs därför en nationell kartläggning
            för att få bättre kunskap om hur många barn som har blivit bortförda
            och vilka omständigheterna har varit i dessa fall.
          </p>
          <p xml:id="i-Emsxck978D7hMSiGPtq7Wn">
            Det behövs vidare en myndighetsövergripande handlingsplan och
            riktlinjer för att förhindra att barn och unga förs ut ur Sverige,
            men också för hur dessa ärenden ska hanteras om ett bortförande
            verkligen äger rum. Det behövs en bättre myndighets­samverkan
            när det gäller arbetet med att hjälpa personer som förts utomlands
            för att ingå barnäktenskap eller tvångsäktenskap eller könsstympas.
            Detta gäller såväl samverkan på ett övergripande plan som samverkan
            i enskilda ärenden. Därför behöver relevanta myndigheter utarbeta
            nationella riktlinjer och metodstöd för att förebygga och förhindra
            bortföranden samt hantera ärenden där någon blivit bortförd och/eller
            hålls kvar utomlands. Januariavtalet innehåller tydliga skrivningar
            om detta, varför vi inte i denna motion lägger något formellt
            yrkande i denna del. Vi kommer i stället noggrant att bevaka frågan
            i det fortsatta förverkligandet av januariavtalet.
          </p>
          <head xml:id="i-96Zkqr7Lvuv8L7MeAwcqBp" type="h3">
            Barn ska inte berövas sitt medborgarskap
          </head>
          <p xml:id="i-J13xvsJtQiaZePh1Fnwew2">
            Ingen under 18 år ska behöva löpa risken att föras utomlands
            för att bli bortgift i ett land där barnäktenskap är tillåtet.
            Men den svenska lagen ger inte barnen tillräckligt skydd mot detta.
            En allvarlig lucka i lagen om svenskt medborgarskap ger i praktiken
            föräldrarna rätt att för sina barns räkning ansöka om att deras
            svenska medborgarskap ska sägas upp. Om barnet är 12 år ska både
            barnet och vårdnadshavarna underteckna blanketten, men det finns
            inga regler som säkerställer att det alltid görs en kontroll av
            att barnets underskrift är äkta. Dessutom kan ett barn som lever
            i en hederskontext vara utsatt för starka påtryckningar att skriva
            på.
          </p>
          <p xml:id="i-WMg7D26p2ga72GLWQCFw6E">
            Lagen är skriven så att det i dag är mycket svårt att avslå en
            ansökan om att få det svenska medborgarskapet upphävt, och om
            personen saknar hemvist i Sverige finns det i dag ingen möjlighet
            alls för svenska myndigheter att vägra upphäva medborgarskapet.
            Det gör att barn som blivit bortförda utomlands, och därmed saknar
            hemvist, är skyddslösa gentemot sina föräldrar. För barn som lever
            under hedersrelaterat förtryck innebär detta stora risker.
          </p>
          <p xml:id="i-gwA72DAJCzG6bHzzBjfb9">
            Luckan i lagen måste täppas till. Vi vill att lagen ändras så
            att en ansökan om att säga upp det svenska medborgarskapet för
            en person under 18 år inte får bifallas utan att domstol först
            prövar skälen. Barnet ska ges möjlighet att själv säga sin åsikt.
            På så vis skyddas barnets rättigheter av en oberoende juridisk
            instans i de situationer då barn utsätts för hedersrelaterad maktutövning
            från föräldrarnas sida.
          </p>
          <p xml:id="i-w5nX9kFj5CQXSgK3S4nEX">
            Frågan utreds nu av den utredning som ser över språk- och samhällskunskapskrav
            för svenskt medborgarskap och andra frågor om medborgarskap (dir.
            2019:70). På grund av detta lägger vi inte något formellt yrkande,
            utan vi kommer noggrant att följa frågan i den fortsatta beredningen.
          </p>
          <head xml:id="i-JeHKPA5GZgfjed8mwHQHU" type="h3">
            När barn söker asyl
          </head>
          <p xml:id="i-LiXjQfVUY8iQK7fwgvEMAm">
            Barn som kommer som asylsökande har oftast ingen, eller mycket
            liten, kunskap om vilka rättigheter de har i Sverige. Rätten att
            skyddas mot alla former av våld och hedersrelaterat förtryck är
            absolut och gäller alla barn och unga från asylprocessens första
            dag, oavsett om uppehållstillstånd beviljas eller ej.
          </p>
          <p xml:id="i-ADxnoUmuwPRnvQHZMaSr1D">
            Därför är det viktigt att frågor om hedersrelaterat våld och
            förtryck uppmärksammas från dag ett, vid asylprocessens början.
            Barn som söker asyl ska direkt vid ankomsten nås av information,
            på sin egen nivå och på sitt eget språk, om sina rättigheter och
            om vart man kan vända sig om man är utsatt för hedersrelaterat
            våld och förtryck. Detta gäller både barn i familjer och barn
            som söker asyl på egen hand.
          </p>
          <p xml:id="i-BawzmnGVmrv7VeWEN2tk78">
            Det är särskilt viktigt att uppmärksamma hedersfrågorna vid hälsoundersökning
            av asylsökande barn. Barnen ska få träffa vårdpersonalen enskilt
            och frågor ska alltid ställas om våld, påtvingade relationer och
            könsstympning, och samtalen ska där så krävs följas upp under
            hela asylprocessen och även därefter.
          </p>
          <p xml:id="i-HmCmQixF5MxLchVaa3ekE8">
            I debatten om ensamkommande barn har det saknats ett tydligt
            fokus på ensamkom­mande flickors situation. I Socialstyrelsens
            lägesrapport 2020 framkommer att andelen ensamkommande flickor
            har ökat successivt under åren 2015–2019. År 2019 utgjorde de
            28 % av det totala antalet ensamkommande barn, under 2015 var
            antalet 8 %. De flesta ensamkommande flickor kommer från länder
            där könsstympning och barnäktenskap är vanligt, framkommer det
            i rapporten. Rapporten lyfter även att en stor andel av de ensamkommande
            flickorna sökte asyl på anknytning. Således placerades många av
            de ensamkommande flickorna i nätverkshem, en form av familjehem.
            Det framkommer även i rapporten att det finns risker när ensamkommande
            flickor placeras i nätverkshem som socialnämnden bör vara uppmärksam
            på. De risker som anges är bland annat hedersrelaterat våld och
            förtryck, människohandel samt utnyttjande och exploatering i hushållsslaveri
            (sexuellt eller annat). Mot bakgrund av detta är det av yttersta
            vikt att ansvariga myndigheter såsom Migrationsverket, socialtjänsten,
            hälso- och sjukvården och rättsväsendet har den kompetens som
            krävs för att identifiera barns utsatthet. Liberalerna anser att
            ensamkommande flickor inte ska placeras i nätverkshem om det finns
            minsta tvivel kring den ensamkommande flickans situation. Det
            gäller likväl för ensamkommande pojkar.
          </p>
          <head xml:id="i-LNombohBPMVCXiN37Q7SzM" type="h3">
            Fler möjligheter att utvisa icke-svenska medborgare – ge offret
            uppehållstillstånd
          </head>
          <p xml:id="i-MARQTmtj8wBgG26LJJkU3U">
            Hedersrelaterad brottslighet är en grov kränkning av en människas
            frihet och värdighet. Detta måste också synas i straffmätningen
            och konsekvenserna för gärningsmannen. I dag ska utvisning prövas
            av domstol om brottet motsvarar minst ett års fängelse. Vid beslut
            om utvisning ska domstolen alltid ta hänsyn till den dömdes anknytning
            till det svenska samhället. Särskilt ska domstolen beakta om den
            dömde har barn eller andra anhöriga här, något som blir kontraproduktivt
            vid brott med hedersmotiv eftersom det är just mot de egna anhöriga
            som brottet riktar sig.
          </p>
          <p xml:id="i-9zYGLbZbMGXNjcyFhascVm">
            Lagen behöver ändras vilket också följer av januariavtalet. Liberalerna
            anser att utvisning som huvudregel bör utdömas vid alla brott
            med hedersmotiv där fängelse ingår i domen. Frågan utreds nu av
            den utredning som ser över språk- och samhälls­kunskapskrav för
            svenskt medborgarskap och andra frågor om medborgarskap (dir.
            2019:70). På grund av detta lägger vi inte något formellt yrkande,
            utan vi kommer noggrant att följa frågan i den fortsatta beredningen.
          </p>
          <p xml:id="i-2LxkYYKozAvmMW4QDv4PGC">
            Lagändringen ska kombineras med en kraftig ambitionshöjning för
            att alla ska känna till sina rättigheter i Sverige och känna till
            svensk lag. Det gäller både barn och vuxna som kommer till Sverige
            och personer som redan bor här. Offren ska kunna vara säkra på
            att lagen och samhället står på deras sida. Alla ska också ha
            vetskap om att det i påföljden för brott med hedersmotiv normalt
            ingår utvisning.
          </p>
          <p xml:id="i-FtsFtEchw75nwvYqFivg6i">
            Den dömdes anhöriga ska kunna få fortsatt uppehållstillstånd,
            även om den ursprungliga grunden för uppehållstillstånd upphör
            när den dömde utvisas.
          </p>
        </div>
        <div type="motSignatures">
          <list>
            <item xml:id="i-DKanAwY5Vx4tCCm2S9eeSJ">
              Juno Blom (L)
            </item>
            <item xml:id="i-AT4vrvYVE31efDdgpwPc4F">
              Johan Pehrson (L)
            </item>
            <item xml:id="i-HxnRK2LSieSMrFRwBN5mmf">
              Maria Nilsson (L)
            </item>
            <item xml:id="i-7kZ7ts9ZM39ZJacDxMLZcb">
              Lina Nordquist (L)
            </item>
            <item xml:id="i-JQJjBEnECHZqb1F2vQ1nfH">
              Gulan Avci (L)
            </item>
            <item xml:id="i-U1tk17dwz4FYsW9Y8L2gAT">
              Christer Nylander (L)
            </item>
            <item xml:id="i-Ue32ppcKhrg4yRYiN8ioqy">
              Mats Persson (L)
            </item>
            <item xml:id="i-8MMxHyeYLfHhLgBWnXThtr">
              Allan Widman (L)
            </item>
          </list>
        </div>
      </div>
    </body>
  </text>
</TEI>
