<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-UU-00020">
  <teiHeader>
    <fileDesc>
      <titleStmt>
        <title>med anledning av skr. 2012/13:114 Strategisk exportkontroll 2012  krigsmateriel och produkter med dubbla användningsområden</title>
        <author corresp="i-34FRvyXQKUigF3Qr9AwKJe">av Bodil Ceballos m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2012/13:114 Strategisk exportkontroll 2012  krigsmateriel och produkter med dubbla användningsområden</title>
          <idno type="rdwebb">H002U20</idno>
          <rs type="number">U20</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H002U20/text</ref>
          <ref type="dokument_url_html">http://data.riksdagen.se/dokument/H002U20</ref>
          <ref type="dokumentstatus_url_xml">http://data.riksdagen.se/dokumentstatus/H002U20</ref>
          <ref type="doc">http://data.riksdagen.se/fil/37AE7653-3C25-4031-AC00-D6443ABFA289</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-9bKSjcbMirUpBkvvHpGSnQ" type="basedOn"/>
        <correspContext corresp="i-9bKSjcbMirUpBkvvHpGSnQ">
          <ref>Regeringsskrivelse 2012/13:114</ref>
        </correspContext>
        <correspAction xml:id="i-HFz232Wq6wxgujmm8LCExZ" type="signed"/>
        <correspContext corresp="i-HFz232Wq6wxgujmm8LCExZ">
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-2EZPhWWR7yHztg3zN2aNvh"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-FfCiJc8kVZcwio9wsCvVkH"/>
        </correspContext>
        <correspAction xml:id="i-5y4rc7FeQgekKs2fgJiiQn" type="referral">
          <date when="2013-04-15"/>
        </correspAction>
        <correspAction xml:id="i-JdKbijejE282pmRyTuWSjL" type="referral">
          <date when="2013-04-15"/>
        </correspAction>
        <correspAction xml:id="i-H6PE4ECQBGYjc9HK2Cwo53" type="dismissal">
          <date when="2013-04-12"/>
        </correspAction>
        <correspAction xml:id="i-UYNZycC7pz9xH2kTJ3c8gW" type="dismissal">
          <date when="2013-04-12"/>
        </correspAction>
        <correspAction xml:id="i-VkXAhypytVzqXdt5Ltb3rH" type="submission">
          <date when="2013-04-10"/>
        </correspAction>
        <correspAction xml:id="i-Pr4r3af6fnKJuXNKNYh3ZE" type="transfer">
          <date when="2013-04-10"/>
        </correspAction>
        <correspAction xml:id="i-ESDpPDHg9sUznHVnScFWLJ" type="assigned"/>
        <correspContext corresp="i-ESDpPDHg9sUznHVnScFWLJ">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motSummary">
          <head xml:id="i-VfrBk4MNCoQyBbXVLGbgbx">
            Sammanfattning
          </head>
          <p xml:id="i-Doc1scz8CoKSUPjYt9EGhn">
            I regeringens skrivelse 2012/13:114 Strategisk exportkontroll
            2012 krigsmateriel och produkter med dubbla användningsområden
            framgår det att den tidigare ökningen av svensk vapenexport nu
            har avstannat. Förra årets försäljningsrekord på 13,9 miljarder
            kronor har i år minskat med 30 procent till 9,8 miljarder kronor.
            Trots minskningen kvarstår faktum att vapenexporten mer än tredubblats
            under den senaste tioårsperioden, från drygt 3 miljarder till
            9,8 miljarder kronor.
          </p>
          <p xml:id="i-QVjyuM9Pg8TxidH7Ed5YJZ">
            Avslöjandet att Sverige sålt vapensystem till Saudiarabien och
            planerat uppförandet av vapenfabriker och övervakningscentraler
            visar med all önskvärd tydlighet att det krävs en grundlig reformering
            av reglerna kring exportkontrollen av strategiska produkter. Det
            har nu även regeringen insett, och Miljöpartiet välkomnar att
            regeringen under året tillsatt en parlamentarisk kommitté med
            syfte att arbeta fram ett tydligt förslag på nya riktlinjer gällande
            demokratikriterier för svensk vapenexport.
          </p>
          <p xml:id="i-Y6rkJcGryTT7JBfe1v6DQP">
            Sverige måste självklart ställa sig på rätt sida när folken i
            Nordafrika och Mellanöstern nu har tagit steg mot att frigöra
            från sig diktaturens ok och påbörjar en utveckling mot demokrati
            och öppenhet. Vi ska självklart inte beväpna diktaturer; vi ska
            stödja demokratirörelser då tjänas också Sveriges långsiktiga
            intressen. Vår viktigaste tillgång i alla internationella sammanhang
            också i handelssamarbeten är vårt rykte.
          </p>
          <p xml:id="i-6sHhfyyErtSDQugvgrEfg8">
            Miljöpartiet anser att det inte hade varit möjligt att driva
            en vapenexportpolitik som så tydligt saknar stöd i opinionen om
            inte systemet varit så stängt för insyn som det är i dag. Vår
            mening är att vapenexporten därför i fortsättningen måste bygga
            på tre grundläggande principer: ett riktigt demokratikriterium
            där mänskliga rättigheter är ett krav, en öppenhet som möjliggör
            den granskning som behövs och ett ordentligt ansvarsutkrävande
            enligt demokratins principer. Dessutom bör Försvarsexportmyndigheten
            läggas ned.
          </p>
        </div>
        <div type="motProposal" subtype="förslag">
          <head xml:id="i-HZrw1ptczrafu6nysw19wv">
            Förslag till riksdagsbeslut
          </head>
          <list style="ol">
            <item xml:id="i-89SNDqpYNBxw7vnhCDohb6">
              Riksdagen tillkännager för regeringen som sin mening vad som
              anförs i motionen om att införa ett demokratikriterium vid krigsmaterielexport.
            </item>
            <item xml:id="i-XtJpb7Kb3iiPZ1GYTZggCM">
              Riksdagen tillkännager för regeringen som sin mening vad som
              anförs i motionen om att införa ett kriterium för respekt för
              mänskliga rättigheter vid krigsmaterielexport.
            </item>
            <item xml:id="i-DpWUwDChti3FZVaNXEjL2Y">
              Riksdagen tillkännager för regeringen som sin mening vad som
              anförs i motionen om att gällande lagstiftning ska efterlevas,
              vilket innebär att Sverige inte ska sälja krigsmateriel till krigförande
              länder och länder i konflikt.
            </item>
            <item xml:id="i-Kt9z1QtvHiS8HPq84A84dQ">
              Riksdagen tillkännager för regeringen som sin mening vad som
              anförs i motionen om att se över dagens system med Inspektionen
              för strategiska produkter (ISP) som beslutande myndighet så att
              folkvalda kan hållas ansvariga för sina beslut.
            </item>
            <item xml:id="i-4QKyQjMQiEb8p7LtEAZFWE">
              Riksdagen tillkännager för regeringen som sin mening vad som
              anförs i motionen om att ta korruptionen inom vapenindustrin på
              allvar.
            </item>
            <item xml:id="i-FQN4qo6DNMvnZPw6g5WPWA">
              Riksdagen tillkännager för regeringen som sin mening vad som
              anförs i motionen om exportkrediter för krigsmaterielexport.
            </item>
            <item xml:id="i-LRjH17ucYLStRd8YKfaTpu">
              Riksdagen tillkännager för regeringen som sin mening vad som
              anförs i motionen om att Sverige med sin krigsmaterielexport bidrar
              till en upprustningsspiral i en av världens mest explosiva regioner.
            </item>
            <item xml:id="i-akyem9DdLYx6q7hPCrrXN">
              Riksdagen tillkännager för regeringen som sin mening vad som
              anförs i motionen om Försvarsexportmyndigheten (FXM).
            </item>
            <item xml:id="i-2d3iLZFkT47yYsQvQp1NfB">
              Riksdagen tillkännager för regeringen som sin mening vad som
              anförs i motionen om att regeringen i sin årliga skrivelse om
              strategisk exportkontroll även bör redovisa företagens inkomster
              för långtidsuthyrning, leasing, av försvarsmateriel.
            </item>
            <item xml:id="i-Rwqvcf35HmR1SAH2Lb1j89">
              Riksdagen tillkännager för regeringen som sin mening vad som
              anförs i motionen om att export av försvarsrelaterade konsulttjänster
              ska omfattas av samma regelverk som export av fysiska produkter
              som t.ex. kanoner och pansarvagnar.
            </item>
            <item xml:id="i-89dYRReSX2BJaA9hQGbjX9">
              Riksdagen tillkännager för regeringen som sin mening vad som
              anförs i motionen om att begränsa det svenska militärindustriella
              komplexets inflytande över politiken.
            </item>
            <item xml:id="i-QoDeiC9kzzDCS3kqBXYLQn">
              Riksdagen tillkännager för regeringen som sin mening vad som
              anförs i motionen om att svensk vapenexport bidrar till fattigdom
              och underutveckling.
            </item>
          </list>
        </div>
        <div type="motContent">
          <head xml:id="i-SY62ZTBX4VArSiwjkbmgxG" type="h1">
            Motivering
          </head>
          <p xml:id="i-Nh6WTCrChWSGn3iqSFKUf9">
            I regeringens skrivelse till riksdagen Strategisk exportkontroll
            2012 krigsmateriel och produkter med dubbla användningsområden,
            den tjugoåttonde i ordningen, redovisas landets export av krigsmateriel
            till andra länder och anges att de produkter som förs ut ur Sverige
            går till för oss acceptabla mottagarländer enligt fastställda
            riktlinjer. Krigsmateriel får endast exporteras om det finns säkerhets-
            eller försvarspolitiska skäl till det och exporten inte strider
            mot Sveriges utrikespolitik.
          </p>
          <p xml:id="i-JBy4aD94H3H4fSjWB6Joir">
            På papperet har Sverige kanske världens strängaste krigsmateriellagstiftning.
            Miljöpartiet har under ett stort antal år kritiserat regeringens
            exportkontroll som vid flera tillfällen visat exempel på stor
            dubbelmoral. Samtidigt som vår statsminister i sin regeringsförklaring
            högtidligt förklarat att Sveriges grundvärderingar är frihet,
            demokrati och mänskliga rättigheter, har svenska myndigheter gett
            tillstånd till export av vapensystem till länder i krig, vapen
            som används av ickedemokratiska regimer för att förtrycka sin
            egen eller andra länders befolkning, eller sålts till fattiga
            länder utan att ta hänsyn till politiken för global tvecklings
            (PGU) mål om rättvis och hållbar global utveckling.
          </p>
          <p xml:id="i-XckgCqBPiZyJjuby1f5GrQ">
            2012 var året då regeringens vapenexportpolitik fick utstå hård
            kritik. Främst genom Ekoredaktionens avslöjande den 6 mars 2012
            om att det fanns planer på att den svenska myndigheten Totalförsvarets
            forskningsinstitut, FOI, i största hemlighet skulle hjälpa Saudiarabien
            att bygga en avancerad vapenfabrik. Samarbetet inleddes redan
            2007. Internt på FOI och på Regeringskansliet kallades projektet
            för Simoom, enligt sekretessbelagda handlingar som Ekot tagit
            del av.
          </p>
          <p xml:id="i-VzL2y5s5TMaawzAFib4msL">
            Ärendet anmäldes omgående till konstitutionsutskottet av Miljöpartiet.
            Vi ska inte beväpna förtryckarna, det är dåligt för den demokratiska
            utvecklingen i världen och i den här regionen och det är dåligt
            i längden för Sveriges intressen, sa Miljöpartiets språkrör Gustav
            Fridolin till Sveriges Radio.
          </p>
          <p xml:id="i-ExuFe5cuubFzBDoEDy8ThQ">
            Dagen efter, den 7 mars, avslöjade sedan Ekot att ledningen för
            Inspektionen för strategiska produkter (ISP) varit involverad
            i förhandlingen med Saudiarabien om bygget av vapenfabriken. Detta
            sker trots att ISP har som uppgift att självständigt pröva alla
            fall av vapenexport från Sverige.
          </p>
          <p xml:id="i-5CxHTbRKzViLT4mcSJGvVt">
            Under våren 2012 följde sedan en lång serie för regeringen graverande
            uppgifter om hur ärendet kring Simoom hanterats. Bland annat ska
            FOI ha bildat bulvanföretaget SSTI, som skulle leda projektet
            med vapenfabriken i Saudiarabien.
          </p>
          <p xml:id="i-Bs9HfmnD6N3tZipFEG8Uis">
            Ekots granskning visade vidare att svenska vapen hade sålts till
            Bahrain och att regimen hade använt ett antal av dessa mot demonstranter.
            Vidare ska det svenska försvarets överblivna pansarvärnsrobotar
            sannolikt ha sålts vidare till Saudiarabien via försvarsindustrikoncernen
            Saab.
          </p>
          <p xml:id="i-MXypQjYZtBrKdHidFTrMWg">
            Under våren 2012 blev det till slut uppenbart för var och en
            att regeringens regler och riktlinjer för vapenexport inte följdes.
            Den 26 maj 2012 krävde Socialdemokraternas gruppledare i riksdagen,
            Mikael Damberg, att en ny vapenexportlag ska förbjuda försäljning
            av vapen för strid till diktaturer. Den 1 juni klubbade regeringen
            direktiven för en parlamentarisk utredning om en skärpning av
            reglerna för vapenexport till diktaturer.
          </p>
          <p xml:id="i-TXbHbDNNPNCVjSovkWg5z2">
            Miljöpartiets KU-anmälan av ärendet Simoom behandlas under våren
            2013 av konstitutionsutskottet.
          </p>
          <head xml:id="i-REFwsnMdftCSP2adCkCCBW" type="h1">
            Minskad export men ökad export till diktaturer
          </head>
          <p xml:id="i-JFGtg2T49B55JHsGVDuwih">
            Enligt regeringens skrivelse sålde Sverige under 2012 krigsmateriel
            för 9,8 miljarder kronor. Året innan sålde Sverige för 13,9 miljarder
            kronor. Försäljningen för 2012 är en minskning från rekordåret
            2011 med 30 procent, men faktum är att vapenexporten har mer än
            tredubblats under den senaste tioårsperioden, från drygt 3 miljarder
            till 9,8 miljarder.
          </p>
          <p xml:id="i-NFukp6SVoR6FrhvcZpCYtt">
            Trots minskningen säljer Sverige ändå mest vapen i världen, räknat
            per capita. Ställer man samman all vapenexport placerar sig Sverige
            på en icke hedrande åttonde plats åren 20002010.
          </p>
          <p xml:id="i-NHFGi9MJ7Qe6QtfFQyDnTV">
            Under 2012 sålde Sverige krigsmateriel till 61 länder, vilket
            kan jämföras med 52 länder under år 2000 och 33 länder under 1990.
          </p>
          <p xml:id="i-JMfZ2krjjKFJKfv61GNn3b">
            De fem största mottagarna av svenskt krigsmateriel under 2012
            var Indien, Saudiarabien, Frankrike, Pakistan och Thailand. Dessa
            fem länder stod ensamma för 46 procent av exporten. Fyra av dessa
            var involverade i väpnad konflikt, enligt Uppsala Conflict Data
            Program (UCDP) och ska enligt gällande regelverk inte få köpa
            svenska vapen. Det femte, Saudiarabien, är en av världens mest
            hårdföra diktaturer.
          </p>
          <p xml:id="i-VpXTCYeRScfzxALJMYU7o7">
            Under 2012 exporterades 34 procent av svenskt krigsmateriel,
            dvs mer än en tredjedel, till 20 länder som av den amerikanska
            organisationen Freedom House klassas som icke-demokratier. Däribland
            återfinns Brunei, Förenade Arabemiraten, Saudiarabien och Pakistan.
            Totalt uppgick den svenska krigsmaterielexporten till icke-demokratier
            till ett värde av 3,3 miljarder kronor. Sverige har sedan 2008
            fördubblat denna export.
          </p>
          <head xml:id="i-5XjK1YSqbQKCwLVBuartm7" type="h1">
            Svensk vapenexport stärker diktaturer och bidrar till brott mot
            de mänskliga rättigheterna
          </head>
          <p xml:id="i-7YFmRNfwVVoj7zEy1d1ano">
            En av de grundläggande förutsättningarna för vapenexport i Sverige
            är sedan 1971 års riksdagsbeslut att mottagarländerna ska respektera
            de mänskliga rättigheterna. Tillverkning och utförsel av krigsmateriel
            regleras genom lagen (1992:1300) om krigsmateriel och förordningen
            (1992:1303) om krigsmateriel. Båda författningarna trädde i kraft
            den 1 januari 1993. Krigsmaterielbegreppet breddades även samma
            år till att även omfatta viss materiel med civil eller delvis
            civil användning. Trots detta tillåts export till en rad länder
            som bryter mot de mänskliga rättigheterna.
          </p>
          <p xml:id="i-7aTtXTQDMNgeyqUJrEGiL7">
            I riktlinjerna för vapenexport anges att respekt för mänskliga
            rättigheter är ett centralt villkor för att vapenexport ska beviljas.
            Det spelar ingen roll om vapnen i sig kan komma att användas för
            att kränka mänskliga rättigheter eller inte, det räcker att kränkningarna
            förekommer i landet för att vapenexporten ska stoppas.
          </p>
          <p xml:id="i-CqNzgZQa5pDWM2sDytR8fi">
            Sedan Jasminrevolution inleddes i Tunisien i januari 2011, en
            revolutionsvåg som sedan fortsatte och svepte över länderna i
            Nordafrika och Mellanöstern, har det blivit alltmer uppenbart
            att reglerna för den svenska vapenexporten måste ses över. Det
            kan inte vara så att svenska vapen säljs till diktaturer som förtrycker
            sin befolkning och kväser oppositionens krav på demokrati och
            mänskliga rättigheter. Att sälja vapen till en diktatur för stabilitetens
            skull, på bekostnad av de mänskliga rättigheterna, är oacceptabelt.
          </p>
          <p xml:id="i-Nxss4MiJn8SZB12HrfVVT9">
            Att svensk utrikespolitik ska främja respekten för de mänskliga
            rättigheterna har av riksdag och regering betonats alltmer under
            senare år. Omsorgen om och försvaret av de mänskliga rättigheterna
            är en integrerad och central del av den svenska utrikespolitiken.
            I statsminister Fredrik Reinfeldts regeringsdeklaration den 18
            september 2012 sade han följande:
          </p>
          <p xml:id="i-6Z4E2TwjYAtATBFkKSrG1b">
            Utgångspunkterna för svensk utrikespolitik består. Vi tror på
            internationellt samarbete och fredlig samverkan med andra länder.
            Så säkrar vi vårt lands framtida trygghet. Så tar vi vårt moraliska
            ansvar för att bidra till en bättre värld. Vi strävar efter att
            individens rättigheter ska respekteras i alla länder, på alla
            kontinenter. Med demokratiska institutioner, en fri press, fri
            handel, respekt för folkrätten och de mänskliga rättigheterna
            skapas förutsättningarna för fredliga internationella relationer.
            Det nordiska samarbetet, liksom samarbetet inom EU och FN utgör
            viktiga arenor för vår utrikespolitiska samverkan.
          </p>
          <p xml:id="i-Qw9byXUJG7rtGrhxdrBZZK">
            Trots att demokrati är ett utmärkande drag i svensk utrikespolitik
            säljer Sverige vapen till en rad diktaturer. Genom bl.a. bistånd
            och politiska insatser har Sverige på olika sätt sökt understödja
            demokratiska krafter och en demokratisk utveckling i olika delar
            av världen. Sveriges goda internationella rykte och anseende har
            under det senaste decenniet fått sig en rejäl törn när vi säljer
            vapen åt försvarsindustrin till länder som varken behöver vapnen
            eller har råd att betala för dem.
          </p>
          <p xml:id="i-8Bu2dwm8bmFYkU2yFbYxKT">
            Under 2012 har Sverige sålt vapen eller övervakningsutrustning
            till följande länder: Saudiarabien, Bahrain, Algeriet, Pakistan
            och Förenade Arabemiraten.
          </p>
          <p xml:id="i-QS8aHhhDeF4552Aq2AGGH2">
            Något är allvarligt fel när vår restriktiva lagstiftning kring
            vapenexport systematiskt åsidosätter riksdagens riktlinjer. Sverige
            exporterar stora mängder krigsmateriel och produkter med dubbla
            användningsområden till flera icke-demokratiska länder där allvarliga
            brott mot mänskliga rättigheter begås, vilket såväl legitimerar
            regeringarna politiskt som stärker deras vapenmakt rent konkret.
            Denna export riskerar att användas repressivt mot dessa länders
            befolkningar. Detta gäller såväl den nuvarande borgerliga regeringen
            som den förra socialdemokratiska regeringen.
          </p>
          <p xml:id="i-RxMwJhY6zfGGgUrsPL8KEr">
            Enligt EU:s uppförandekod ska man bl.a. bedöma mottagarlandets
            inställning till relevanta principer i internationella instrument
            som rör internationell humanitär rätt. I uppförandekoden hävdas
            att medlemsstaterna inte ska utfärda exportlicens om det föreligger
            uppenbar risk att den militära teknik eller den krigsmateriel
            som ska exporteras kan komma att användas vid allvarliga kränkningar
            av internationell humanitär rätt.
          </p>
          <p xml:id="i-MbTXuRLx4ZuQj9hZ1d2EKz">
            Miljöpartiet har länge förespråkat att lagarna för vapenexport
            bör skärpas så att bara demokratier eller länder som är på väg
            att bli demokratier får köpa svensk krigsmateriel, inklusive materiel
            som inte används i strid. Miljöpartiet vill att ett s.k. demokratikriterium
            och ett kriterium för respekt för mänskliga rättigheter införs.
            Detta bör riksdagen som sin mening ge regeringen till känna.
          </p>
          <head xml:id="i-YPRpYN7cWgYBSbrbZeofEq" type="h1">
            Svenska vapen exporteras till krigförande länder
          </head>
          <p xml:id="i-3deK2uiSg7Z1ZrDgh4APpU">
            Sverige har kanske världens tuffaste lagstiftning för export
            av krigsmateriel. Riktlinjerna är tydliga och förbjuder försäljning
            av krigsmateriel till krigförande länder. Trots det fortsätter
            Inspektionen för strategiska produkter (ISP) att ge tillstånd
            för sådan försäljning. Vi ser att undantaget har blivit regel
            och att ökad vapenexport uppmuntras aktivt av regeringen, trots
            att den alltid hänvisar till ISP så fort det avslöjas att vapen
            sålts till länder dit det borde vara omöjligt att sälja enligt
            svensk lag. Att regeringen uppmuntrar vapenförsäljning visas med
            all önskvärd tydlighet genom att den har infört en särskild myndighet,
            Försvarsexportmyndigheten, för att främja vapenexporten. Regeringen
            har alltid det yttersta ansvaret och undkommer inte detta ansvar
            genom att lägga över hanteringen på olika myndigheter.
          </p>
          <p xml:id="i-3RqYjZ83mRLpJ1jE6qbtR7">
            Dessutom exporterar Sverige krigsmateriel till länder där det
            förekommer grova kränkningar av de mänskliga rättigheterna. Bland
            mottagarländerna för svensk krigsmateriel återfinns flera länder
            som är inblandade i väpnad konflikt. Dit hör Indien, Pakistan,
            Thailand, och inte minst USA. Det är inte acceptabelt. Riksdagens
            riktlinjer måste skärpas så att den stora vapenexporten av svensk
            krigsmateriel till krigförande länder, till länder som grovt kränker
            de mänskliga rättigheterna och till länder med stora fattigdomsproblem
            stoppas.
          </p>
          <p xml:id="i-P3JwFTpLFvZdgT4je8N5xa">
            Miljöpartiet menar att gällande lagstiftning ska efterlevas,
            vilket innebär att Sverige inte ska sälja krigsmateriel till krigförande
            länder. Detta bör riksdagen som sin mening ge regeringen till
            känna.
          </p>
          <head xml:id="i-5FtURDfAdQZXMyfd1zEWCF" type="h1">
            Våra folkvalda måste kunna hållas ansvariga
          </head>
          <p xml:id="i-GjDofFewE9CWi1Q6rFJ3kx">
            Det är dags att de svenska partierna och deras företrädare i
            Exportkontrollrådet (EKR) upphör att systematiskt åsidosätta reglerna
            för vapenexport. Saudiaffären visar att dagens system med stängda
            dörrar och tystnadsplikt inte fungerar. Folket och riksdagen saknar
            i realiteten insyn. När skandaler avslöjas kan ansvariga politiker
            i skydd av sekretessen skylla ifrån sig på myndigheter och tjänstemän.
            Beslut om till vem Sverige exporterar krigsmaterial måste vara
            öppna. Så är fallet i flera andra länder med en exporterande försvarsindustri.
          </p>
          <p xml:id="i-2Ku5zPTfonFYpgjJZDMjfW">
            Genom dagens system har ansvaret skjutits från politiker till
            myndigheter och råd. Detta gör att politikerna kan hålla kontroversiella
            affärer på armlängds avstånd. Det är inte ett demokratiskt stabilt
            system. Våra folkvalda måste kunna hållas ansvariga för sina beslut.
            Dagens ordning med Inspektionen för strategiska produkter (ISP)
            som beslutande myndighet måste ändras. Ett organ med direkt politiskt
            ansvar måste fatta besluten. Detta bör riksdagen som sin mening
            ge regeringen till känna.
          </p>
          <head xml:id="i-GanDjJe65XL9qD5Tyf9GBu" type="h1">
            Ta korruptionen på allvar
          </head>
          <p xml:id="i-YPktJ2rjenqum53F3HGojd">
            Enligt Miljöpartiet är det ett mål i sig att begränsa vapenproduktionen
            i världen. En grundförutsättning för att en näring ska kunna få
            exportstöd borde vara att det ställs krav på transparens och en
            tydlig redovisning av vart pengarna går. Detta för att inte svenska
            skattemedel ska gå till korruption. Regelverket för vapenexport
            borde självfallet underställas samma tuffa regler som inom biståndssektorn,
            med sina tydliga krav på redovisning.
          </p>
          <p xml:id="i-Sn1vrNTmoFmCeR86iShKQA">
            Enligt skrivelsen tar regeringen starkt avstånd från varje form
            av korruption i internationella affärstransaktioner. Såväl givande
            som tagande av muta är sedan länge straffbelagt i svensk lagstiftning.
            Regeringen välkomnar också de initiativ som tagits för att tillämpa
            en internationell uppförandekod inklusive nolltolerans mot korruption,
            de s.k. Global Principles of Business Ethics for the Aerospace
            and Defence Industry. Miljöpartiet menar att regeringen måste
            göra mer på detta område för att bli trovärdig.
          </p>
          <p xml:id="i-WTPFCGNDmvkrWexMBMPkmY">
            Att industrin antar olika s.k. Code of Conduct må vara bra, men
            ska samhället få bukt med korruptionen måste även riksåklagarämbetet
            få rejäla resurser för att kunna göra ordentliga utredningar.
            I JAS-utredningen som lades ned sommaren 2009 menade den tidigare
            överåklagaren Christer van der Kwast att de bristande resurserna
            var orsaken till detta. Justitiekanslern, JK, riktade dessutom
            kritik mot den svenska polisen för att den satsade för lite resurser
            på JAS-utredningen om misstänkta mutor. När det gällde mutanklagelserna
            i den sydafrikanska JAS-affären så har fokuseringen i Sverige
            främst gällt afrikanernas korruption, inte den svenska. Den svenska
            regeringen ska, enligt mediernas rapportering, inte heller ha
            varit särskilt tillmötesgående när en grupp sydafrikanska undersökningsdomare
            kom till Sverige för att ställa frågor i den sydafrikanska korruptionsutredningen.
          </p>
          <p xml:id="i-K4Kia7hZFGF4GLQPdfHGFc">
            Miljöpartiet menar att åklagarämbetet måste ha tillräckliga resurser
            för att kunna utreda korruptionsbrott, vilka ofta är mycket komplicerade.
            Misstänkta mutbrott inom vapenexportaffärer är extra svåra då
            vapenindustrin använder sig av invecklade motköpsavtal när det
            gäller försäljning av stora vapensystem, som stridsflygplan.
          </p>
          <p xml:id="i-H9EEmdTdLNk6uM6H4r6vVu">
            Det råder i dag stor enighet om att motköpsaffärer, eller s.k.
            offset, generellt är något dåligt eftersom anses strida mot frihandelns
            principer. De hindrar den fria konkurrensen, de omgärdas av nästintill
            obefintlig transparens och öppnar för korruption. Världshandelsorganisationen
            (WTO) har av dessa skäl i princip förbjudit offsetaffärer. Men
            eftersom överskottet av vapen är så stort i världen har man beslutat
            att göra undantag för just vapenaffärer.
          </p>
          <p xml:id="i-XF3frMrjjc9HCXEdc9MKsV">
            Om regeringen väljer att inte agera mot korruptionen är risken
            stor att FN, Europarådet och OECD kan komma att kritisera Sverige
            för att vi inte uppfyller våra internationella åtaganden. Detta
            bör riksdagen som sin mening ge regeringen till känna.
          </p>
          <head xml:id="i-15MZWBzRzLi21HNABYxygg" type="h1">
            Exportkrediter för krigsmaterielexport
          </head>
          <p xml:id="i-V3chbyUSiTncJtyBL47ejU">
            Delar av den svenska krigsmaterielexporten sker idag med statligt
            stöd. Exportkrediter har i flera fall utfärdats för att underlätta
            för den svenska krigsmaterielindustrin att exportera sina produkter.
            Det finns många exempel på där Exportkreditnämnden (EKN) ställt
            upp med väldigt generösa krediter och lån för att möjliggöra svensk
            vapenexport. Miljöpartiet anser att det inte är rimligt.
          </p>
          <p xml:id="i-TD2gPGgapKphJbHPK7EGL8">
            Dessutom borde de statliga exportorgan som försäkrar och lånar
            ut pengar till svenska företag i länder med stora risker underställas
            regler om mänskliga rättigheter. Både vapenexporten och den statligt
            finansierade exportpolitiken med Exportkreditnämnden (EKN) och
            Svensk Exportkredit (SEK) borde självklart underordnas regelverk
            för att säkerställa att inget stöd ges till affärer som riskerar
            att bidra till kränkningar av mänskliga rättigheter. Transparens
            borde vara en självklarhet. Detta bör riksdagen som sin mening
            ge regeringen till känna.
          </p>
          <head xml:id="i-QcEHEQFq6frxCm6QqVjJoV" type="h1">
            Sverige bidrar till en upprustningsspiral i en av världens mest
            explosiva regioner
          </head>
          <p xml:id="i-Pw3K2epF1tg5QR8eL57Vto">
            På millennietoppmötet i september 2000 antogs följande deklaration:
            Vi ska göra vårt yttersta för att befria våra folk från krigets
            gissel som i konflikter inom och mellan länder har krävt mer än
            fem miljoner liv under det senaste årtiondet.
          </p>
          <p xml:id="i-A2CnGDvNBc7AyEnF2gmedX">
            Om Sverige och världens länder menar vad de säger måste det naturligtvis
            få konsekvenser. Delar av världen präglas av djupgående och komplicerade
            konflikter, som ofta leder till krig och grova kränkningar av
            mänskliga rättigheter.
          </p>
          <p xml:id="i-8bUQbz9VvKxQJhw11mZMCi">
            Den internationella vapenhandeln är en viktig drivkraft bakom
            den militära upprustningen och bidrar därmed till krig och väpnade
            konflikter. Därför bör Sverige verka för en radikal svensk och
            global nedrustning och för att resurser som i dag förslösas på
            militär rustning omfördelas till insatser som kan förebygga krig
            och konflikter. Ett annat exempel är att Sverige, trots långvarigt
            krig mellan Indien och Pakistan, fortsätter att leverera krigsmateriel
            till båda parter för att inte undergräva nuvarande och framtida
            affärskontakter.
          </p>
          <p xml:id="i-AVhkZBbyHZtqRshA2kLbNf">
            Alltsedan Bofors skandaldrabbade vapenaffär med Indien i mitten
            av 1980-talet, då Sverige sålde ett stort antal fälthaubitsar
            till Indien, har Bofors fått sälja kanoner, men nu under benämningen
            följdleveranser. Att det inte bara handlar om underhåll, reservdelar
            och ammunition till de kanoner som redan sålts, utan även om helt
            nya kanoner, gör att tilltron till den svenska vapenexportlagstiftningen
            sedan länge är kraftigt försvagad.
          </p>
          <p xml:id="i-YCH1nDRG6gR7ZLxStxzmL4">
            Samtidigt som Bofors har sålt kanoner och moderna fälthaubitsar
            har Sveriges enskilt största vapenexportör Saab under flera år
            sålt avancerad radarutrustning, Erieye, till grannlandet Pakistan.
            För varje flygvapen är radarsystemet av central betydelse, i såväl
            defensivt som offensivt syfte.
          </p>
          <p xml:id="i-6Ha2HkGkH2FGu6gta5kvDu">
            Samtidigt hoppas Saabs ägare Investor även att få sälja stridsflygplanet
            JAS 39 Gripen E/F till Indien. Att det ens är möjligt att sälja
            vapen till dessa båda länder, med tanke på ländernas långvariga
            konflikt om gränsområdet Kashmir, är något som Miljöpartiet ifrågasatt
            länge speciellt med tanke på att båda länderna är kärnvapenstater.
            Genom att vi beväpnar båda länderna bidrar Sverige aktivt till
            en upprustningsspiral i en av världens mest explosiva regioner.
          </p>
          <p xml:id="i-LnuJPP2z4msFzvyb6Yj5c5">
            Den främsta anledningen till Miljöpartiets motstånd till Saabs
            inblandning i kontrakten om att få leverera 126 JAS 39 Gripen-plan
            till det indiska flygvapnet är problemet att flygplanet med största
            sannolikhet kommer att anpassas för att kunna bära landets kärnvapen.
            En affär som inbegriper att JAS 39 Gripen blir kärnvapenbärare
            borde inte vara möjlig enligt gällande vapenexportlagstiftning.
            Det kan inte heller vara ett svenskt utrikespolitiskt mål att
            göda en potentiell kärnvapenkonflikt. Regeringen borde därför
            ge Saab tydliga signaler om att det är en affär som Sverige omöjligen
            kan stå bakom. Detta bör riksdagen som sin mening ge regeringen
            till känna.
          </p>
          <head xml:id="i-QJnw8ZaWqfKLrnSFpEoUk9" type="h1">
            Sverige bidrar till spridningen av små och lätta vapen
          </head>
          <p xml:id="i-GEKchUPAQWCGFmGzguCD93">
            Små och lätta vapen utgör ett av de största hoten mot mänsklig
            säkerhet. Drygt 1 300 människor per dag mister livet i världen
            på grund av dem. Antalet skadade är cirka tre gånger så stort.
            Handeln med små och lätta vapen är ett allvarligt problem. Vapnen
            är förhållandevis billiga och enkla att transportera och smuggla.
            De allra flesta illegala vapen har en gång varit legala. Kontrollmekanismerna
            för den legala produktionen och handeln är undermåliga. Nationella
            regler och kontroller har visat sig inte fungera.
          </p>
          <p xml:id="i-4NwpR631XTA6o18pxRLWiK">
            Frågan om ett internationellt vapenhandelsavtal inom FN påbörjades
            redan 2006. I slutet av mars 2013 antog FN:s generalförsamling
            i New York det så kallade Arms Trade Treaty (ATT). Det var första
            gången någonsin som världens stater tillsammans tagit steg för
            att sätta upp gemensamma regler för den internationella vapenhandeln.
          </p>
          <p xml:id="i-UVB46rXsrGeRFGGxkrNPuP">
            Med det nya vapenhandelsavtalet föds förhoppningen om en fredligare
            värld. Men vi får inte blunda för den risk som finns att stater
            kan komma att utnyttja de kryphål som finns i avtalet, då avtalet
            lämnar öppet för tolkningar av ett antal centrala frågor. Vidare
            gäller avtalet endast ett antal vapenkategorier och utelämnar
            andra helt, såsom drönare, personminor och klustervapen.
          </p>
          <p xml:id="i-RGJB8MvfQejtwCdG7KJEtn">
            Gång efter annan ser vi dock att svenska vapen dyker upp och
            används runt om i världen. Vi frågar oss hur detta har kunnat
            ske. Sverige säljer oftast bara vapen till stabila länder som
            inte befinner sig i konflikt.
          </p>
          <p xml:id="i-9Ej5Z6he2KGuFr6UZ9Y4M8">
            Men i de fall vi faktiskt säljer till länder i konflikt händer
            det att vapen förloras och hamnar i orätta händer eller helt enkelt
            överlämnas till tredje part. Under året har medierna uppmärksammat
            nya fall där det svenska granatgeväret Carl Gustaf används av
            den burmesiska militären mot landets minoritetsbefolkning som
            regimen länge har varit i väpnad konflikt med. Nyligen rapporterades
            det också om att Carl Gustaf användes av rebellsidan i den syriska
            konflikten. Det är ännu oklart hur dessa vapen hamnat där.
          </p>
          <p xml:id="i-GymQTDuZGQN4MSAqhEeEme">
            Varje år exporterar Sverige små och lätta vapen till länder som
            Storbritannien, USA, Kanada, Saudiaraben och Danmark för stora
            summor. Sverige, som historiskt sett håller en relativt hög profil
            för att kontrollera lätta vapen, har samtidigt en stor export
            av dessa vapen. Och det visar sig att vapnen dyker upp i andra
            krigshärdar, på andra kontinenter än dit vapnen en gång såldes.
            I en del fall handlar det om licenstillverkade vapen, som granatgeväret
            AT-4, som de senaste åren har dykt upp i orätta händer.
          </p>
          <p xml:id="i-QRWCGABTRWWoGD4aEnsV5z">
            Miljöpartiet anser att Sverige här spelar ett dubbelspel. Man
            agerar internationellt för en hård kontroll men är samtidigt världsledande
            inom området bärbara pansarvärnsvapen. Det svenska företaget Saab
            Bofors Dynamics har sålt över en miljon vapensystem till över
            50 länder i världen. Det mest spridda vapnet är granatgeväret
            Carl Gustaf som har använts i en mängd krig, exempelvis i Burma,
            Sri Lanka, Vietnam och Kashmir.
          </p>
          <p xml:id="i-FXnoFsEXTkhQnY19nKUrNM">
            En stor köpare av Carl Gustaf är USA, och vapnet har använts
            i både Irak och Afghanistan. Till granatgeväret finns den s.k.
            flechetteammunitionen, ADM 401, som är utvecklad för specifika
            amerikanska ändamål och särskilt anpassad för krigföring i stadsmiljö.
            Vid explosionen sprids över tusen små sylvassa pilar, s.k. flechetter,
            över ett 100 meter stort område, och risken att oskyldiga civila
            skadas är stor. Människorättsorganisationen Human Rights Watch
            har protesterat mot tillverkningen av ADM 401 för att den är inhuman
            och strider mot Genèvekonventionen.
          </p>
          <p xml:id="i-B5iZoLnbk49X5QoNBGzfgf">
            Försvarsindustrins aggressiva marknadsföring av svenska vapen
            uppmärksammades i tidningen Expressen. Med ord som See first Kill
            first och dödsratio visar Saab upp sina vapensystem på försvarsmässan
            Dimdex, i diktaturen Qatar. I påkostade reklamvideor och reklamblad
            kan intresserade köpare få veta att JAS 39 Gripen garanterar en
            hög dödsratio. Saab marknadsför samtidigt pansarvärnsroboten Bill
            2 med att den har ett Soft target mode, ett läge för mjuka mål
            exempelvis människor.
          </p>
          <p xml:id="i-Bxh9UgoNf2w5QoEmysjNwN">
            Att svenska skattepengar går till exportsatsningar och marknadsföring
            av sådana produkter är skamligt.
          </p>
          <p xml:id="i-NMfrJ8EG5ZuNZ6HEz5G3rb">
            I augusti 2010 startade Försvarsexportmyndigheten sitt arbete,
            med syftet att främja den svenska vapenexporten. Miljöpartiet
            har hela tiden varit emot att denna myndighet inrättas. Vi anser
            att företagen själva borde bekosta alla exportäventyr som den
            svenska krigsindustrin ger sig in i. Då vapenindustrin inte är
            vilken näring som helst anser vi att det inte är rimligt att svenska
            skattebetalare ska betala för att främja exporten av svensk krigsmateriel.
            Det rimmar dessutom illa med Sveriges politik för global utveckling
            (PGU) att det finns en särskild myndighet för att främja vapenexporten.
            Alla områden ska underställas PGU; vapenexporten är naturligtvis
            inget undantag. Moraliska dilemman blir i längden aldrig bekväma
            att hantera genom ett system av dubbelmoral. Därför menar Miljöpartiet
            att Försvarsexportmyndigheten (FXM) bör läggas ned. Detta bör
            riksdagen som sin mening ge regeringen till känna.
          </p>
          <head xml:id="i-JohWGtYgHjSQdLgiYGM24f" type="h1">
            En vapenindustri under förändring
          </head>
          <p xml:id="i-CNGjmiZVBcHv2XdGnsyeTX">
            Under det kalla kriget utvecklades den svenska försvarsindustrin
            till sin nuvarande storlek. Det hävdades att den svenska neutraliteten
            och alliansfriheten krävde en stark försvarsmakt som i sin tur
            krävde en stark nationell försvarsindustri. Det ansågs viktigt
            att Sverige i händelse av krig skulle vara självförsörjande på
            vapen och ammunition. Ur ett svenskt säkerhetspolitiskt perspektiv
            var det viktigt att bygga upp svensk kompetens inom en rad försvarstekniska
            områden.
          </p>
          <p xml:id="i-Q5TmZsPxSuupzDWXEVVL3A">
            Sedan andra världskriget har Sverige lagt en stor tyngdpunkt
            på flygvapnet. Under en tid hade vi ett av världens starkaste
            flygvapen, och vi har ansett det viktigt att bygga upp ett stort
            kunnande inom det flygtekniska området. När det kalla kriget var
            som kallast, 1982, beslutade riksdagen att anskaffa stridsflygplanet
            JAS 39 Gripen. Med argumentet att vi ska vara oberoende i händelse
            av krig har JAS-projektet i stället medfört att vi aldrig varit
            så beroende av USA som nu, då planet är fullproppat med amerikansk
            teknik, som i praktiken medför att USA har veto över den svenska
            exporten av stridsflygplan. Svensk ingenjörskonst har lyckats
            göra den amerikanska tekniken brukbar men Sverige äger inte tekniken,
            vilket har visat sig försvåra exporten av planet, då USA alltid
            har sista ordet vid en eventuell export. Det är märkligt att detta
            faktum aldrig har varit någon större fråga i riksdagen.
          </p>
          <p xml:id="i-8hqiqLXGbGweCsxF4i2GCK">
            Det finns uppgifter som pekar på att USA vid ett flertal tillfällen
            har stoppat svenska flygplansaffärer då man har ansett att kunden
            inte har varit lämpad att ta emot amerikansk teknik. Den allra
            senaste uppgiften kom den 8 april 2013 från Indien, där medier
            hänvisar till dokument släppta av Wikileaks som visar att USA:s
            dåvarande utrikesminister Henry Kissinger 1976 stoppade export
            av stridsflygplanet Viggen till Indien, eftersom USA inte accepterade
            att den avancerade amerikanska utrustningen som fanns i Viggen
            exporterades vidare från Sverige.
          </p>
          <p xml:id="i-2YKXYJ4Xb8HZxADvCzZiRP">
            I stället har JAS-projektet medfört att regeringen många gånger
            har slagit knut på sin egen lagstiftning om vapenexporten. Eftersom
            det har varit strategiskt viktigt att säkerställa ett kontinuerligt
            flöde av amerikanska reservdelar till försvarets JAS-plan har
            det blivit ett säkerhetspolitiskt intresse att leverera vapen
            till USA. Detta trots att USA under det senaste decenniet har
            befunnit sig i krig, vilket enligt gällande regelverk innebär
            att leverans borde vara förbjudet.
          </p>
          <p xml:id="i-EPZp5xDiE8ixnNN2Cqrne9">
            Den senaste JAS-versionen, E, består till ännu högre grad av
            avancerad amerikansk teknik, vilket borde göra planet ännu mera
            svårexporterat. Detta gäller framför allt till de stora länderna
            Indien och Brasilien som med anskaffningen av nytt stridsflygplan
            vill kunna göra ett tekniksprång, för den inhemska flygindustrin.
            Något som knappast ligger i USAs intresse. En saklig diskussion
            i riksdagen kring JAS-projektets potential som exportframgång
            välkomnas härmed.
          </p>
          <p xml:id="i-6kRRzGewdxGk93fyn1yzd4">
            Saab är den ojämförligt största vapenproducenten och exportören
            av svensk krigsmateriel. Saab-koncernen står ensam för nära 60
            procent av exporten. Andra stora företag som exporterar krigsmateriel
            är BAE Systems Hägglunds, BAE Systems Bofors, Nammo, Kockums och
            Volvo Aero.
          </p>
          <p xml:id="i-mJSDQwgz87FCVWmxtHmHu">
            Industriföreträdare och dess vapendragare i riksdagen framhåller
            ständigt sina produkters förträfflighet och enorma exportpotential.
            Så här långt kan vi konstatera att det finns svenska storsäljare
            bland vapensystemen, men dit räknas knappast stora vapensystem
            som stridsflygplan och ubåtar.
          </p>
          <p xml:id="i-QKmjZUfH3VtNJLXBsrxgpk">
            Under det kalla kriget fanns det en stor potentiell marknad för
            vapensystem som inte kom från USA eller Ryssland, då ett större
            antal länder varken ville eller kunde köpa av de två supermakterna.
            Sedan det kalla krigets slut är den marknaden inte längre lika
            självklar. Man skulle kunna säga att det som för tre decennier
            sedan var planets styrka numera är planets största svaghet. I
            dag konkurrerar JAS 39 Gripen med en handfull stridsflygplan från
            främst USA och från andra EU-länder. Då det ofta inte är planets
            prestanda som säljer, utan det handlar om politiskt inflytande
            och makt, står sig svenska JAS ofta slätt mot exempelvis amerikanska
            eller franska stridsflygplan.
          </p>
          <p xml:id="i-NAEwcZ77xMFUqCTtb61eoN">
            Endast en handfull länder har i dag kapacitet att bygga avancerade
            stridsflygplan, där Sverige i dag tävlar med länder som USA, Ryssland
            och Frankrike. På grund av att det är väldigt kostsamt att utveckla
            moderna stridsflygplan har en del europeiska länder, exempelvis
            Tyskland, Storbritannien och Italien i stället valt att gå samman
            i stora industriprojekt.
          </p>
          <head xml:id="i-CPUXTFadVAYom7QPNdH62s" type="h1">
            Konsulttjänster och leasinginkomster redovisas ej
          </head>
          <p xml:id="i-WwPDfBdtmVVVvVTS4A43Jz">
            Då Saab i ett antal fall misslyckats med att sälja stridsflygplanet
            har några länder i stället valt att leasa planet. Denna långtidsuthyrning
            fortgår år efter år och bidrar med betydande inkomster för försvarskoncernen.
            Miljöpartiet anser att det är en brist i regeringens årliga redovisning
            av strategisk exportkontroll att inkomsterna från denna uthyrning
            inte redovisas. Detta bör riksdagen som sin mening ge regeringen
            till känna.
          </p>
          <p xml:id="i-Gh52tM1vyGE6x4U5WKHdp8">
            Tjeckien, som är ett av de länder som leasar JAS, anser att kostnaderna
            för att hyra planet är för stora och har under 2012 deklarerat
            att de vill omförhandla hyresavtalet i syfte att sänka priset.
          </p>
          <p xml:id="i-8eHgVfiYk6nF5NT3aLyWPp">
            Utöver vapen, ammunition och komplexa försvarssystem tillhandahåller
            industrin i dag även konsulttjänster, som i dagsläget inte omgärdas
            av någon speciell lagstiftning. Det finns regler för företag som
            sysslar med militär utbildning, men ingen motsvarande lagstiftning
            för tekniska konsulttjänster som de vi sett i Saudiaffären. Vapenindustrins
            intresseorganisation SOFF uppskattar att tjänstesektorn i dag
            uppgår till 1025 procent av Sveriges totala vapenexport. Stora
            delar av kunnandet inom svensk vapenindustri kan exporteras vart
            som helst, utan myndigheternas kontroll. Den nuvarande lagstiftningen
            är från 1990-talet och helt inriktad på export av färdiga vapen
            och licenstillverkning av vapen.
          </p>
          <p xml:id="i-Ks4oNFLFuhcnmYh9ZUTWqj">
            Detta är en lucka i lagstiftningen som Miljöpartiet menar bör
            täppas till. Regeringen bör utvidga krigsmateriellagstiftningen
            till att även omfatta handel med tjänster av vapenproducerande
            karaktär. Detta bör riksdagen som sin mening ge regeringen till
            känna.
          </p>
          <head xml:id="i-J9bjptAmn2AcnRcmraxu3k" type="h1">
            Det militärindustriella komplexets inflytande över politiken
          </head>
          <p xml:id="i-QHQk93cPwDFH4hSztGTQhE">
            De senaste decennierna har den svenska försvarsindustrin genomgått
            mycket omfattande förändringar. Från att ha dominerats av statligt
            ägda företag öppnades försvarsindustrin på 1990-talet för privatiseringar
            och utländska ägarintressen. I dag är försvarsindustrin privatiserad
            och många av företagen återfinns på börsen. I takt med att det
            svenska försvaret beställer allt mindre volymer anser industrin
            att den måste få sälja av sina produkter på den internationella
            marknaden. Då riksdag och regering fortsätter att se export som
            en nödvändighet för svenskt försvar finns till skillnad från när
            det gäller andra produkter inga regler mot statliga subventioner
            till tillverkning av vapen. Den svenska vapenindustrin får årligen
            miljardstöd i form av exportkrediter, subventionerad reklam och
            statliga lån.
          </p>
          <p xml:id="i-5SLoEUxtvocMaMni8CvyvQ">
            Industriella och näringspolitiska intressen ges allt större hänsyn
            inom utrikes-, försvars- och säkerhetspolitiken. Vår handlingsfrihet
            begränsas och politiska beslutsfattare pressas att bedriva en
            väldigt försvarsindustrivänlig politik. När exporten inte går
            att försvara utifrån rent utrikes-, försvars- och säkerhetspolitiska
            intressen handlar det i allt högre grad om sysselsättning och
            arbetsmarknads- eller industripolitik. Trots att Inspektionen
            för strategiska produkter (ISP) inte får ta hänsyn till sysselsättning
            eller näringspolitik försvarar statsministern vapenexporten med
            hänsyn till de svenska jobben. Precis som kravet att bara tillverka
            materiel för svenska behov släppts till förmån för exportstyrd
            produktion tycks nu kravet att enbart se till säkerhetsmässiga
            faktorer i praktiken ha slopats.
          </p>
          <p xml:id="i-XpsZmTwvgM1yD3ygTqoGfG">
            Sanningen är att vi har ett militärindustriellt komplex i Sverige
            som till varje pris (i dubbel bemärkelse) vill fortsätta att tillverka
            och sälja svenska vapen. Miljöpartiet menar att dessa företag
            har ett alldeles för stort inflytande över svensk säkerhetspolitik,
            och det inflytandet måste begränsas. Detta bör riksdagen som sin
            mening ge regeringen till känna.
          </p>
          <head xml:id="i-BAjrDNZXKEHNy5MTHx1ELd" type="h1">
            Vapenindustrin söker nya marknader
          </head>
          <p xml:id="i-SUb6NDensFJpVfWKjntSef">
            Den ekonomiska krisen gör att många länder väljer att skjuta
            upp anskaffning eller helt avbeställa vapensystem. Många EU-länder
            har tvingats till plågsamma neddragningar av sin försvarsbudget,
            vilket gör att vapenindustrin nu söker nya marknader. Det är en
            internationell trend som även den svenska vapenindustrin följer.
            Outsourcing av traditionella militära uppgifter kommer mer och
            mer. Även i Sverige börjar kostsamma och personalkrävande tjänster
            skäras bort från försvarsmakten för att i stället läggas på privata
            företag. Vi ser redan nu att Saab för några av sina företag ser
            biståndet och FN och andra internationella institutioner som potentiella
            köpare av företagets tjänster.
          </p>
          <p xml:id="i-SizyaXqaeUjVNnBecBfLhU">
            Den internationella trenden visar också att många företag inom
            vapenindustrin erbjuder tjänster som gör att företagen mer och
            mer liknar privata militära säkerhetsföretag. Detta är en utveckling
            som Miljöpartiet ser med oro på.
          </p>
          <head xml:id="i-Ep1o8zLBuU2A1xC2Cx86pU" type="h1">
            Svensk vapenexport bidrar till fattigdom och underutveckling
          </head>
          <p xml:id="i-WgD4iHHG4k2DVjWbygcXod">
            Under 2012 sålde Sverige krigsmateriel till flera länder som
            dras med allvarliga fattigdomsproblem. De senaste åren liksom
            i år är Sydafrika och Pakistan bland de främsta mottagarländerna
            för svenska vapen.
          </p>
          <p xml:id="i-42ygoYsXvbHyybmAw8Hda6">
            Drygt 30 procent av Sveriges vapenexport går till fattiga länder.
            I år, liksom tidigare år, använder sig regeringen i skrivelsen
            av statistik från Världsbanken där länder som Thailand och Sydafrika
            beskrivs som övre medelinkomstländer, och Pakistan som ett lägre
            medelinkomstland, men i sanning bör dessa länder beskrivas som
            utvecklingsländer. Alla tre länderna har en väldigt ojämn inkomstfördelning.
            Enligt FN:s utvecklingsorgan UNDP lever 22,6 procent av Pakistans
            befolkning på under 1 dollar per dag. Hela 60,3 procent lever
            på under 2 dollar per dag. Enligt United Nations Human Development
            Report är Pakistans utvecklingsindikatorer t.o.m. sämre än andra
            jämförbara länders. Detta blir särskilt tydligt när det gäller
            kvinnornas situation. Pakistan har dessutom en högre barnadödlighet
            än andra sydasiatiska länder. Enligt UNDP-chefen Helen Clark har
            den snabba tillväxten i Sydafrika inte haft några positiva effekter
            på fattigdomsnivån. Sydafrika är ett av världens mest ojämlika
            länder när det handlar om inkomstfördelning. Brasilien, dit Saab
            och Investor hoppas få sälja stridsflygplanet JAS 39 Gripen E/F,
            passerades 2009 av Sydafrika som ett av världens allra mest ojämlika
            länder.
          </p>
          <p xml:id="i-CicEJBbMRygzLrtYuCkARx">
            Det är ett problem att vi har en regering som inte för en konsekvent
            politik. Regeringen säger sig verka för fattigdomsbekämpning men
            gör samtidigt stora exportsatsningar av krigsmateriel till fattiga
            länder, som Pakistan och Sydafrika.
          </p>
          <p xml:id="i-6XNw6NBern5bwJ5yGUJRdX">
            Miljöpartiet noterar att regeringen i årets skrivelse ändå säger
            att man nu tittar på Sveriges politik för global utveckling (PGU)
            och att regeringen arbetar för att den svenska försvarsmaterielexporten
            ska ta hänsyn till PGU:s mål om rättvis och hållbar global utveckling.
            Vi ser med intresse fram emot att få ta del av regeringens arbete
            när det gäller hur man ser på PGU och försvarsmaterielexporten.
          </p>
          <p xml:id="i-MyQ56grNyY5KBCjmdGszje">
            UNDP lyfter i sina rapporter fram problemet med att militära
            investeringar i fattiga länder hämmar livsviktiga satsningar på
            rent vatten och sanitet. Pakistan omnämns särskilt. Varje år dör
            ca 120 000 människor till följd av diarrésjukdomar på grund av
            brist på rent vatten och sanitet. Pakistan är ett av få länder
            i världen som lägger mer pengar på försvaret än på utbildning
            och hälsa tillsammans. Krigsmaterielexporten till Sydafrika är
            större än Sidas hela bistånd till humanitära insatser och konfliktrelaterad
            verksamhet för alla länder i Afrika söder om Sahara.
          </p>
          <p xml:id="i-CpujZnetTjey548gd6UWrZ">
            Svenska vapen säljs till länder med stor fattigdom där vapenköpen
            direkt kan motverka arbetet mot fattigdom. Det är ett grundläggande
            problem att världen väljer att prioritera militära satsningar
            i stället för att lösa fattigdomsproblemet. Man brukar säga att
            för varje krona som läggs på bistånd i världen läggs ytterligare
            15 kronor på militära utgifter.
          </p>
          <p xml:id="i-DeErEzoKQYB3svmmBX53Tt">
            När riksdagen beslutade om politiken för global utveckling (PGU)
            i december 2003 var huvudpunkten att Sveriges politik måste vara
            samstämmig: Det Sverige säger och gör i ett sammanhang måste stämma
            med svenskt agerande i ett annat. Alla politikområden ska sträva
            mot samma mål. Målet är att bidra till en rättvis och hållbar
            global utveckling. Politiken ska präglas av ett rättighetsperspektiv
            och kännetecknas av de fattigas perspektiv på utveckling. Det
            innebär att de fattiga människornas behov, intressen och förutsättningar
            ska vara utgångspunkt i strävandena mot en rättvis och hållbar
            utveckling.
          </p>
          <p xml:id="i-y6vcCGdXAw7T21iDzGayS">
            Sedan december 2008 är EU:s uppförandekod för vapenexport juridiskt
            bindande. Koden innehåller bl.a. långtgående skrivningar om att
            säljarlandet ska ta hänsyn till om exporten allvarligt riskerar
            att motverka en hållbar utveckling i mottagarlandet.
          </p>
          <p xml:id="i-ApZunEWBYDAyYyC6c92eJF">
            Om Sverige ska leva upp till PGU och EU:s nya uppförandekod bör
            vapenexporten i varje enskilt fall föregås av en problematiserande
            granskning av om vapenexporten riskerar att motverka hållbar utveckling.
            I samband med vapenexport bör en försiktighetsprincip anammas
            med innebörden att fattigdomsbekämpning har företräde vid målkonflikter.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-Sq8SLU39csBSqy2etgEkCt">
              Bodil Ceballos (MP)
            </item>
            <item xml:id="i-M4vDRK7LKhmtJo3QKx9be5">
              Peter Rådberg (MP)
            </item>
            <item xml:id="i-2Me61iDEyy5rU2CQ6ztfx5">
              Valter Mutt (MP)
            </item>
            <item xml:id="i-MSyvHBnT96Z3eQgnDwZysJ">
              Annika Lillemets (MP)
            </item>
            <item xml:id="i-Pyc5ZiwL8g9Ti9DJy2EUKT">
              Mehmet Kaplan (MP)
            </item>
          </list>
        </div>
      </div>
    </body>
  </text>
</TEI>
