<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-UU-00323">
  <teiHeader>
    <fileDesc>
      <titleStmt>
        <title>Homosexuellas, bisexuellas och transpersoners situation</title>
        <author corresp="i-D8B2Xf6UADbqciPHrqFxSc">av Birgitta Ohlsson m.fl. (fp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Homosexuellas, bisexuellas och transpersoners situation</title>
          <idno type="rdwebb">GW02U323</idno>
          <rs type="number">U323</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GW02U323/text</ref>
          <ref type="dokument_url_html">http://data.riksdagen.se/dokument/GW02U323</ref>
          <ref type="dokumentstatus_url_xml">http://data.riksdagen.se/dokumentstatus/GW02U323</ref>
          <ref type="doc">http://data.riksdagen.se/fil/2F95B698-E577-4478-813B-2AB6377915D4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-D8B2Xf6UADbqciPHrqFxSc</idno>
            <name>Birgitta Ohlsson</name>
            <state type="partyAffiliation" ref="Q110857">
              <desc>FP</desc>
            </state>
          </person>
          <person gender="woman">
            <idno>i-L3xspgThUxUN1YtSDqcmk8</idno>
            <name>Barbro Westerholm</name>
            <state type="partyAffiliation" ref="Q110857">
              <desc>FP</desc>
            </state>
          </person>
          <person gender="woman">
            <idno>i-HUjSZiwF294s3waLDaSH8f</idno>
            <name>Agneta Berliner</name>
            <state type="partyAffiliation" ref="Q110857">
              <desc>FP</desc>
            </state>
          </person>
          <person gender="woman">
            <idno>i-TEkdGy8DEUwcbVAxHygs6z</idno>
            <name>Maria Lundqvist-Brömster</name>
            <state type="partyAffiliation" ref="Q110857">
              <desc>FP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Ms1TmhL4hjrCeBsB4iiNYc" type="signed"/>
        <correspContext corresp="i-Ms1TmhL4hjrCeBsB4iiNYc">
          <note type="signatory" corresp="i-D8B2Xf6UADbqciPHrqFxSc"/>
          <note type="signatory" corresp="i-L3xspgThUxUN1YtSDqcmk8"/>
          <note type="signatory" corresp="i-HUjSZiwF294s3waLDaSH8f"/>
          <note type="signatory" corresp="i-TEkdGy8DEUwcbVAxHygs6z"/>
        </correspContext>
        <correspAction xml:id="i-2F7V7S7pZaUvW7aZxhBTVn" type="numbering">
          <date when="2008-10-08"/>
        </correspAction>
        <correspAction xml:id="i-Rdzzx5sgx4VfscRvg8w4yr" type="submission">
          <date when="2008-10-07"/>
        </correspAction>
        <correspAction xml:id="i-PJ1vVDp8uUQZ4dx6h9GLH" type="transfer">
          <date when="2008-10-07"/>
        </correspAction>
        <correspAction xml:id="i-RThucHAGni2vUEd9NN9ruJ" type="assigned"/>
        <correspContext corresp="i-RThucHAGni2vUEd9NN9ruJ">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-At3k6RXntyjm5XCoMb6fe">
            Förslag till riksdagsbeslut
          </head>
          <list style="ol">
            <item xml:id="i-6HiWza7EZEmvnN8u1u6KAB">
              Riksdagen tillkännager för regeringen som sin mening vad som
              anförs i motionen om ett snart införande av en könsneutral äktenskapsbalk
              för alla par oavsett sexuell läggning. 1
            </item>
            <item xml:id="i-Avxib4VqXChXBAnVsvC3sk">
              Riksdagen tillkännager för regeringen som sin mening vad som
              anförs i motionen om avskaffande av lagen om registrerat partnerskap
              i samband med att en könsneutral äktenskapsbalk införs. 1
            </item>
            <item xml:id="i-29jNu2u3gGfGiXk2GCjtRJ">
              Riksdagen tillkännager för regeringen som sin mening vad som
              anförs i motionen om bemötandefrågor och kunskaper om homosexuellas,
              bisexuellas och transpersoners situation hos nyckelgrupper inom
              den offentliga sektorn. 2
            </item>
            <item xml:id="i-698xB2RHeErM1wN6jYWhnU">
              Riksdagen tillkännager för regeringen som sin mening vad som
              anförs i motionen om tydliga skrivningar om sexuell läggning och
              könsidentitetsuttryck i skolans kursplaner och andra styrdokument.
              3
            </item>
            <item xml:id="i-GCVmTx95czmtGcPXRAicn1">
              Riksdagen tillkännager för regeringen som sin mening vad som
              anförs i motionen om en översyn av bemötandet av unga homosexuella,
              bisexuella och transpersoner. 4
            </item>
            <item xml:id="i-JhV7ZnfKoz8nXoZatdsBwE">
              Riksdagen tillkännager för regeringen som sin mening vad som
              anförs i motionen om en uppföljning av den nya diskrimineringslagstiftningens
              effekter för HBT-personer i utbildningsväsendet. 5
            </item>
            <item xml:id="i-CnDKmEJ6iuLq7wbowU2ZCA">
              Riksdagen tillkännager för regeringen som sin mening vad som
              anförs i motionen om stöd till frivilligorganisationers insatser
              mot hiv/aids. 4
            </item>
            <item xml:id="i-XG1JtPKfQYv69ATbKe315k">
              Riksdagen tillkännager för regeringen som sin mening vad som
              anförs i motionen om kunskap om bemötandet av lesbiska och bisexuella
              kvinnor inom hälso- och sjukvården. 4
            </item>
            <item xml:id="i-JYRTU8ggKuQits2KZCpCsP">
              Riksdagen tillkännager för regeringen som sin mening vad som
              anförs i motionen om äldre homosexuella, bisexuella och transpersoner.
              4
            </item>
            <item xml:id="i-Q1y3YeNctFSfzXhwn8HTTU">
              Riksdagen tillkännager för regeringen som sin mening vad som
              anförs i motionen om en förändring av lagen (1972:119) om fastställelse
              av könstillhörighet i vissa fall. 4
            </item>
            <item xml:id="i-Sk5Se1v9W2BAfB3dsSccG4">
              Riksdagen tillkännager för regeringen som sin mening vad som
              anförs i motionen om en snar översyn av namnlagen. 1
            </item>
            <item xml:id="i-QcV14nu9WeCt1G6rHSJiJ">
              Riksdagen tillkännager för regeringen som sin mening vad som
              anförs i motionen om en översyn av vårdresurserna för transsexuella.
              4
            </item>
            <item xml:id="i-3V19kP1Xbnh7ZiWZETcwdm">
              Riksdagen tillkännager för regeringen som sin mening vad som
              anförs i motionen om en utredning som ur ett helhetsperspektiv
              ska belysa transpersoners situation i det svenska samhället. 4
            </item>
            <item xml:id="i-4izGXucUjPvEuoNwW9Lad4">
              Riksdagen tillkännager för regeringen som sin mening vad som
              anförs i motionen om målsättningen i 1 kap. 2 § regeringsformen.
              6
            </item>
            <item xml:id="i-GXRCWGEpDXWvVC3soL84EK">
              Riksdagen tillkännager för regeringen som sin mening vad som
              anförs i motionen om bestämmelsen om diskriminerande lagstiftning
              i 2 kap. 15 § regeringsformen. 6
            </item>
            <item xml:id="i-N8GWpPeXTBTVze8eGt38Ub">
              Riksdagen tillkännager för regeringen som sin mening vad som
              anförs i motionen om tryckfrihetsförordningens och brottsbalkens
              bestämmelser om hets mot folkgrupp. 6
            </item>
            <item xml:id="i-6xcy17hpZs6LbUc65E9hjq">
              Riksdagen tillkännager för regeringen som sin mening vad som
              anförs i motionen om ökade kunskaper inom rättsväsendet om brott
              mot homosexuella, bisexuella och transpersoner. 2
            </item>
            <item xml:id="i-7LsHJH47daw2g9uYFKo54W">
              Riksdagen tillkännager för regeringen som sin mening vad som
              anförs i motionen om polisens information till brottsoffer som
              utsätts för hatbrott på grund av sin sexuella läggning eller könsidentitet.
              2
            </item>
            <item xml:id="i-PoC1wec8MmEbNskmqwPnXq">
              Riksdagen tillkännager för regeringen som sin mening vad som
              anförs i motionen om en översyn av tillämpningen av den särskilda
              åtalsregeln gällande ärekränkningsbrott med hatmotiv. 2
            </item>
            <item xml:id="i-TYDA6M6PmTzMbZjNGqU9WC">
              Riksdagen tillkännager för regeringen som sin mening vad som
              anförs i motionen om insatser mot våld i samkönade relationer
              samt hedersrelaterade brott riktade mot homosexuella, bisexuella
              och transpersoner. 2
            </item>
            <item xml:id="i-Kjf2Bz1xcWgtwDp8vTUkLS">
              Riksdagen tillkännager för regeringen som sin mening vad som
              anförs i motionen om ökade kunskaper om frågor om homosexuella,
              bisexuella och transpersoner i idrottsrörelsen. 7
            </item>
            <item xml:id="i-NYjxadhW6HrSkW7ffoLsnm">
              Riksdagen tillkännager för regeringen som sin mening vad som
              anförs i motionen om en FN-konvention mot diskriminering på grund
              av sexuell läggning eller könsidentitet.
            </item>
            <item xml:id="i-AUy1MYoF14LQCrEXnsNEVg">
              Riksdagen tillkännager för regeringen som sin mening vad som
              anförs i motionen om en internationell deklaration mot förtryck
              på grund av sexuell läggning och könsidentitet.
            </item>
            <item xml:id="i-Ft19ctxdZRbD2eiwZ5w4DC">
              Riksdagen tillkännager för regeringen som sin mening vad som
              anförs i motionen om HBT-organisationers roll i FN-systemet.
            </item>
            <item xml:id="i-gczMiwMD47U1xezHP6J6n">
              Riksdagen tillkännager för regeringen som sin mening vad som
              anförs i motionen om uppmärksammande av HBT-frågor i UNDP.
            </item>
            <item xml:id="i-Wk1kEsykVn4u4yb8ijyaFe">
              Riksdagen tillkännager för regeringen som sin mening vad som
              anförs i motionen om fri rörlighet för EU-medborgare. 8
            </item>
            <item xml:id="i-D4LBgW1h6nBPSD1BwruGPL">
              Riksdagen tillkännager för regeringen som sin mening vad som
              anförs i motionen om homosexuellas, bisexuellas och transpersoners
              rättigheter i EU:s kandidatländer och ansökarländer.
            </item>
            <item xml:id="i-BNJGxLdEPfn2A4nvVG9Qxy">
              Riksdagen tillkännager för regeringen som sin mening vad som
              anförs i motionen om EU:s insatser mot diskriminering.
            </item>
            <item xml:id="i-LvH8wLYnE5AXJYTi51X4hW">
              Riksdagen tillkännager för regeringen som sin mening vad som
              anförs i motionen om diskriminerande bestämmelser för personal
              inom EU:s olika organ samt andra organisationer på europeisk eller
              global nivå.
            </item>
            <item xml:id="i-6Zzowd4s2dR6Eskd6RCRCf">
              Riksdagen tillkännager för regeringen som sin mening vad som
              anförs i motionen om Sveriges arbete i Europarådet och OSSE.
            </item>
            <item xml:id="i-B75ENrz5XsdLRqnU8epQAW">
              Riksdagen tillkännager för regeringen som sin mening vad som
              anförs i motionen om HBT-frågor i Sveriges bilaterala bistånd.
            </item>
            <item xml:id="i-G9GcU3NH9eq4YbkY4guBK5">
              Riksdagen tillkännager för regeringen som sin mening vad som
              anförs i motionen om ett tilläggsprotokoll till Genèvekonventionen.
              8
            </item>
            <item xml:id="i-WYQyu7LwLKR6Rk8vSEVriY">
              Riksdagen tillkännager för regeringen som sin mening vad som
              anförs i motionen om den svenska lagstiftningen rörande förföljda
              homosexuella, bisexuella och transpersoner. 8
            </item>
            <item xml:id="i-8J5UrU8kyaxV3Jnd5irBqV">
              Riksdagen tillkännager för regeringen som sin mening vad som
              anförs i motionen om kunskapen om homosexuellas, bisexuellas och
              transpersoners situation i de länder som människor flyr från.
              8
            </item>
          </list>
          <p xml:id="i-NChoGgkk2NKLdQoys1483y">
            1 Yrkandena 1, 2 och 11 hänvisade till CU.
          </p>
          <p xml:id="i-J3BY8mzp8WA1nuDnpsmV9q">
            2 Yrkandena 3 och 1720 hänvisade till JuU.
          </p>
          <p xml:id="i-uxTy6CqWeK76zJjjkHZb5">
            3 Yrkande 4 hänvisat till UbU.
          </p>
          <p xml:id="i-YXe7PWLkPV6nAxLw6WLxuZ">
            4 Yrkandena 5, 710, 12 och 13 hänvisade till SoU.
          </p>
          <p xml:id="i-F8QusrMfBV5FpFvb9vE1wb">
            5 Yrkande 6 hänvisat till AU.
          </p>
          <p xml:id="i-y9swX9kmzbm2KWcyU8e1k">
            6 Yrkandena 1416 hänvisade till KU.
          </p>
          <p xml:id="i-Wo7zqsz5QGw41cB6mFPvzC">
            7 Yrkande 21 hänvisat till KrU.
          </p>
          <p xml:id="i-7Kf9QgcVeumY5ZAaUahSi6">
            8 Yrkandena 26 och 3234 hänvisade till SfU.
          </p>
        </div>
        <div type="motContent">
          <head xml:id="i-TSEQtPW2Xg3hN7ynRM3A4r" type="h1">
            Inledning
          </head>
          <p xml:id="i-K5jfoT84q26s1PFgvR2CNd">
            Den liberala samhällsvisionen är att varje människa fritt ska
            ha möjlighet att forma sitt eget liv så länge ingen annan skadas.
            Ur liberalt perspektiv är det därför en självklarhet att försvara
            allas lika rättigheter oavsett kön, könsidentitet eller sexuell
            läggning. Könet på den man älskar är något som staten inte ska
            lägga sig i.
          </p>
          <p xml:id="i-5WrpneV9PXAjSjrnpCcB6o">
            Ändå lever vi fortfarande 2008 i ett samhälle där människor utsatts
            för juridisk särbehandling på grund av sin sexuella läggning,
            där lagstiftningen sätter upp onödiga hinder för den vars könsidentitet
            skiljer sig från vad omgivningen förväntar sig och där många HBT-personer
            utsätts för diskriminering och hatbrott.
          </p>
          <p xml:id="i-6on9gkeV7khDh8oc28Z9Fm">
            Vi är stolta över att 2008 års Europride genomfördes i Sverige
            och blev en stor framgång, men vardagen för många människor är
            långt från Prideparadernas fest och stolthet. Sverige har också
            ett viktigt ansvar att bevaka HBT-rättigheter i sitt utrikespolitiska
            agerande och ge stöd åt arbetet för HBT-personers rättigheter
            i andra länder.
          </p>
          <head xml:id="i-EYQy3FUc3QWsD8KLaxfB5A" type="h2">
            Könsneutral äktenskapsbalk
          </head>
          <p xml:id="i-6P8J4Ssm2N67YVvPxFQowV">
            Lagen om registrerat partnerskap infördes 1994 med stöd av Folkpartiet
            liberalerna. Efter reformeringen av reglerna om adoption och assisterad
            befruktning finns i dag mycket små skillnader inom Sverige mellan
            de juridiska effekterna av äktenskap och partnerskap. Flera länder
            har till skillnad från Sverige tagit steget fullt ut och i stället
            för en särskild partnerskapslag öppnat äktenskapslagstiftningen
            för samkönade par. I Europa var Nederländerna först ut, och numera
            kan samkönade par ingå äktenskap även i Belgien, Spanien, Kanada
            och delstaterna Massachusetts och Kalifornien. En könsneutral
            äktenskapslag är också på väg i Norge.
          </p>
          <p xml:id="i-CDL8hzc61ZnVFT3LshvoMv">
            Partnerskapslagen var ett stort steg på sin tid, men den är juridiskt
            sett en återvändsgränd eftersom den bibehåller en grundläggande
            uppdelning mellan lagar för heterosexuella och lagar för homosexuella.
            Vi stöder därför förslagen i SOU 2007:17 Äktenskap för par med
            samma kön Vigselfrågor. Vi anser att äktenskapsbalken så snart
            som möjligt bör breddas till att omfatta alla par, både homo-
            och heterosexuella. Trossamfunden skall, liksom i dag, ha valfrihet
            att avgöra vilka vigslar man vill förrätta.
          </p>
          <p xml:id="i-8craYfiSHMM3CnMG4u2C2L">
            I juridisk mening innebär äktenskapet ett lagpaket om t.ex. arv,
            försörjningsplikt, namnskick, skatt och socialförsäkringar, dvs.
            många av de frågor som dyker upp i ett parförhållande. Att neka
            samkönade par möjligheten till detta lagpaket kan bara försvaras
            om homosexuella och heterosexuella förhållanden såg helt olika
            ut. Så är det inte. Kärleken är likadan oavsett könet på den person
            den riktar sig till. Den känslomässiga och ekonomiska sammanflätning
            som finns i en parrelation är likadan oavsett om parterna råkar
            vara homo-, bi- eller heterosexuella. Om äktenskapsbalken blir
            gemensam för alla par försvinner också behovet av en särskild
            lag om registrerat partnerskap. I samband med införandet av en
            gemensam äktenskapsbalk bör därför partnerskapslagen avskaffas,
            och redan ingångna partnerskap bör genom en övergångsbestämmelse
            övergå till äktenskap. Detta bör riksdagen som sin mening ge regeringen
            till känna.
          </p>
          <head xml:id="i-JJ4jYY1jJTFCzrSfYXaayp" type="h1">
            Lika villkor i samhället
          </head>
          <head xml:id="i-9jXjqKtE2NSkvKaScfqZU1" type="h2">
            Offentlig sektor
          </head>
          <p xml:id="i-FwS8BhRs4KdggEPicgQDUZ">
            Arbetet inom den offentliga sektorn skall genomsyras av jämställdhet,
            jämlikhet och respekt för den enskildes integritet. Stat, landsting
            och kommuner eller deras uppdragstagare skall inte särbehandla
            människor negativt utifrån kön, ålder, social ställning, etnisk
            eller religiös tillhörighet, funktionshinder, sexuell läggning,
            könsidentitet eller liknande. I dag känner exempelvis många homosexuella,
            bisexuella och transpersoner tvekan inför att ta kontakt med rättsväsendet
            när de utsatts för brott eftersom de är rädda för ett negativt
            bemötande. En ökad kompetens i rättsväsendets myndigheter kan
            öka homosexuellas, bisexuellas och transpersoners benägenhet att
            anmäla brott. Speciellt sårbara är människor i psykisk kris eller
            brytningsskeden i tillvaron. Yrkesgrupper som kuratorer, psykologer,
            psykiatrer och psykoterapeuter bör därför vara särskilt måna om
            att ha kompetens på området. Om deras bedömningar grundas på fördomar
            kan de annars mer eller mindre medvetet skada en patient eller
            klient som t.ex. är homosexuell. Att öka insikterna om homosexuellas,
            bisexuellas och transpersoners livsvillkor är således extra viktigt
            inom vissa nyckelsektorer inom den offentliga sektorn, bl.a. rättsväsendet,
            utbildningen, hälso- och sjukvården samt socialtjänsten. Trots
            att dessa brister har varit kända under flera års tid finns det
            fortfarande stora brister när det gäller samordnade insatser från
            samhällets sida. Det är därför viktigt att en samlad översyn görs
            av behovet av förändringar för att åstadkomma lika rättigheter
            även för homo- och bisexuella samt transpersoner i det offentliga.
            Detta bör riksdagen som sin mening ge regeringen till känna.
          </p>
          <head xml:id="i-CxeMGeEJGSZGLM7sJZx8VP" type="h2">
            Skolan och högskolan
          </head>
          <p xml:id="i-3bTiihMUkqXYMLtX8GQYcE">
            Alla elever har rätt till undervisning med en ordentlig belysning
            av frågor om sexualitet, samlevnad, relationer och respekt inklusive
            kunskaper om homo-, bi- och heterosexualitet samt frågor om könsidentitet
            och könsidentitetsuttryck. Det var ett stort felsteg av den förra
            regeringen när den för några år sedan strök alla skrivningar om
            homosexualitet ur skolans kursplaner. Tydliga skrivningar om homosexuellas,
            bisexuellas och transpersoners situation bör finnas i kursplanerna,
            och skolans undervisning om sexualitet, identitet och relationer
            måste utgå från att alla sexuella läggningar och könsidentitetsuttryck
            finns också hos eleverna själva.
          </p>
          <p xml:id="i-NsqvDKcsR9apRTAZVYhTi5">
            Unga homosexuellas, bisexuellas och transpersoners situation
            är inte enbart en angelägenhet för skolväsendet. Många ungdomar
            lever på grund av omvärldens fördomar i en mycket utsatt situation,
            präglad av otrygghet och rädsla. Det förekommer att ungdomar misshandlas
            av sina familjemedlemmar eller kastas ut från föräldrahemmet på
            grund av sin sexuella läggning eller könsidentitet. Undersökningar
            tyder också på att frekvensen av självmordsförsök är väsentligt
            högre bland unga homosexuella än bland deras heterosexuella jämnåriga.
            Det är angeläget att de yrkesgrupper som möter unga homosexuella,
            bisexuella och transpersoner själva har tillräcklig kompetens
            för att ge adekvat hjälp, men tyvärr är detta inte alltid fallet.
            Inom ramen för det allmänna tillsynsarbetet bör det göras en översikt
            av bemötandet av unga homo- och bisexuella samt transpersoner
            som söker hjälp hos olika samhällsinstanser, t.ex. ungdomsmottagningar
            eller den psykiska barn- och ungdomsvården. Detta bör riksdagen
            som sin mening ge regeringen till känna.
          </p>
          <p xml:id="i-Y88WmeAtr58k1ym9cmzTMj">
            Vi välkomnar den samlade lagstiftning mot diskriminering som
            införs till årsskiftet och som ersätter bland annat lagen (2001:1286)
            om likabehandling av studenter i högskolan. Den nya lagstiftningens
            utformning syftar till att ge ett bredare och mer enhetligt skydd
            mot diskriminering än vad som gällt hittills. Den äldre lagstiftningen
            har kritiserats både vad gäller omfattningen och efterlevnaden,
            vilket visats genom kartläggningar som gjorts av Sveriges Förenade
            Studentkårer och Sveriges Förenade Gaystudenter (numera Sveriges
            Förenade HBTQ-studenter). Det är nu viktigt att regeringen följer
            den nya lagstiftningens effekter och även utreder enhetliga regler
            för planer för att motverka alla former av diskriminering. Detta
            bör riksdagen som sin mening ge regeringen till känna.
          </p>
          <head xml:id="i-Gzhv4ts7z5B7Pcdt3beErU" type="h2">
            Stöd insatser mot hiv/aids
          </head>
          <p xml:id="i-6GpUHKX91rvF9E39ZjcoCG">
            Statens bidragsgivning till homo- och bisexuellas samt transpersoners
            verksamhet har ökat på senare år, vilket vi välkomnar. Kopplingen
            till medlen för insatser mot hiv/aids har också släppts. Den svenska
            hivpreventionen har varit framgångsrik under många år, och det
            är till stor del de svenska frivilligorganisationerna som utfört
            detta arbete.
          </p>
          <p xml:id="i-W5JddLMrQSLepTFSfeyHu5">
            Arbetet har varit framgångsrikt både ur primär- och sekundärpreventivt
            syfte, och det är frivilligorganisationer som RFSU, RFSL, RFSL-Ungdom
            samt HIV-Sverige som bidragit till detta. Dock har ökningen av
            hiv och andra könssjukdomar varit ett faktum, något som inte speglats
            i ökade medel för frivilligorganisationernas hivpreventiva arbete.
            De belopp som anslagits har varit de samma i elva år vilket innebär
            att anslagen minskat med elva års inflation.
          </p>
          <p xml:id="i-GX4Hfbrbqkndsjs93bW3sz">
            Med anledning av detta borde det utredas en prisindexreglering
            av de bidrag som idag betalats ut. Ska den nationella handlingsplanen
            följas, i vilken de nyinfekterade med hiv skall halveras till
            2016, är det viktigt att tillföra resurser som gör det möjligt
            att bedriva effektiv primärprevention liksom sekundär hivprevention.
          </p>
          <p xml:id="i-Hrgxqc6ZUEtm1vjBzuRGh7">
            Individens sexuella liv är mest föränderligt i början av en persons
            aktiva sexliv. Det är därför av yttersta vikt att tillräckliga
            medel finns för insatser direkt riktade till ungdomar ur ett ungdomsperspektiv.
            Detta bör riksdagen som sin mening ge regeringen till känna.
          </p>
          <head xml:id="i-EwM5diFgNhrdZGKhLACCzf" type="h2">
            Lesbiska och bisexuella kvinnor i vården
          </head>
          <p xml:id="i-Ht4WP1ZhNt9rb1BnJUsFnq">
            Hälso- och sjukvården har ofta mycket dålig kunskap om lesbiska
            och bisexuella kvinnors situation. Det är också vanligt att lesbiska
            och bisexuella kvinnor har små kunskaper om sexuell överföring
            av sjukdomar. Enligt undersökningar är det endast hälften av lesbiska
            och bisexuella kvinnor som berättar för gynekologen om sin sexuella
            läggning. De kommer också i mindre utsträckning till mammografi
            och cellprovstagningar än andra kvinnor.
          </p>
          <p xml:id="i-WSCh5yTdsBXm1ZR5u6W6iv">
            Det behövs mer fakta om lesbiska och bisexuella kvinnors hälsa
            och behov av information. Socialstyrelsen eller annan myndighet
            bör på lämpligt sätt agera för att förbättra kunskapen om hur
            lesbiska och bisexuella kvinnor bemöts inom hälso- och sjukvården.
            Detta bör riksdagen som sin mening ge regeringen till känna.
          </p>
          <head xml:id="i-QrFxDANjvYVrQq6Yuqf5vc" type="h2">
            Äldre homo- och bisexuella samt transpersoner
          </head>
          <p xml:id="i-Rt8eFHD6magAHzYAEAHv35">
            Många äldre homo-, bi- och transsexuella är präglade av en uppväxttid
            då omvärlden var extremt homofob. Det påverkar deras liv än idag.
            Samtidigt präglas hela samhället av en ungdomskult och ungdomsdyrkan,
            vilket gör det än svårare för äldre homo-, bisexuella och transpersoner
            att öppet våga leva det liv de skulle vilja leva. Det finns dessutom
            en allmänt fördomsfull syn på äldres sexualitet vilket inte gör
            saken bättre. Det finns vad vi vet idag inte en samlad bild över
            äldre homo-, bisexuella och transpersoners situation. Vilka är
            deras behov, hur kan de bäst tillgodoses, finns särskilda problem
            som måste lösas är frågor som behöver besvaras. Med andra ord,
            vi behöver forskning som ger oss denna kunskap. Detta bör riksdagen
            som sin mening ge regeringen till känna.
          </p>
          <head xml:id="i-Eg6xvvBsFsLvaVrrytXcyB" type="h2">
            Transpersoner
          </head>
          <p xml:id="i-CkMab1QNhWGsynRrnA2ptq">
            Till de mest grundläggande egenskaperna i den mänskliga identiteten
            hör uppfattningen om könstillhörighet. Att den enskilda människans
            egen könsidentitet skall respekteras låter som en självklarhet.
            En grupp människor utsätts dock för osynliggörande, diskriminering
            och i många fall förakt enbart på grund av sin uppfattning om
            den egna könstillhörigheten eller på grund av den könsroll de
            väljer att leva efter. Transsexualism är upplevelsen av en motsättning
            mellan individens biologiska kön och uppfattning om den egna könstillhörigheten.
            Ofta, men inte alltid, känner transsexuella en stark önskan att
            genom könskorrigerande behandling (det som i vardagslag kallas
            könsbyte) få den egna kroppens utseende att stämma överens med
            det psykiska könet. Transsexualism skall inte förväxlas med transvestism,
            där individen har ett behov av att uttrycka sin identitet i det
            motsatta könets könsrollsuttryck men är tillfreds med sitt fysiska
            kön.
          </p>
          <p xml:id="i-KPFdhsanhiJyp3b6TaHKZe">
            Intersexualism är termen för det förhållandet att en persons
            biologiska kön är svårbestämt vid födseln. Transpersoner, slutligen,
            är en samlingsterm för transsexuella, transvestiter, intersexuella
            och andra personer vars könsidentitet eller könsuttryck helt eller
            tidvis skiljer sig från det av omvärlden förväntade. De viktigaste
            bestämmelserna om könsbyte finns i lagen (1972:119) om fastställelse
            av könstillhörighet i vissa fall. Transsexuella själva har riktat
            kritik mot denna lag på flera punkter och menar att den i vissa
            avseenden försvårar deras situation i stället för att underlätta
            den. Lagen kräver exempelvis att den som skall genomgå fastställelse
            av ny könstillhörighet (könsbyte) skall vara ogift, något som
            tvingar många transsexuella till familjesplittring. Det gifta
            par som vill fortsätta att leva tillsammans efter det att ena
            parten bytt kön måste alltså först genomgå äktenskapsskillnad
            och sedan ingå registrerat partnerskap. Ett annat krav som uppenbart
            saknar saklig grund är att patienten måste vara svensk medborgare.
            Kravet att den som skall genomgå könskorrigerande behandling måste
            vara ogift och svensk medborgare måste omedelbart avskaffas.
          </p>
          <p xml:id="i-Eyuj79YrGPcSmUoPBxuhMX">
            Könstillhörighetsutredningen har i sitt betänkande SOU 2007:16
            Ändrad könstillhörighet förslag till ny lag kommit med förslag
            som skulle lösa många av de ovan nämnda problemen. Samtidigt har
            andra delar i utredningen mött hård och berättigad kritik, till
            exempel förslaget om obligatorisk kastrering av transsexuella
            som önskar genomgå könskorrigerande operation. Att vissa delar
            i betänkandet är bristfälliga ska inte få blockera en snabb ändring
            av lagstiftningen i de delar där utredningens förslag har god
            förankring hos de närmast berörda patientgrupperna, dvs. transsexuella
            själva. Detta bör riksdagen som sin mening ge regeringen till
            känna.
          </p>
          <p xml:id="i-XD4HH5RwAEY7uSi7Sn6phP">
            Även namnlagen ställer till problem. Enligt praxis tillåts inte
            personer som juridiskt sett är män att byta till kvinnliga förnamn
            och vice versa. Denna regel, som för det stora flertalet i befolkningen
            inte upplevs som något hinder i den personliga tillvaron, upplevs
            av många transpersoner som en begränsning i möjligheterna att
            kunna leva i enlighet med sin identitet. Vi anser att dagens regel
            saknar principiell grund.
          </p>
          <p xml:id="i-8iJQsn9Zr3iX4MARnouXtf">
            Utgångspunkten för namnlagstiftningen måste vara att vuxna människor
            som önskar byta förnamn knappast gör det av okynne utan därför
            att man har djupt kända skäl. När det däremot gäller barn under
            18 år kräver hänsynen till barnets bästa att det finns särskilda
            regler. Föräldrar skall alltså inte ha rätt att ge sina barn vilka
            namn som helst, utan lagstiftningen måste skydda barnets intresse.
            I ett tillkännagivande från våren 2001 har riksdagen uttalat att
            dagens namnlag bör ses över i sin helhet (bet. 2000/01:LU11).
            Vi kommer att följa denna fråga och förutsätter att de problem
            som transpersoner upplever med dagens lagstiftning inom kort kommer
            att uppmärksammas och åtgärdas. Detta bör riksdagen som sin mening
            ge regeringen till känna.
          </p>
          <p xml:id="i-DpRjgZiuD8fEBCVAjNCVyz">
            En särskilt viktig punkt är att hälso- och sjukvården har tillfredsställande
            resurser för den transsexuelle som söker hjälp. I dag finns öronmärkta
            utredningsresurser för transsexuella bara på enstaka ställen i
            landet, och signaler kommer om att det i vissa sjukvårdsregioner
            finns små möjligheter att ta emot nya patienter. Detta är en mycket
            utsatt patientgrupp som för sin behandling inte kan vara beroende
            av eldsjälar på olika mottagningar. Socialstyrelsen bör få i uppdrag
            att göra en samlad översyn av vilka vårdresurser för transsexuella
            som finns och lämna de förslag som behövs för att säkerställa
            en tillräcklig och likvärdig tillgång till vård i olika delar
            av landet. Detta bör riksdagen som sin mening ge regeringen till
            känna.
          </p>
          <p xml:id="i-VTbyU8xQ5oLVdcj6RfFXgE">
            Vi hälsar därför tillfredsställelse att den nya lagstiftningen
            mot diskriminering som träder i kraft årsskiftet 2008/09 också
            omfattar könsöverskridande identitet eller uttryck. Transpersoners
            situation i samhället är dock en bredare fråga som inte kan reduceras
            till diskrimineringsperspektivet. Det handlar, som synes, bl.a.
            om utformningen av annan lagstiftning men också om kunskaps- och
            bemötandefrågor m.m. Det behövs en utredning som ur ett helhetsperspektiv
            skall belysa transpersoners situation i det svenska samhället.
            Detta bör riksdagen som sin mening ge regeringen till känna.
          </p>
          <head xml:id="i-GTpfBJU3ccEkbuFfuV3GdH" type="h2">
            Rättstrygghet
          </head>
          <p xml:id="i-FWNmcM9h2sKho83QVJpgW4">
            Det är oacceptabelt att våld, hot och diskriminering mot homosexuella,
            bisexuella och transpersoner är vardagliga företeelser. Förtrycket
            tar sig många uttryck, alltifrån nedsättande omdömen till hot,
            misshandel och till och med mord. Tidigare studier har pekat på
            att ungefär var fjärde homo- eller bisexuell person vid minst
            ett tillfälle har utsatts för brott på grund av sin sexuella läggning,
            men en undersökning från 2004 av kriminologen Eva Tiby tyder på
            att andelen snarast är ännu högre. En betydande andel av de anmälda
            hatbrotten har också homofobiska motiv. Att människor utsätts
            för brott på grund av sin kärlek eller könsidentitet kan aldrig
            accepteras.
          </p>
          <head xml:id="i-RXVh6EWqXH2DVa2huYtrwh" type="h2">
            Grundlagsskydd mot diskriminering och hets
          </head>
          <p xml:id="i-DjVbMCE8Axu28JKT9un1K9">
            Principen om likhet inför lagen oavsett sexuell läggning eller
            könsidentitet måste komma till fullt uttryck i landets grundlagar.
          </p>
          <p xml:id="i-XbPzi1SBfjWD7KvzTmu2ib">
            Regeringsformens målsättningsparagraf (1 kap. 2 §) fastslår sedan
            en lagändring 2003 att det allmänna skall motverka diskriminering
            på grund av bl.a. sexuell läggning, men nämner inte könsidentitet.
            En sådan åtskillnad signalerar att diskriminering av transpersoner
            skulle vara mer i sin ordning än diskriminering av homo- och bisexuella,
            och målsättningsparagrafen behöver därför ses över på denna punkt.
            Detta bör riksdagen som sin mening ge regeringen till känna.
          </p>
          <p xml:id="i-GKkQcLKzfNzrAAH9smLroN">
            Ändringen av målsättningsparagrafen i 1 kap. regeringsformen
            innebär dock inte något förpliktigande åtagande i lagstiftningsarbetet.
            Därför bör homosexuella, bisexuella och transpersoner även omfattas
            av regeringsformens förbud i 2 kap. 15 § mot diskriminerande lagstiftning.
            Detta bör riksdagen som sin mening ge regeringen till känna.
          </p>
          <p xml:id="i-NL7FwMDXaC5HGnGjKVr6fe">
            Grundlagsbestämmelsen om hets mot folkgrupp omfattar inte hets
            med anspelning på könsöverskridande identitet eller uttryck. Den
            nazistiska hetsen gör inte skillnad på å ena sidan homo- och bisexuella
            och å andra sidan transpersoner. Hets mot grupp med anspelning
            på könsidentitet bör inkluderas i bestämmelsen om hets mot folkgrupp.
            Detta bör riksdagen som sin mening ge regeringen till känna.
          </p>
          <head xml:id="i-7t5aHb5w9qboQAKtmK2u73" type="h2">
            Bekämpa hatbrotten
          </head>
          <p xml:id="i-7aMZ9y2LDT4JoJtUCxLTEv">
            Som hatbrott räknas brottslighet som helt eller delvis begås
            för att kränka offret för att han eller hon har en viss hudfärg,
            religion, sexuell läggning osv. Hatbrott mot homosexuella, bisexuella
            och transpersoner måste beivras med samma kraft som andra hatbrott.
            Ändå visar gjorda utredningar från Brottsförebyggande rådet på
            stora brister i rättsväsendets insatser mot hatbrotten.
          </p>
          <p xml:id="i-WyNKRCoKsDXeQS77YBHJSw">
            Det som främst behövs är inte ändrade lagar utan ökade kunskaper
            och bättre rutiner inom rättsväsendet. Mycket tyder på att vissa
            utredningar skulle bli effektivare med speciella utredare som
            har kännedom om homo- och bisexuellas situation. I dag finns inom
            polismyndigheterna särskilda kontaktpersoner för hatbrott, men
            inga särskilda utredare. Polisen och övrig personal inom rättsväsendet
            bör även få ökade kunskaper om homosexuellas, bisexuellas och
            transpersoners situation. Detta bör riksdagen som sin mening ge
            regeringen till känna.
          </p>
          <p xml:id="i-PAsDzuf5caeCFW4sjfzqcx">
            Sedan 1994 är det en försvårande omständighet om syftet med brottet
            är att kränka en person grundat på tillhörighet till folkgrupp
            m.m. (brottsbalken 29 kap. 2 § första stycket 7). År 2002 förtydligades
            också att bestämmelsen även gäller hatbrott med anspelning på
            offrets sexuella läggning. Däremot ingår könsidentitet inte i
            den explicita uppräkningen. Brottsförebyggande rådets studie visar
            dock att denna s.k. straffskärpningsbestämmelse bara använts i
            vart sjunde rättsfall där den kunnat användas. Det är helt oacceptabelt
            att så är fallet. Dessa brister innebär samtidigt att samhället
            sänder ut signaler om att hot och våld mot HBT-personer, trots
            gällande lag, inte är så farligt. Vi vill att det görs en rejäl
            uppryckning av rättsväsendets kunskaper, inom både polisen, åklagarväsendet,
            domstolsväsendet och kriminalvården. Särskilda utredare bör handlägga
            hatbrott i polismyndigheterna. Kunskaperna får dock inte stanna
            hos enskilda personer utan måste nå ut i organisationerna.
          </p>
          <p xml:id="i-WnvozzA51fhAtq7cDUPf5H">
            Rutinerna vid brottsanmälningar måste också bli bättre och en
            särskild kod för hatbrott bör införas i polisens datoriserade
            anmälningssystem. Polisen är skyldig att informera brottsoffer
            om att de, om de så önskar, kan erbjudas hjälp av brottsofferjourer
            eller andra instanser. I praktiken fungerar denna informationsgivning
            ojämnt, och det finns också skäl att anta att informationen, när
            den ges, normalt endast handlar om jourer i den egna kommunen
            eller trakten. Samtidigt finns det en särskild brottsofferjour
            i Stockholm med inriktning på homosexuella, bisexuella och transpersoner
            och som kan erbjuda unik hjälp till personer som utsätts för hatbrott
            på grund av sin sexuella läggning. På samma sätt finns det ju
            också brottsofferjourer med särskild etnisk eller språklig profil.
            Regeringen bör på lämpligt sätt agera för att förbättra polisens
            information till brottsoffer som utsätts för hatbrott på grund
            av sin sexuella läggning eller könsidentitet. Detta bör riksdagen
            som sin mening ge regeringen till känna.
          </p>
          <p xml:id="i-ULambGqzjMKgyPgLbsKMQe">
            Vi vill också öka kontakterna mellan polisen och frivilligorganisationer.
            I dag är det bara i vart femte närpolisområde som det förekommer
            sådana kontakter, och det sker då främst med invandrarföreningar,
            muslimska församlingar m.m. Föreningar för homosexuella, bisexuella
            och transpersoner tappas ofta bort. Ett rimligt mål är att det
            inom de närmaste fyra åren etableras fortlöpande kontakter mellan
            polisen och frivilligorganisationer i alla närpolisområden i hela
            landet, inklusive föreningar för homosexuella, bisexuella och
            transpersoner där så är relevant. Huvudregeln vid ärekränkningsbrott
            (dvs. förtal och förolämpning) är att det endast är den målsägande
            själv som kan väcka åtal. När det gäller brott där ärekränkningen
            anspelar på personens homosexuella läggning (eller ras, hudfärg,
            nationella eller etniska ursprung eller trosbekännelse) har dock
            åklagare möjlighet att åtala om det av särskilda skäl anses påkallat
            från allmän synpunkt. Denna möjlighet finns för att statsmakten
            skall kunna ingripa även mot denna typ av hatbrott, men i praktiken
            är det mycket tveksamt om möjligheten utnyttjas. Regeringen bör
            ta initiativ till en översyn av rättsväsendets tillämpning av
            åtalsbestämmelsen i brottsbalken 5 kap. 5 § vad gäller hatbrott.
            I samband med översynen bör paragrafen också breddas till att
            omfatta förolämpning med anspelning på sexuell läggning (alltså
            homo-, bi- eller heterosexualitet) samt könsidentitet och könsidentitetsuttryck
            (t.ex. transvestism eller transsexualism). Detta bör riksdagen
            som sin mening ge regeringen till känna.
          </p>
          <head xml:id="i-Wh9EfFo7PvV6trBeSiJS75" type="h2">
            Insatser mot hedersrelaterade brott och våld i samkönade relationer
          </head>
          <p xml:id="i-6ecHRVANDG7n5mwmnwt4tq">
            Det patriarkalt färgade våldet mot familjemedlemmar som bryter
            könsrollsmönstren drabbar inte bara unga kvinnor som själva vill
            välja en man att leva tillsammans med. Det förekommer också att
            s.k. hedersbrott riktar sig mot familjemedlemmar som väljer att
            öppet stå för sin homosexualitet eller kanske sin transsexualism.
            Detta är en lika allvarlig kränkning av individens rättigheter
            som all annan hedersrelaterad brottslighet. Behovet av stöd och
            hjälp från myndigheterna, t.ex. i form av adekvata åtgärder från
            skolans sida eller skyddat boende för ungdomar som hotas av sina
            familjer, är också detsamma.
          </p>
          <p xml:id="i-N62tarC1iDrtuRmmCAz6vY">
            Kvinnor eller män som lever i samkönade förhållanden drabbas
            av allt att döma av partnerrelaterat våld i samma utsträckning
            som kvinnor som lever i förhållanden med män. Att döma av det
            utrymme våld inom samkönade parrelationer har fått i t.ex. massmedier
            förekommer inte något sådant våld alls. Tyvärr överensstämmer
            inte denna bild med verkligheten, vilket bl.a. uppmärksammas i
            skriften Kvinna slår kvinna, man slår man från Nationellt råd
            för kvinnofrid. Det samkönade partnervåldet följer samma mönster
            som råder inom olikkönade parförhållanden med en blandning av
            kontroll, hot och terror och förlöjligande utöver det fysiska
            våldet. Dessutom kan ett antal särskilda faktorer förstärka den
            drabbades motstånd mot att söka hjälp eller göra en polisanmälan,
            t.ex. rädsla för att möta förakt eller oförstående från omgivningen
            på grund av den sexuella läggningen.
          </p>
          <p xml:id="i-XusE3U5wBusqf5YKT459E9">
            Av denna orsak välkomnar vi regeringens nationella handlingsplan
            mot mäns våld mot kvinnor, våld i samkönade relationer och hedersrelaterade
            brott. I handlingsplanen har våld i samkönade relationer och det
            hedersrelaterade våldet mot HBT-personer på ett förtjänstfullt
            sätt uppmärksammats och integrerats. Regeringen bör nu uppmärksamt
            följa myndigheters och andra parters förverkligande av handlingsplanens
            intentioner, så att inte frågor kring våld i samkönade relationer
            och hedersrelaterade brott på grund av en människas sexuella läggning
            eller könsidentitet tappas bort i genomförandefasen. Detta bör
            riksdagen som sin mening ge regeringen till känna.
          </p>
          <head xml:id="i-Cbo3oxjY4TZhrucjxpUevX" type="h2">
            Idrott
          </head>
          <p xml:id="i-DgL32LFEK9Eh49M3tMVjfR">
            Homosexualitet och idrott har blivit uppmärksammat den senaste
            tiden. Många homosexuella har mött rädsla, fördomar och även våld
            i sitt idrottsutövande. I en rapport från Ungdomsstyrelsen redovisar
            mer än var tionde pojke på elitnivå att deras tränare inte verkar
            gilla homosexuella. Sådana attityder är givetvis inte acceptabla
            och strider mot samhällets strävan att motverka diskriminering
            av HBT-personer. Då idrottsrörelsen får betydande bidrag från
            staten är det viktigt att man också aktivt arbetar för att bekämpa
            homofobi och diskriminering. Ett sådant arbete bör vara en utgångspunkt
            för bidragsgivningen och reglerna anpassas härtill. Detta bör
            ges regeringen till känna.
          </p>
          <head xml:id="i-MStNWYAysM5T3eXVuo2Cq1" type="h2">
            Global solidaritet
          </head>
          <p xml:id="i-9ihV8TXFreevUkXrs8XAEr">
            Algeriet, Brunei, Cooköarna, Djibouti, Etiopien, Fiji, Gambia,
            Ghana, Iran, Jamaica, Kenya, Libyen, Malaysia, Nepal, Oman, Pakistan,
            Saudiarabien, Tanzania, Uzbekistan, Västra Samoa och Zimbabwe
            är några av de länder där det fortfarande är ett brott att älska
            med någon av samma kön. Det finns också länder, bl.a. Iran, där
            det förekommer dödsstraff för homosexuella handlingar. Förtrycket
            mot transpersoner är utbrett i många länder. Trots många kvardröjande
            fördomar och juridiska tillkortakommanden kan Sverige ändå räkna
            sig till de länder där situationen för homosexuella, bisexuella
            och transpersoner är relativt god. Vårt ansvar för att uppmärksamma
            förtrycket i andra länder blir därför desto större. Arbetet för
            de mänskliga rättigheterna är en hörnsten i utrikespolitiken och
            inkluderar arbetet för homosexuellas, bisexuellas och transpersoners
            rättigheter. De länder som hunnit längst på vägen mot sexuellt
            likaberättigande är samtliga demokratiska marknadsekonomier. Det
            är ingen slump. För att kunna ifrågasätta fördomar och samhälleligt
            förtryck krävs yttrande- och organisationsfrihet men också äganderätt
            och näringsfrihet, så att individer kan starta föreningar, grunda
            tidningar och starta nöjesställen även när statsmakterna betraktar
            förehavandena som omoraliska. Arbetet för respekt och lika rättigheter
            oavsett sexuell läggning eller könsidentitet måste alltså förenas
            med arbetet för mänskliga rättigheter i stort.
          </p>
          <head xml:id="i-Eoz2d633FKyj16ZjmQdc1v" type="h2">
            Förenta nationerna
          </head>
          <p xml:id="i-AVkkFquwopfuuTVk2pMsjP">
            En diskussion om de lämpligaste metoderna att verka globalt mot
            förtryck av homosexuella, bisexuella och transpersoner måste ta
            sin utgångspunkt i de mänskliga rättigheterna och de konventioner
            som skall skydda och garantera dessa rättigheter. I dag är arbetet
            splittrat och fokuseras ofta på incidenter i enskilda länder snarare
            än på de övergripande mönster och värdesystem som upprätthåller
            diskriminering och förtryck. Det finns inte heller något internationellt
            människorättsorgan som har som särskild uppgift att bevaka förtryck
            på grund av sexuell läggning eller könsidentitet.
          </p>
          <p xml:id="i-5wG3VncZENDvJHSUpHtNth">
            Det är därför dags att ta ett nytt steg. På samma sätt som det
            finns internationella konventioner för minoriteters rättigheter
            och för att undanröja all diskriminering av kvinnor bör det finnas
            en internationell konvention för att undanröja all diskriminering
            på grund av sexuell läggning eller könsidentitet. En internationell
            konvention har flera viktiga fördelar. För det första skulle den
            förstås i sig vara en kraftfull markering av att människorätten
            är universell inte bara oavsett t.ex. nationalitet, kön eller
            religion, utan även oavsett sexuell läggning och könsidentitet.
            För det andra skulle den vara en allmänt erkänd internationell
            standard som kan underlätta reformarbetet i de länder där det
            finns en politisk vilja att avskaffa diskriminering. För det tredje
            skulle uppföljningen och tillsynen av konventionens efterlevnad
            utgöra en värdefull internationell bevakning av området. Konventionen
            bör ta sin utgångspunkt i FN:s förklaring om de mänskliga rättigheterna
            och FN:s konventioner om medborgerliga, politiska, ekonomiska
            och sociala rättigheter. Det är därför naturligt att den ingår
            i FN:s konventionssystem. Innehållet bör innefatta vissa minimikrav
            på konventionsstaternas straff-, organisations-, mötes- och tryckfrihetslagstiftning
            samt vissa minimiåtaganden vad gäller familjerättsligt erkännande
            av samkönade relationer samt medborgares diskrimineringsskydd
            gentemot det allmänna. Konventionsstaterna bör också vara förhindrade
            att införa ny lagstiftning som särbehandlar medborgare med avseende
            på sexuell läggning eller könsidentitet.
          </p>
          <p xml:id="i-P5cDn3dVB7gMNBhy8mxMjj">
            I en samtid när FN-systemet endast med stor svårighet förmår
            diskutera frågor kring sexualitet i allmänhet och homosexualitet
            i synnerhet kan det tyckas utopiskt att föreslå en sådan FN-konvention.
            Vi menar dock att det är viktigt att ha en tydlig vision och sätta
            upp tydliga mål, även när det inte verkar möjligt att förverkliga
            målen inom den närmaste tiden. Ett första steg mot en konvention
            är att tillsammans med andra länder verka för en resolution i
            FN:s kommission för de mänskliga rättigheterna mot förtryck på
            grund av sexuell läggning och könsidentitet. Sverige bör därför
            snarast ta ett internationellt initiativ på lämpligt sätt i denna
            fråga. Detta bör riksdagen som sin mening ge regeringen till känna.
          </p>
          <p xml:id="i-YpoYJ2bT6AWom86YrvVaY">
            Sverige bör också agera inom FN-systemet på annat sätt för att
            föra in homosexuellas, bisexuellas och transpersoners situation
            på dagordningen. Bland annat bör Sverige driva på för att frivilligorganisationer
            som arbetar för homosexuellas, bisexuellas och transpersoners
            rättigheter blir delaktiga i FN-systemet på samma sätt som andra
            organisationer, t.ex. genom konsultativ status vid FN:s ekonomiska
            och sociala kommitté Ecosoc. Likaså bör Sverige verka för att
            FN:s utvecklingsprogram UNDP uppmärksammar HBT-frågor i sin årliga
            kartläggning av utvecklingssituationen i världens länder. Detta
            bör riksdagen som sin mening ge regeringen till känna.
          </p>
          <head xml:id="i-JLbSQHNjGywrUrkmoBbzAd" type="h2">
            Europeiska unionen
          </head>
          <p xml:id="i-MHUDfRDVv8KNCLbNrRYtbK">
            Även om den juridiska särbehandlingen och det sociala förtrycket
            är utbrett i många av EU:s nya medlemsländer har EU-samarbetet
            redan medfört en dramatisk förbättring av situationen för homosexuella,
            bisexuella och transpersoner i EU:s nya och blivande medlemsstater.
            Redan i de s.k. Köpenhamnskriterierna från 1993 slog EU:s medlemsländer
            fast att nya medlemsstater inte bara måste klara den ekonomiska
            anpassningen till unionen utan också leva upp till mycket höga
            krav på respekt för mänskliga rättigheter. EU har också understrukit
            att de mänskliga rättigheterna gäller lika oavsett människors
            sexuella läggning. Detta ledde till att samtliga länder som knackat
            på EU:s dörr har avskaffat återstående totalförbud mot homosexualitet,
            och man har också rensat upp i annan diskriminerande lagstiftning,
            såsom förbud mot homosexuellas organisationer eller olika åldersgränser
            för homosexuella och heterosexuella relationer. I och med Amsterdamfördraget
            år 1997 har EU också skaffat sig en legal grund för att arbeta
            mot diskriminering på grund av sexuell läggning. Med stöd av fördragets
            artikel 13 kan rådet vidta lämpliga åtgärder för att bekämpa diskriminering
            på grund av kön, ras, etniskt ursprung, religion eller övertygelse,
            funktionshinder, ålder eller sexuell läggning. Ännu en byggsten
            lades i och med EU-stadgan om de grundläggande rättigheterna,
            som antogs vid toppmötet i Nice 2000. Av stadgans artikel 21.1
            framgår att all diskriminering på grund av bl.a. kön, ras, hudfärg,
            etniskt eller socialt ursprung, genetiska särdrag, språk, religion
            eller övertygelse, politisk eller annan åskådning, tillhörighet
            till nationell minoritet, förmögenhet, börd, funktionshinder,
            ålder eller sexuell läggning skall vara förbjuden. Ett förverkligande
            av Lissabonfördraget skulle förbättra EU:s möjligheter att arbeta
            aktivt med dessa frågor.
          </p>
          <p xml:id="i-HT3vB1xTYYM2EX4PmUGufk">
            Det finns fler steg för EU att ta vad gäller homosexuellas, bisexuellas
            och transpersoners situation, och Sverige bör här spela en pådrivande
            roll. Några exempel: Regelverket om fri rörlighet för privatpersoner
            ger i dag en mer förmånlig behandling åt heterosexuella, eftersom
            den EU-medborgare som med tryggad försörjning bosätter sig i ett
            annat EU-land endast har en generell rätt att låta livskamraten
            flytta med om denna är en äkta make eller maka.
          </p>
          <p xml:id="i-SXfWY9ChnLFWgNcWU5aDgp">
            Registrerade partner eller sambor har ingen generell rätt att
            följa med. Den överenskommelse som medlemsstaterna nådde 2003
            och som godkändes av Europaparlamentet 2004 innebär vissa förbättringar
            men upphäver inte den grundläggande särbehandlingen. Den svenska
            regeringen bör därför verka för att regelverket om fri rörlighet
            i EU blir icke-diskriminerande med avseende på sexuell läggning.
            Detta bör riksdagen som sin mening ge regeringen till känna.
          </p>
          <p xml:id="i-86dJ7TCrUNt9s9MD9ntH7g">
            I länder som Moldavien, Serbien, Bosnien och Turkiet är våld
            och diskriminering en del av vardagen för HBT-personer, och i
            flera av dessa länder förekommer också uppseendeväckande fall
            av myndighetsstödda trakasserier. Det är angeläget att Sverige
            i detta sammanhang verkar för att Köpenhamnskriterierna efterföljs
            och att blivande medlemsländer således måste respektera de mänskliga
            rättigheterna, inklusive homosexuellas, bisexuellas och transpersoners
            grundläggande rättigheter. Detta bör riksdagen som sin mening
            ge regeringen till känna.
          </p>
          <p xml:id="i-Dh2wb62yfTPe8jUesXC981">
            EU:s insatser för att motverka diskriminering har hittills i
            mycket begränsad utsträckning uppmärksammat diskriminering på
            grund av sexuell läggning eller könsidentitet. Händelserna på
            senare år i länder som Polen och Lettland har visat att flera
            av de nya medlemsländerna inte har accepterat EU:s officiella
            synsätt att motverka diskriminering av HBT-personer. Sverige bör
            på lämpligt sätt agera inom EU för att framtida satsningar mot
            diskriminering på ett bättre sätt beaktar sådan diskriminering.
            Särskilt viktigt är det att beakta de stora behov som finns i
            EU:s nya medlemsländer. Detta bör riksdagen som sin mening ge
            regeringen till känna.
          </p>
          <p xml:id="i-21aStZdk5RunyTxxW9JXxu">
            Europeiska unionens olika organ är också en stor arbetsgivare.
            Fortfarande förekommer regler som särbehandlar homo- och bisexuella
            negativt när det gäller anhörigförmåner och andra familjerelaterade
            bestämmelser. Här har Sverige ett ansvar att agera för likabehandling
            oavsett sexuell läggning. Motsvarande gäller givetvis också i
            andra internationella organ på europeisk eller global nivå. Detta
            bör riksdagen som sin mening ge regeringen till känna.
          </p>
          <head xml:id="i-HWR6uoHXSR9URgDpA7Mugd" type="h2">
            Europarådet och OSSE
          </head>
          <p xml:id="i-BPieABg9VvsDnpyApnpwKn">
            Europarådet och OSSE har en viktig roll att spela för att stärka
            de mänskliga rättigheterna, inte minst i de delar av Europa som
            inte ingår i EU eller är kandidatländer till EU. Situationen för
            HBT-personer i Ryssland är mycket bekymmersam. Det förekommer
            ett aktivt motarbetande av HBT-personers rättigheter, och i exempelvis
            Moskva har de lokala myndigheterna förbjudit Pridefirande. Situationen
            i länderna i södra Kaukasien kännetecknas av bristande förståelse
            för HBT-personers mänskliga rättigheter. Också i länder som Ukraina
            och Makedonien finns stora brister. Den svenska regeringen bör
            aktivt verka för att homosexuellas, bisexuellas och transpersoners
            rättigheter uppmärksammas i detta sammanhang. Detta bör riksdagen
            som sin mening ge regeringen till känna.
          </p>
          <head xml:id="i-DrsSfmrPNX4bDAKeSvy9xF" type="h2">
            Sveriges bilaterala bistånd
          </head>
          <p xml:id="i-JGYa8ZZ44Y2BoyqRBpXjcn">
            Sverige ger bistånd till utvecklingsländer där grundläggande
            mänskliga rättigheter för homosexuella, bisexuella och transpersoner
            kränks systematiskt. Vi anser att Sverige i samband med biståndsgivning
            skall ta upp en diskussion med berört land kring mänskliga rättigheter,
            och då även HBT-personers grundläggande rättigheter, i den anda
            som FN:s konvention om de mänskliga rättigheterna står för. Demokratimålet
            för det svenska biståndet måste också ta sikte på homosexuellas,
            bisexuellas och transpersoners mänskliga rättigheter. I en handlingsplan
            som upprättats av Sida, när det gäller HBT-personer i utvecklingssamarbetet,
            sägs bl.a. att minst en samarbetsstrategi per år särskilt skall
            ta upp HBT-personers situation. En sådan målsättning är alltför
            passiv och måste förbättras. Detta bör riksdagen som sin mening
            ge regeringen till känna.
          </p>
          <p xml:id="i-ELfb2a1DiyJwz3eoAsaHuy">
            Genèvekonventionen ger inte flyktingstatus åt personer som känner
            välgrundad fruktan för förföljelse på grund av kön, könsidentitet
            eller sexuell läggning. Vi vill att Sverige i internationella
            forum verkar för ett tilläggsprotokoll till Genèvekonventionen
            för att ge flyktingstatus även åt personer som förföljs på grund
            av kön, könsidentitet eller sexuell läggning.
          </p>
          <p xml:id="i-SYbpgTsf4X3odHA91CDP35">
            Utlänningslagen har nyligen ändrats så att förföljelse av HBT-personer
            skall bedömas enligt Genèvekonventionens flyktingdefinition. Detta
            är glädjande, men denna ändring riskerar dock att bli verkningslös
            om den inte kombineras med en förändrad rättspraxis och en förbättrad
            bevakning av HBT-personers utsatthet för förföljelse i olika länder.
            Verkligheten är i dag att sådana flyktingärenden ofta bedöms på
            ett undermåligt kunskapsunderlag, något som visat sig inte minst
            vad gäller flyktingar från Iran. Kunskapen om homosexuellas, bisexuellas
            och transpersoners situation i asylsökandes hemländer måste förbättras.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-N9vvXW4VGDE4QTR2yETDr2" who="i-D8B2Xf6UADbqciPHrqFxSc">
              Birgitta Ohlsson (fp)
            </item>
            <item xml:id="i-8QxXJ3Etq4qiWfj51zahDc" who="i-L3xspgThUxUN1YtSDqcmk8">
              Barbro Westerholm (fp)
            </item>
            <item xml:id="i-CtKx3fmdJe9Jp5m5wj1rCB" who="i-HUjSZiwF294s3waLDaSH8f">
              Agneta Berliner (fp)
            </item>
            <item xml:id="i-UdV6ed5myRXYiubCpQhqhb" who="i-TEkdGy8DEUwcbVAxHygs6z">
              Maria Lundqvist-Brömster (fp)
            </item>
          </list>
        </div>
      </div>
    </body>
  </text>
</TEI>
