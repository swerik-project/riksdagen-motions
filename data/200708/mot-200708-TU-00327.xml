<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-TU-00327">
  <teiHeader>
    <fileDesc>
      <titleStmt>
        <title>Miljöanpassad vägtrafik</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Miljöanpassad vägtrafik</title>
          <idno type="rdwebb">GV02T327</idno>
          <rs type="number">T327</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/GV02T327/text</ref>
          <ref type="dokument_url_html">http://data.riksdagen.se/dokument/GV02T327</ref>
          <ref type="dokumentstatus_url_xml">http://data.riksdagen.se/dokumentstatus/GV02T327</ref>
          <ref type="doc">http://data.riksdagen.se/fil/75C56ADA-7FDF-44AB-9FA3-F7BF4C7D726A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-NPnPCjdVXtPW6MyZmspFmY" type="signed"/>
        <correspContext corresp="i-NPnPCjdVXtPW6MyZmspFmY">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-KnfRfemwD98TyCA1A8KCeX"/>
        </correspContext>
        <correspAction type="referral" xml:id="i-ESn3cT4D6Sms258hoRn4BA">
          <date when="2007-10-16"/>
        </correspAction>
        <correspAction type="dismissal" xml:id="i-EbPTzcfzBm6cK1LsW2oqfQ">
          <date when="2007-10-16"/>
        </correspAction>
        <correspAction type="numbering" xml:id="i-JT4ekDhQMiGUQVMxmiHRNN">
          <date when="2007-10-05"/>
        </correspAction>
        <correspAction type="submission" xml:id="i-9KyWMcZYJikhZyqZotfqDY">
          <date when="2007-10-03"/>
        </correspAction>
        <correspAction type="transfer" xml:id="i-Wgefy9T2RfZcejwhSvrfRk">
          <date when="2007-10-03"/>
        </correspAction>
        <correspAction type="assigned" xml:id="i-Ev7PoLJoR4kK3UYzN6H3Kf"/>
        <correspContext corresp="i-Ev7PoLJoR4kK3UYzN6H3Kf">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-EbzzxpbJzHLy2QRZfjft24">
          <head xml:id="i-PuERvok4oFK6Minm4ebFyd">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Vägtrafikens påverkan på miljön 6
            </item>
            <item>
              4 Miljöanpassad infrastruktur 6
            </item>
            <item>
              4.1 Transporthierarki 7
            </item>
            <item>
              4.2 Förbättrad regional samordning 8
            </item>
            <item>
              4.3 Kommunala transportplaner 8
            </item>
            <item>
              4.4 Staten ska vara ett gott exempel 9
            </item>
            <item>
              4.5 Externhandel av dagligvaror 10
            </item>
            <item>
              4.6 Hastigheten på vägarna 11
            </item>
            <item>
              5 Miljöanpassade bilar och drivmedel 12
            </item>
            <item>
              5.1 Är etanol och andra biodrivmedel bra eller dåligt för miljön?
              12
            </item>
            <item>
              5.2 Certifiera bränslen 13
            </item>
            <item>
              5.3 Stöd utvecklingen av biodrivmedel 14
            </item>
            <item>
              5.4 Ökad inblandning av biodrivmedel 15
            </item>
            <item>
              5.5 Krav på ägare till bensinstationer 16
            </item>
            <item>
              5.6 Definitionen av miljöbilar 16
            </item>
            <item>
              5.7 Statligt uppköp av miljöbilar 17
            </item>
            <item>
              5.8 Miljöbilspremie 17
            </item>
            <item>
              5.9 Efterkonvertering av äldre bilar 17
            </item>
            <item>
              5.10 Uttjänta bilar 18
            </item>
            <item>
              6 Miljöanpassade skatter 19
            </item>
            <item>
              6.1 Bensin- och dieselskatt 19
            </item>
            <item>
              6.1.1 Koldioxid- och energiskatt på drivmedel 19
            </item>
            <item>
              6.1.2 Höj skatten på drivmedel 20
            </item>
            <item>
              6.1.3 Kompensera dem som drabbas hårdast 20
            </item>
            <item>
              6.1.4 Höj dieselskatten och sänk fordonsskatten för dieselfordon
              20
            </item>
            <item>
              6.1.5 Svavelfri europadiesel 21
            </item>
            <item>
              6.2 Skatt på etanol och biogas 22
            </item>
            <item>
              6.2.1 Bort med EU-tullarna 22
            </item>
            <item>
              6.2.2 Moms på etanol och biogas 22
            </item>
            <item>
              6.3 Gör fordonsskatten mer koldioxidbaserad 23
            </item>
            <item>
              6.4 Fordonsskatt för äldre bilar 23
            </item>
            <item>
              6.5 Kilometerskatt för tunga fordon 24
            </item>
            <item>
              6.6 Miljöinriktad förmånsbeskattning 24
            </item>
            <item>
              6.6.1 Förmånsbilsystemet 24
            </item>
            <item>
              6.6.2 Förmånsparkering 25
            </item>
            <item>
              6.7 Försäljningsskatt som är koldioxidrelaterad 26
            </item>
            <item>
              6.8 Reseavdrag som gynnar kollektivt resande 26
            </item>
            <item>
              6.9 Regional kompensation och differentiering 27
            </item>
            <item>
              6.10 Trängselskatt 28
            </item>
            <item>
              6.10.1 Trängselskatten ett effektivt styrmedel 28
            </item>
            <item>
              6.10.2 Stärk det kommunala självstyret 29
            </item>
            <item>
              6.10.3 Intäkterna ska gå till kollektivtrafiken 29
            </item>
          </list>
        </div>
        <div type="motProposal" subtype="förslag">
          <head xml:id="i-YVAa6eLs7ECrJr6sc1VKtJ">
            2 Förslag till riksdagsbeslut
          </head>
          <list style="ol">
            <item xml:id="i-SS8WgGu7prUGsD8u3adSRK">
              Riksdagen tillkännager för regeringen som sin mening vad som
              anförs i motionen om att det införs en transporthierarki som tydligt
              anger vilka transportslag som ska prioriteras för att det övergripande
              målet ska nås.
            </item>
            <item xml:id="i-SzcPdGk72tLn9na5mSDpH">
              Riksdagen begär att regeringen återkommer med lagförslag som
              stärker den regionala samordningen på ett sätt så att transportarbetets
              miljöpåverkan kan minska på regional nivå.
            </item>
            <item xml:id="i-TLtFextWrCUyZiMGrNnVYF">
              Riksdagen begär att regeringen återkommer med förslag som ställer
              krav på att de regionala planerna konsekvensanalyseras utifrån
              bebyggelse- och transportperspektiv.
            </item>
            <item xml:id="i-Rp8NddATMB6URiN9VENBxp">
              Riksdagen tillkännager för regeringen som sin mening vad som
              anförs i motionen om att kommuner ska kunna ålägga verksamhetsutövare
              att etablera transportplaner för minskat transportbehov och miljövänligare
              resor.
            </item>
            <item xml:id="i-8nqXcVdeteo9qwZEdce1mR">
              Riksdagen tillkännager för regeringen som sin mening vad som
              anförs i motionen om att de statliga myndigheterna bör göra den
              miljöanpassade resan till norm och att varje myndighet bör anta
              en resepolicy. 1
            </item>
            <item xml:id="i-C6BZBLXvZypLiCagiho3Eq">
              Riksdagen tillkännager för regeringen som sin mening vad som
              anförs i motionen om att med syfte att utveckla befintliga stadskärnor
              det i PBL ska införas särskilda bestämmelser rörande detaljhandelsanläggningar
              i externa lägen. 2
            </item>
            <item xml:id="i-WWSyfuNCVgu2L9XA2qFXgc">
              Riksdagen tillkännager för regeringen som sin mening vad som
              anförs i motionen om att regeringen i avvaktan på lagändringar
              omgående inför ett moratorium mot externa köpcentrum. 2
            </item>
            <item xml:id="i-YPxr77izDg5SZD8VZSGfZn">
              Riksdagen tillkännager för regeringen som sin mening vad som
              anförs i motionen om att statens ekonomiska styrmedel inriktas
              mot att även främja en ökad energieffektivitet av fordon.
            </item>
            <item xml:id="i-2nECAfy6wMWmAA24r3eYs5">
              Riksdagen tillkännager för regeringen som sin mening vad som
              anförs i motionen om att Sverige internationellt bör verka för
              att det införs en internationell certifiering för hållbar odling
              av bioenergi. 1
            </item>
            <item xml:id="i-P2tooXX5pfHdT285QeoNag">
              Riksdagen tillkännager för regeringen som sin mening vad som
              anförs i motionen om att Sverige genom t.ex. biståndsmedel kan
              bygga upp institutionell kapacitet i fattigare länder för att
              dessa ska kunna säkerställa efterlevnaden av certifieringssystemen.
              3
            </item>
            <item xml:id="i-Gqs3NWFtkornhHqYRB5er">
              Riksdagen tillkännager för regeringen som sin mening vad som
              anförs i motionen om att regeringen bör verka för att alla former
              av fordonsbränslen certifieras utifrån kriterier om en hållbar
              produktion. 1
            </item>
            <item xml:id="i-4nCg7NmDcGb7A1T9nSe7w4">
              Riksdagen tillkännager för regeringen som sin mening vad som
              anförs i motionen om att regeringen snarast bör tillsätta en utredning
              som på vetenskaplig grund ska gå igenom olika bränslesorter utifrån
              ett livscykelperspektiv. 1
            </item>
            <item xml:id="i-2GGyBu5yRDMBJ114aCck2b">
              Riksdagen tillkännager för regeringen som sin mening vad som
              anförs i motionen om att inriktningen av ett forsknings-, utvecklings-
              och demonstrationsprogram som ska främja jämställdhetsmålet och
              könsfördelningen mellan de anlitade forskarna bör eftersträva
              en jämn fördelning.
            </item>
            <item xml:id="i-4T1tiEMeDHsCsfD8iW4vLR">
              Riksdagen begär att regeringen återkommer med ett konkret förslag
              för ett system med biodrivmedelscertifikat som kan införas senast
              den 1 januari 2009.
            </item>
            <item xml:id="i-BMaTZL7rMzdVUoSMEtVst1">
              Riksdagen begär att regeringen snarast lägger fram ett lagförslag
              som skapar en enhetlig definition av vad som är en miljöbil.
            </item>
            <item xml:id="i-RoTBWjUh8aLbGebVjzEYBy">
              Riksdagen tillkännager för regeringen som sin mening vad som
              anförs i motionen om att regeringen utifrån ett miljöperspektiv
              under 2007 bör utvärdera och förändra lagstiftningen för statens
              miljöbilsdefinition, så att nya regler kan träda i kraft den 1
              januari 2008.
            </item>
            <item xml:id="i-NgEH5ejVBVggVAsjZnHAfC">
              Riksdagen begär att regeringen återkommer till riksdagen med
              förslag om hur bilägare med bilar av årsmodell 1997 och äldre
              kan uppmuntras att verkligen lämna sin uttjänta bil till bilskrot.
              1
            </item>
            <item xml:id="i-6CjjSDZCLeDq8Ro4ew7YKm">
              Riksdagen begär att regeringen återkommer med ett förslag till
              ändrad drivmedelsskatt. 4
            </item>
            <item xml:id="i-U2mcF56JqpoMYtu7zDw7Jg">
              Riksdagen tillkännager för regeringen som sin mening vad som
              anförs i motionen om att regeringen mer noggrant utreder vilka
              skillnader som föreligger mellan svavelfri europadiesel och miljöklass
              1 och utifrån den samlade miljöbedömningen föreslår lämpliga skattenivåer.
              5
            </item>
            <item xml:id="i-YQLz5e3mCfQhhpJox9cirS">
              Riksdagen tillkännager för regeringen som sin mening vad som
              anförs i motionen om att regeringen inom EU verkar för att tullavgifterna
              för etanol utanför EU tas bort. 6
            </item>
            <item xml:id="i-T7k2EDeQDML7VYmCMw5rRk">
              Riksdagen tillkännager för regeringen som sin mening vad som
              anförs i motionen om att regeringen i EU bör agera för att mervärdesdirektivet
              ändras så att det möjliggör nedsättning av moms i syfte att minska
              miljöbelastningen. 4
            </item>
            <item xml:id="i-RXGPQEUKaTQoEVNLRXD9SS">
              Riksdagen tillkännager för regeringen som sin mening vad som
              anförs i motionen om att regeringen bör utreda om det är möjligt
              att införa en koldioxidbaserad fordonsskatt för äldre bilar. 4
            </item>
            <item xml:id="i-JkaFN6MDVcz53arg8nJG5d">
              Riksdagen tillkännager för regeringen som sin mening vad som
              anförs i motionen om att ett system för kilometerskatt för tunga
              fordon bör träda i kraft senast den 1 januari 2011. 4
            </item>
            <item xml:id="i-6NuLTYGpGb5UzbGPdGCSzD">
              Riksdagen tillkännager för regeringen som sin mening vad som
              anförs i motionen om att regeringen bör införa Naturvårdsverkets
              förslag till koldioxidbaserat förmånsskattesystem vilket kopplar
              bilarnas koldioxidutsläpp till förmånsvärdet. 4
            </item>
            <item xml:id="i-8yGt36Wo5JmLKvPFd4yGtj">
              Riksdagen tillkännager för regeringen som sin mening vad som
              anförs i motionen om att regeringen bör utreda hur förmån av fri
              parkering kan lyftas ut ur själva värderingen av förmånsbil och
              i stället hanteras på annat sätt. 4
            </item>
            <item xml:id="i-XUYPjoLtbwmqyvndqd4qCV">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              som har till uppgift att hitta ett avståndsbaserat reseavdrag
              som gynnar kollektivtrafik, men samtidigt inte missgynnar dem
              som bor i glesbygd. 4
            </item>
            <item xml:id="i-QSfYCWzDUrvyKLihmHp8Wq">
              Riksdagen begär att regeringen återkommer med ett förslag till
              regional differentiering av beskattningen av bilismen. 4
            </item>
            <item xml:id="i-GHfCBLUsfUA74B7GPegMfQ">
              Riksdagen begär att regeringen återkommer med lagförslag som
              möjliggör för kommuner att i framtiden själva få avgöra om de
              vill införa trängselavgifter. 7
            </item>
          </list>
          <p xml:id="i-YUpNzQgZ67KPcBR49YcnDk">
            1 Yrkandena 5, 9, 11, 12 och 17 hänvisade till MJU.
          </p>
          <p xml:id="i-JbmaTaWztEeE9PVHCddNsA">
            2 Yrkandena 6 och 7 hänvisade till CU.
          </p>
          <p xml:id="i-St9kRYbyCq23sBmXymZkxp">
            3 Yrkande 10 hänvisat till UU.
          </p>
          <p xml:id="i-U9MiGF13ah99J6sF3rCLYG">
            4 Yrkandena 18 och 2127 hänvisade till SkU.
          </p>
          <p xml:id="i-GwDXLg4Zq5zRsUZHmBZFsS">
            5 Yrkande 19 hänvisat till FiU.
          </p>
          <p xml:id="i-QKu63u3qCNz52WR7KSew7T">
            6 Yrkande 20 hänvisat till NU.
          </p>
          <p xml:id="i-M4Xwd8Fm6vbrubbz3hStKF">
            7 Yrkande 28 hänvisat till KU.
          </p>
        </div>
        <div type="motContent">
          <head type="h1" xml:id="i-4akiexNQP4pkHcsnCj7EG3">
            3 Vägtrafikens påverkan på miljön
          </head>
          <p xml:id="i-YR1u2FuJdeTGHjp3q8PeB7">
            Det globala klimatet hotas av människans utsläpp av växthusgaser.
            Det är framför allt förbränningen av fossila energislag olja,
            kol och naturgas som gör att halten av klimatgaserna ökar. Halten
            av växthusgaser kommer att fortsätta att stiga i många decennier
            om inte åtgärder vidtas för att minska utsläppen. Fortsätter utsläppen
            att öka på samma okontrollerade sätt som idag riskerar vi klimatförändringar
            och extrema klimathändelser som kommer att vålla stor förödelse
            och lidande runt om i välden. Det är därför viktigt att utsläppen
            av klimatstörande gaser radikalt minskar.
          </p>
          <p xml:id="i-51LmaEb6H3hm44QbCaGxLm">
            Den växthusgas som framför allt trafiken ger upphov till kommer
            från koldioxid. Transportsektorns andel av koldioxidutsläppen
            är ca 45 procent. Vägtransporterna står för cirka en tredjedel
            av Sveriges koldioxidutsläpp.
          </p>
          <p xml:id="i-49whJ5Tiig3BKmxp1AFFwx">
            Trafiksektorn är det enda samhällsområde i den ickehandlande
            sektorn där utsläppen ökat kraftigt under senare år och där prognosen
            visar fortsatt kraftig ökning. Riksdagen har fastlagt att utsläppen
            av koldioxid från transporter i Sverige 2010 bör ha stabiliserats
            på 1990 års nivå. Men istället har utsläppen ökat med 11 procent.
            Och prognoser visar att det kommer att ske en ökning med 2 procent
            per år.
          </p>
          <p xml:id="i-Xx48XaU8h7qFVYYFJVoVWg">
            Vi presenterar i denna motion en rad förslag inom vägtrafiksektorn
            för att minska koldioxidutsläppen. Förslagen berör miljöbilar,
            förnybara drivmedel, utformningar av infrastrukturen samt kommuners
            och arbetsgivares roll. Flera förslag leder även till att skillnaden
            mellan kvinnors och mäns resursutnyttjande inom trafiksektorn
            minskar. Normalt är trafiken en mansdominerad värld, där män i
            mycket större utsträckning använder sig av bil än vad kvinnor
            gör. Sedan 2001 har staten infört ett nytt transportpolitiskt
            delmål, som anger att kvinnors och mäns transportbehov ska vägas
            lika, att könen ska ha samma möjligheter och att deras värderingar
            ska vägas lika tungt. Vänsterpartiet var mycket pådrivande för
            att införa detta sjätte delmål om jämställdhet i transportpolitiken.
          </p>
          <head type="h1" xml:id="i-DstrTcXiZTyWiTQQ1ftopu">
            4 Miljöanpassad infrastruktur
          </head>
          <p xml:id="i-L75rD2eXVW6z5HjRgLUyV8">
            Motionens förslag berör bara vägsektorn. Var och en av dessa
            åtgärder kan aldrig leda till att vi vrider utvecklingen åt rätt
            håll, men tillsammans fungerar de som en radikal omställning till
            en miljöanpassad vägtrafik. Men minst lika viktigt, om inte viktigare,
            är att det sker en förändring utanför vägtrafiken genom att vi
            skaffar oss en smartare och energisnålare transportsektor. Vägtrafikens
            andel av antal resor måste helt enkelt minska. Strukturellt och
            långsiktigt handlar det om att få till stånd en samhällsplanering
            och ett byggande som minskar behovet av fysiska transporter och
            en planering som bygger på mer energisnåla och miljövänliga transporter,
            t.ex. kollektiva transporter med järnväg och buss. Men det kan
            även vara användning av IT och bredband för att möjliggöra e-handel,
            virtuella möten och till och med virtuella resor.
          </p>
          <p xml:id="i-32dtgJvYqGCYEmPteQ7jke">
            Inom samhällsplaneringen finns stora möjligheter att minska transportsektorns
            miljö- och energipåverkan. Det kan t.ex. ske genom att bebyggelse
            förtätas, redan exploaterad mark tas i anspråk och infartsparkeringar
            byggs.
          </p>
          <p xml:id="i-9yFz7kztChuqZDueVUe2CS">
            Genom ökad och förbättrad kollektivtrafik och järnväg ges stora
            möjligheter att minska vägtransporterna och miljöbelastningen,
            men effekten blir även att krav på nya väginvesteringar minskar.
            Med en förbättrad samverkan mellan trafikslagen kan transporter
            bli mer effektiva. Därför är s.k. kombiterminaler väsentliga för
            ett transportsnålt samhälle. Även sjöfarten har en stor potential
            att minska miljöpåverkan, även om det finns åtgärder kvar att
            göra inom denna sektor.
          </p>
          <p xml:id="i-QRW8E1JiQ6MWDnsy6upGHj">
            På korta transportsträckor (vilket gäller merparten av alla förflyttningar)
            i större städer har gång och cykel en stor potential, vilket bl.a.
            kan stimuleras genom nya cykelbanor, lånecyklar och regionala
            cykelleder. I glesare bygder kan anropsstyrd kollektivtrafik minska
            bilresorna på kortare sträckor.
          </p>
          <p xml:id="i-XDtWLGBiwYYPEcrZ2mDFkF">
            Det som nämnts här ovan är exempel på att vägtrafiken bara är
            en liten del i en omställning till ett ekologiskt och socialt
            hållbart transportsamhälle. I bl.a. följande motioner utvecklar
            vi vår politik inom andra trafikområden:
          </p>
          <list style="ul">
            <item xml:id="i-4mFS1vEfS7QzHrHMaNZ5X1">
              2007/08:T529 Utgiftsområde 22 kommunikationer
            </item>
            <item xml:id="i-LxgN4qMP72VoGQ7nTxKEZp">
              2007/08:T329 Järnvägstrafiken
            </item>
            <item xml:id="i-ASLL5ra1ECo3XFHrde6nmY">
              2007/08:T412 Flyget och miljön
            </item>
            <item xml:id="i-ATcMsoVnWttAdJEHN8HqAD">
              2007/08:T326 Sjöfarten
            </item>
            <item xml:id="i-FUY97ZAS7TfGHaTVLgYX72">
              2007/08:T531 Kollektivtrafiken
            </item>
            <item xml:id="i-33xamdkjpaDDPh3noe8Gxy">
              2007/08:T328 Klimattaxa i kollektivtrafiken
            </item>
            <item xml:id="i-DXQWFuXFfqVzQZhPHMo9Gh">
              2007/08:N290 IT och bredband
            </item>
          </list>
          <head type="h2" xml:id="i-9opn5NHyAjSUbg8yoVPbVQ">
            4.1 Transporthierarki
          </head>
          <p xml:id="i-oRLAeCenC2voGEoQnPfx4">
            Det övergripande målet för transportpolitiken är, enligt ett
            riksdagsbeslut, att säkerställa en samhällsekonomiskt effektiv
            och långsiktigt hållbar transportförsörjning för medborgarna och
            näringslivet i hela landet. För att uppnå detta ska dels transportbehovet
            inte öka, dels måste samhällets subventioner och stöd inriktas
            tydligt mot de mest hållbara transportmedlen, mot vissa socioekonomiska
            grupper och mot glesbygd. Kollektivtrafiken är det överlägset
            bästa transportsystemet för att uppnå målets del om ekologisk
            hållbarhet.
          </p>
          <p xml:id="i-B43VdiVgdaFL15X7wWwN3B">
            Men privatbilismen fortsätter att öka. Kostnadsbalansen måste
            förändras så att hållbara transportmedel blir billigare medan
            mindre hållbara transportmedel blir dyrare. Det måste skapas ordentliga
            alternativ så att det kollektiva resandet underlättas, prioriteras
            och värdesätts.
          </p>
          <p xml:id="i-Wm3FmrW3RxwK3sPnZxG29M">
            Vi vill att samhället antar en transporthierarki som ska genomsyra
            beslut som rör kommunikationer. Grunden för en sådan hierarki
            är att de olika transporslagens ekologiska hållbarhet och förmåga
            ska leda mot det övergripande målet och ekologisk hållbarhet.
            Vid behov av kommunikation måste man först ställa sig frågan om
            det är nödvändigt att fysiskt förflytta sig. Om det finns behov
            av att förflytta sig i det fysiska rummet bör man i första hand
            använda sig av gång eller cykel. Är det inte möjligt ska kollektiva
            transportmedel användas, som buss, spårtrafik och järnväg. Därefter
            kommer vägtransporter och då i första hand de som drivs med drivmedel
            som inte påverkar miljön negativt. I sista hand ska flyg användas.
            Vi vill att det införs en transporthierarki som tydligt anger
            vilka transportslag som ska prioriteras för att det övergripande
            målet ska nås. Detta ska ges regeringen till känna.
          </p>
          <p xml:id="i-REpepyJ2KfHx85fxVuT1Ur">
            Förra året föreslog vi samma sak, men när trafikutskottets majoritet
            avslog förslaget i betänkande 2006/07:TU1 gjordes det utan att
            i sak behandla frågan. Utskottet välkomnar vidare att regeringen
            avser att se över de transportpolitiska målen. Regeringen vill
            dock inte lägga förslag till nya transportpolitiska mål utan att
            dessa förankrats grundligt i hela landet och hos transportsystemets
            aktörer. (Betänkande 2006/07:TU 1). Förslaget om att anta en transporthierarki
            är inget nytt transportpolitiskt mål utan snarare ett medel för
            att uppnå fastställda mål! Med anledning av detta missförstånd
            upprepar vi vårt yrkande om antagandet av en transporthierarki.
          </p>
          <head type="h2" xml:id="i-NpVKboYzB4grVdr7N7W9ee">
            4.2 Förbättrad regional samordning
          </head>
          <p xml:id="i-VgMLCVUU5L5WytZSvYhbBm">
            Den regionala planeringen har en stor potential när det gäller
            att påverka energianvändning och resmönster för transporter. En
            bebyggelseutveckling som medvetet styr mot ett minskat transportarbete
            är därför en viktig ingrediens för att styra samhället mot låg
            miljöpåverkan i samband med kommunikationer. Men för att detta
            ska vara möjligt krävs en ökad regional samordning och kanske
            även en ökad tyngd för beslut fattade på regional nivå. Regeringen
            bör återkomma med lagförslag som stärker den regionala samordningen
            på ett sätt så att transportarbetets miljöpåverkan kan minska
            på regional nivå. Detta ska ges regeringen till känna.
          </p>
          <p xml:id="i-FZM59jF8goAaVRoU9rg9f5">
            Miljövårdsberedningen har framfört att ett minimikrav när det
            gäller den regionala framförhållningen är att regionala planer
            analyseras utifrån bebyggelse- och transportperspektiv. Regeringen
            bör därför till riksdagen återkomma med förslag som ställer krav
            på att de regionala planerna konsekvensanalyseras utifrån bebyggelse
            och transportperspektiv. Detta ska ges regeringen till känna.
          </p>
          <head type="h2" xml:id="i-2oE7vbyQs76jvxtu4sqPLQ">
            4.3 Kommunala transportplaner
          </head>
          <p xml:id="i-WqLV8wRcWZaWcQi9zBqYUu">
            Vid större exploateringsprojekt finns det krav på att en exploatör
            ska visa på vilka miljökonsekvenser förslaget får i samband med
            en ändrad markanvändning. Däremot behöver en exploatör inte redovisa
            vilka transportbehov som uppkommer i och med exploateringen. Exploatören
            behöver över huvud taget inte ta ansvar för hur man kan minimera
            eller styra transportslag så att det ger en positiv effekt på
            miljö och hälsa. Det här minskar självklart möjligheterna att
            få effektiva och miljövänliga transporter. Vi anser att kommunerna
            ska kunna ställa krav på att det upprättas transportplaner i samband
            med detaljplaneringen.
          </p>
          <p xml:id="i-DvV4Zv3KuVxJo6hW1yecy9">
            I utredningen Bilen, biffen och bostaden (SOU 2005:51) nämns
            ett antal exempel som skulle kunna ingå i en transportplan:
          </p>
          <p xml:id="i-TExavrUnXxD3GbB2fTDsbe">
            En transportplan bör innehålla åtgärder som placering och utformning
            av hållplatser, informationssystem för kollektivtrafiken, placering
            av byggnader så att avståndet till kollektivtrafik minimeras,
            infrastruktur för videokonferenser, säkra p-platser för cyklar,
            särskilda p-platser för bilpoolsbilar, tankställen för miljöfordon
            och ekonomiska incitament för miljöanpassat resande, införande
            av bilpool, parkerings- och resepolicy.
          </p>
          <p xml:id="i-SNUBR65dbHqA2aopgDeQqs">
            Mycket talar för att ett upprättande av transportplaner skulle
            få positiva effekter när det gäller att minska transporternas
            miljöbelastning. Det skulle sannolikt även gynna grupper som har
            en lägre tillgång till bil, dvs. barn, pensionärer och låginkomsttagare.
            Även kvinnors krav på transportbehov skulle lättare kunna tillgodoses.
            Trafikutskottet menade i betänkande 2006/07:TU7 att ett liknande
            förslag behandlades i betänkandet 2005/06:TU5 och att man då avslog
            förslaget eftersom det pågick två utredningar inom PBL-området.
            Trots att dessa utredningar var klara i samband med behandlingen
            av betänkande 2006/07:TU7 konstaterar utskottet: Utskottet är
            inte heller nu berett att tillstyrka förslaget om transportplaner.
            Det blir ett märkligt konstaterande eftersom man då i sak inte
            har bemött själva förslaget. Vi följer därför upp samma förslag
            igen genom att föreslå att kommuner ska kunna ålägga verksamhetsutövare
            att etablera transportplaner för minskat transportbehov och miljövänligare
            resor. Detta bör ges regeringen till känna.
          </p>
          <head type="h2" xml:id="i-CrpjRSprcM8jfJpFWQA7yk">
            4.4 Staten ska vara ett gott exempel
          </head>
          <p xml:id="i-APjfWiDqsasqjU5p5bwHmj">
            Staten har en viktig roll när det gäller att ställa om till ett
            hållbart samhälle och minska transportberoendet. Om de statliga
            verksamheterna har effektiva och miljöanpassade transporter leder
            det lätt till att detta uppfattas som norm. Det sänder ut positiva
            signaler om vilken väg man både bör och kan gå.
          </p>
          <p xml:id="i-DnvMsr1a9SrTDxYSFFGhnV">
            Det finns antagligen en stor möjlighet att i upphandling av transporttjänster
            styra mot att minska transporternas miljöpåverkan. Stockholms
            stad är ett exempel där man i en upphandling haft som syfte att
            lägga om till miljöfordon och utöka samordningen. Den beräknade
            uppskattningen är att transporternas omfattning kommer att minska
            med 30 procent, vilket får till följd att koldioxidutsläppen kraftigt
            reduceras. En positiv bieffekt är sparad arbetstid.
          </p>
          <p xml:id="i-NEuqtC8KLd7WwdjnJJR7w1">
            I Göteborg har man antagit en resepolicy, som bl.a. inneburit
            att förmåns- och tjänstebilar ersatts med miljöbilspooler och
            förmånskort för kollektivtrafik. De statliga myndigheterna skulle
            kunna leda miljöomställningen till en miljöanpassad vägtrafik
            genom ett aktivt och norminriktat arbete. De statliga myndigheterna
            bör göra den miljöanpassade resan till norm och varje myndighet
            bör anta en resepolicy. Detta bör ges regeringen till känna.
          </p>
          <p xml:id="i-HJuNRgd9wPvgs4ccetcpB7">
            När vi i motion 2006/07:Sk246 föreslog samma sak hänvisade miljö-
            och jordbruksutskottet till att det finns miljöledningssystem
            och att myndigheterna redan har till uppgift att ta fram en metod
            för att integrera kvalitetssäkring av transporter i miljöledningssystemen.
            Det tycker vi är bra, men har svårt att se varför det skulle stå
            i motsättning till vårt förslag. Vi vidhåller därför ovan nämnda
            krav.
          </p>
          <head type="h2" xml:id="i-BNKq8h4nXPcTZT5qa8E98Q">
            4.5 Externhandel av dagligvaror
          </head>
          <p xml:id="i-8ZNzBkz8Pawoz8g5TX55L7">
            Det pågår en skenande utbyggnad av externhandel med livsmedel,
            kläder, husgeråd och fritidsartiklar utanför centrum och bostadsområden.
            Kommunerna saknar ofta samordning och övergripande konsekvensutredningar
            för handelns utveckling. Alla kommuner är dock skyldiga att verka
            för de nationella miljömålen om god luft och god byggd miljö.
            Kommunen och länsstyrelsen ska också se till att inblandade kommuner
            samråder inför beslut som får konsekvenser för grannkommunerna.
          </p>
          <p xml:id="i-K33CGRN4mnRJNzS5vqyseA">
            Ur ett miljöperspektiv är det inte alls bra att etablera verksamheter
            som helt bygger på bilen som transportmedel. Sverige behöver istället
            minska de fossila utsläppen, vilket främst kan ske genom mindre
            bilåkande samtidigt som de kollektiva lösningarnas andel av transporterna
            ökar. Men externa affärer medför att fler använder bilen och att
            resorna blir längre. Ökat bilberoende ger miljöpåverkan med buller,
            resursförbrukning, barriäreffekter från nya vägar, mer asfalt,
            ökad energiförbrukning och utsläpp av hälso- och klimatstörande
            ämnen.
          </p>
          <p xml:id="i-EhL2pbwpKxcmMcuYDqiS7m">
            Även den som inte har tillgång till bil drabbats hårt. Kvinnor,
            pensionärer, funktionshindrade och låginkomsttagare är grupper
            där tillgången till bil är lägre. Glesbygdsverket har gjort en
            sammanställning som visar att utbyggnad av externhandel är en
            viktig orsak till att allt fler affärer stänger både i städer
            och på landsbygden. Verket kräver därför ett tillfälligt stopp
            för utbyggnaden. Allt fler får svårt att klara sina dagliga inköp,
            vilket inte minst berövar människor social kontakt. Kommunens
            ekonomi belastas då hemtjänsten tvingas ägna allt mer resurser
            till att handla åt dem som inte längre kan ta sig till affären.
          </p>
          <p xml:id="i-D9fBF3DwS2J3EVb81jhKEp">
            Etableringen av externa köpcentrum är en miljöfråga, en jämlikhetsfråga
            och en jämställdhetsfråga. Det är de billösa i samhället som drabbas
            medan bilförarna, som till 70 procent är män, ökar sin tillgänglighet.
            Bland de äldre är fördelningen ännu skevare. I de fall där pensionärer
            berörs, drabbas kvinnliga pensionärer mer. I de fall där låginkomsttagare
            berörs är kvinnorna i flertal. Införandet av externhandelscentrum
            kring våra städer leder till en mer ojämställd infrastruktur.
            Kvinnorna drabbas hårdast om den bostadsnära servicen försämras
            eller som på många platser försvinner helt.
          </p>
          <p xml:id="i-5toycC8pMYzg6VkZ6urNDe">
            I flera europeiska länder finns starka restriktioner mot köpcentrum
            utanför stadskärnorna. I Plan- och bygglagskommitténs slutbetänkande
            Får jag lov ansåg man dock inte att det fanns några skäl att föreslå
            särskilda bestämmelser som rör enbart detaljhandelsanläggningar.
            Vänsterpartiet ställer sig delvis bakom detta om att möjligheterna
            att reglera handelsändamålet i detaljplan därmed föreslås kvarstå.
            Vi anser dock att lagstiftningen i dag är otillräcklig för att
            garantera att tillräckliga sociala hänsyn tas vid etableringen
            av externa köpcentrum. Plan- och bygglagskommittén presenterade
            inte några tillfredsställande förslag på förändringar då det gäller
            utbyggnaden av externa köpcentrum.
          </p>
          <p xml:id="i-4MyJN6HvBQ6hpWBgvSKTbH">
            Lagstiftningen på området bör därför skärpas. I den fortsatta
            beredningen av dessa frågor bör man eftersträva ett stopp för
            vidare utbyggnader av dagligvaruhandeln i externa lägen. Med syfte
            att utveckla befintliga stadskärnor ska det i plan- och byggnadslagen
            (PBL) införas särskilda bestämmelser rörande detaljhandelsanläggningar
            i externa lägen. Detta bör ges regeringen till känna.
          </p>
          <p xml:id="i-5BtzhUGBrEgwx5BSG7cfgD">
            På samma sätt som man gjort i exempelvis Danmark bör regeringen
            i avvaktan på lagändringar enligt ovan omgående införa ett moratorium
            mot externa köpcentrum. Detta bör ges regeringen till känna.
          </p>
          <p xml:id="i-Y9a9wAatwp1iJt2YY1bAEa">
            De två ovanstående förslagen framförde vi i motion 2006/07:Sk246.
            Civilutskottet svarade att det pågick en beredning inom Regeringskansliet
            på grund av två PBL-betänkanden och avslog därför förslagen i
            motionen. Men det är nu hög tid för riksdagen att i sak ta ställning
            till förslagen och att regeringen påbörjar arbetet med ett lagförslag
            i frågan.
          </p>
          <p xml:id="i-78E5rS3q4rxrfH4hTjA4xr">
            Vi utvecklar även vår syn på externhandeln utifrån ett jämställdhetsperspektiv
            i motion 2007/08:C206 Jämställdhet och fysisk planering.
          </p>
          <head type="h2" xml:id="i-Ug7BJFZemLSSqF8pD1EuEv">
            4.6 Hastigheten på vägarna
          </head>
          <p xml:id="i-9xodvna3HsDEEBcAjwaUTE">
            Största orsakerna till dödsfall inom trafiken är dels hastighetsöverträdelser,
            dels alkoholpåverkan. Det är främst män som omkommer i trafiken.
            Oberoende om vi mäter i absoluta tal eller relativa tal är männen
            överrepresenterade i olycksstatistiken och särskilt överrepresenterade
            är de yngre männen. Vi anser att hastigheten på vägar och motorvägar
            måste vara restriktiv. Vi är inte beredda att medverka till att
            höja hastigheten på våra vägar. Regeringens nya lagförslag riskerar
            just en sådan utveckling. En självklar anledning till restriktiva
            hastighetsgränser är naturligtvis utifrån ett säkerhetsperspektiv,
            eftersom höga hastigheter leder till fler dödsfall och svåra skador.
            Trafiksäkerhetsfrågor utvecklar vi i en särskild motion (2007/08:T486
            Trafiksäkerhet).
          </p>
          <p xml:id="i-JoBnqa1MdQgJRdQRbzwQh4">
            Men hastighetsnivåerna är även viktiga utifrån ett miljöperspektiv,
            eftersom högre hastigheter leder till större utsläpp av koldioxid,
            vilket har en negativ klimatpåverkan. En lägre hastighet minskar
            bränsleförbrukningen och därmed även miljöfarliga utsläpp av kväve,
            kolväten och koldioxid. Kontrollen och efterlevnaden av gällande
            regler är därför väsentlig.
          </p>
          <p xml:id="i-GEwLDn7LMquF7X5P75Xpem">
            Vi har aktivt drivit krav på fler hastighetsövervakningskameror
            (ATK) och är därför glada att det nu monteras upp 700 nya kameror
            runt om i Sverige på platser som är särskilt trafikfarliga och
            har orsakat många dödolyckor. Kamerorna minskar bilismens miljöpåverkan,
            vilket vi anser är ett av syftena. När en utvärdering har genomförts
            av de utplacerade kamerorna och dess resultat är det möjligt att
            vi återkommer med krav på fortsatt utbyggnad.
          </p>
          <p xml:id="i-95xcXFMVKkhMP1tA8zfpNp">
            Om alla höll hastighetsbegränsningen skulle det leda till 100
            mindre döda i trafiken och 700 000 ton mindre utsläpp av koldioxid.
            ATK-kamerorna är därför både en trafiksäkerhetsfråga och ett av
            verktygen för att få minskade koldioxidutsläpp inom transportsektorn.
            Den samhällsekonomiska vinsten av dessa kameror har i försök visat
            sig vara drygt 200 procent. Mot bakgrund av att det krävs många
            åtgärder för att minska vägtrafikens miljöbelastning är hastighetsövervakningskameror
            en kostnadseffektiv miljöåtgärd.
          </p>
          <head type="h1" xml:id="i-2CRoNQWVdZfh3AWiWvUmqK">
            5 Miljöanpassade bilar och drivmedel
          </head>
          <p xml:id="i-4dQdFiQkymVQFsJZmqFCvq">
            Det är positivt att Volvo, SAAB och Ford m.fl. biltillverkare
            nu satsar på försäljning av miljövänligare fordon. Utvecklingen
            av etanol-, hybrid- och biogasbilar är positivt. Samhället ska
            stimulera till olika tekniker och drivmedel och inte låsa fast
            sig vid en enda teknisk lösning. Den enda vägens politik har som
            bekant lett oss in i ett beroende av fossila bränslen.
          </p>
          <p xml:id="i-Eq5UXSn73TxdPpLeHJg4DM">
            På sikt är det viktigt att de transporter som måste ske på vägar,
            utförs av fordon som är ekologiskt hållbara och att bensin- och
            dieselbilar successivt fasas ut. Men då räcker det inte med en
            miljöbilspremie vid köp av en ny miljöbil. Det måste till ett
            paket av åtgärder inom transportsektorn och även att det tas hänsyn
            till att alla människor faktiskt inte har råd att köpa sig en
            ny bil. När det sedan gäller själva vägtrafiken vill vi understryka
            att utvecklingen av miljöbilar inte bara kan kopplas till själva
            drivmedlet, utan i hög eller högre grad även relateras till energieffektivitet.
            Statens ekonomiska styrmedel måste alltså inriktas mot att även
            främja en ökad energieffektivitet av fordon. Detta ska ges regeringen
            till känna.
          </p>
          <head type="h2" xml:id="i-XHxwVJ7M1MdVmkaAYvayDg">
            5.1 Är etanol och andra biodrivmedel bra eller dåligt för miljön?
          </head>
          <p xml:id="i-A22NvjGycWtsgdaE7Dcxuu">
            Stundtals förs livliga diskussioner om det är bra eller dåligt
            med biodrivmedel. Det är dock en fråga man inte kan svara ett
            ensidigt ja eller nej på. För det beror väldigt mycket på hur
            den produceras. Att t.ex. utvinna etanol ur spannmålsprodukter
            är inte en så bra metod eftersom energieffektiviteten är så låg.
            Dessutom konkurrerar produktionen med nödvändig livsmedelsproduktion
            i syd. I Sverige går dock 80 procent av spannmålsproduktion till
            att föda upp djur.
          </p>
          <p xml:id="i-T5sP5xvqH7JRjBhxFmoLGo">
            Att utvinna etanol ur träd kan dock ha en större potential. I
            Örnsköldsvik finns en demoanläggning där man utvinner etanol från
            cellulosa i träd, men det är även ett s.k. kombinat, dvs. en anläggning
            som samtidigt producerar etanol, biogas, el och fjärrvärme. Detta
            är ett mycket bra sätt att använda resurser på. Energieffektiviteten
            i anläggningen är mellan 70 och 75 procent och koldioxidreduceringen
            är på över 90 procent. Etanol från cellulosa är således en intressant
            utvecklingsinriktning, även om det antagligen får ses som ett
            mellansteg på väg mot framtida drivmedel.
          </p>
          <p xml:id="i-YTEAZNQUGrqk4H81928CM9">
            Det är alltså viktigt att fokusera på hur biodrivmedel framställs
            innan man kan säga om det är bra eller dåligt. Det påminner på
            så sätt om hur el framställs. El från kolkraftverk minskar som
            bekant inte klimatpåverkan, medan el från vindkraftverk gör det.
            På samma sätt är etanol från amerikansk majs ett dåligt sätt att
            minska klimatpåverkan på eftersom man använder mycket fossila
            bränslen för att producera etanol. Dessutom är majs en viktig
            livsmedelsgröda och bränslet konkurrerar här med nödvändig livsmedelsproduktion.
            Etanol från svensk skog kan vara bra, så länge den inte påverkar
            den biologiska mångfalden negativt och att det sker en bra balans
            mellan uttag av skog till etanolproduktion i förhållande till
            annat vi vill använda skogsmaterial till.
          </p>
          <p xml:id="i-Psv4ZndLTpDBUN3ZX1Ab5N">
            Miljömässigt kan det vara stor skillnad på biodrivmedlens koldioxidutsläpp
            jämfört med koldioxid från bensin (olja). Naturligtvis kommer
            det ut koldioxid från etanol/biogasbilar, men det mesta är inte
            fossilt koldioxid. Ickefossila koldioxidutsläpp från biodrivmedel
            har en omloppstid som är kort (från 1100 år). För oljan gäller
            något helt annat eftersom den befunnit sig miljontals år under
            marken och vid användning släpps ut som ny koldioxid i atmosfären.
            Det är alltså helt olika skalor vi pratar om, vilket gör att olja
            aldrig kan vara ett förnybart bränsle, medan biobränslen kan vara
            förnybar.
          </p>
          <p xml:id="i-EgDjSamMyuBSAfTG44oiBX">
            Produktion av etanol kan dock bidra till en klimatpåverkan om
            det produceras, transporteras eller distribueras med hjälp av
            fossilt koldioxid (bensin eller diesel). Sett ur ett livscykelperspektiv
            är dock oftast biobränslen att föredra. I en livscykelanalys tar
            man hänsyn till produktion, distribution och det som kommer ut
            från avgasröret. Och där är biodrivmedel i allmänhet (även om
            det finns undantag) mycket bättre än bensin eller diesel.
          </p>
          <head type="h2" xml:id="i-49dKcmR5mZfZq3WPMjpcR2">
            5.2 Certifiera bränslen
          </head>
          <p xml:id="i-VzyyckS5VbGQxFSs7knVWG">
            En stor del av den etanol som konsumeras i Sverige kommer från
            Brasilien. Det som gör etanolproduktionen billig i Brasilien är
            dels att råvaran till etanol i huvudsak är en biprodukt vid sockerodling,
            dels att sockerrör har en mycket hög avkastning per hektar.
          </p>
          <p xml:id="i-GT8hGukYHCkG71Fi94wqDi">
            Etanolproduktionen i Brasilien har blivit alltmer lönande och
            Brasilien investerar under de närmaste åren 20 miljarder kronor
            i utökad etanolproduktionskapacitet. Tidigare har etanolproduktionen
            skett genom en överproduktion av sockerrör. Brasilien är det land
            som har störst andel etanol som bilbränsle. 29 procent av all
            drivmedelskonsumtion kommer från etanol.
          </p>
          <p xml:id="i-PngTEdYZLN4EErK8yP21ZW">
            Miljöorganisationer bedömer att etanolproduktionen i Brasilien
            kan öka utan nämnvärd ökad miljöbelastning jämfört med dagens
            situation. För Sverige är importerad etanol från Brasilien, trots
            den långa transportsträckan, faktiskt en miljövinst eftersom den
            leder till mindre koldioxidutsläpp per liter än den etanolproduktion
            som för närvarande sker i Sverige. Det är upp till 10 gånger billigare
            att minska koldioxidutsläppen genom import av brasiliansk etanol,
            än att producera spannmålsetanol i Sverige.
          </p>
          <p xml:id="i-SpBv3xKBvicfpdG7M3TyzZ">
            En stor avigsida med den brasilianska etanolen är dock de sociala
            villkor som råder på sockerplantagerna. Fruktansvärda arbetsvillkor,
            långa arbetsdagar och ibland slavliknande förhållanden har rapporterats.
            Liknande förhållanden finns för den importerade palmoljan, som
            till viss del kan användas som biodiesel. Utvinning av palmolja
            kan ge förödande konsekvenser för regnskogen och människorna i
            Indonesien. Detta är självklart helt oacceptabelt. Import av biodrivmedel
            till Sverige måste ske på sociala och ekologiska hållbarhetsvillkor.
            En utgångspunkt i samband med produktion av biobränslen skulle
            kunna vara att produktionen av biodrivmedel måste visa att det
            leder till minst 50 procent reducering av koldioxidutsläppen,
            att den biologiska mångfalden inte hotas, att framställningen
            inte sker på bekostnad av livsmedelsproduktion i regioner där
            det råder brist på mat, att det betalas ut skäliga löner, att
            arbetsförhållanden är säkra och rimliga och att produktionen inte
            tränger ut lokalbefolkningen.
          </p>
          <p xml:id="i-FWZ4TTLrDhVki2eZmX9dqB">
            I Miljövårdsberedningens promemoria 2007:1 föreslås att det införs
            en internationell certifiering av biobränslen. Med ett internationellt
            ramverk för certifiering av bioenergiodlingar kan man ställa krav
            på produktionen. Det finns redan idag ett antal olika certifieringssystem
            som skulle kunna användas, t.ex. RSPO för palmolja och BSI för
            sockerrör. Både Storbritannien och Nederländerna utvecklar för
            närvarande egna certifieringssystem och EU-kommissionen har planer
            på att lägga fram ett förslag inom ramen för biobränsledirektivet.
            Sverige bör därför internationellt verka för att det införs en
            internationell certifiering för hållbar odling av bioenergi. Detta
            bör ges regeringen till känna.
          </p>
          <p xml:id="i-BKUCctpNz6VL2fqFL1p9vW">
            Det är även viktigt att Sverige genom t.ex. biståndsmedel kan
            bygga upp institutionell kapacitet i fattigare länder för att
            dessa ska kunna säkerställa efterlevnaden av certifieringssystemen.
            Detta bör ges regeringen till känna.
          </p>
          <p xml:id="i-AzEXmbCR8nGiWbjZuzVT2L">
            Vi vill således att det ställs krav på produktion av biobränslen.
            Men det man samtidigt måste fråga sig är i vilken utsträckning
            vi ska ställa andra villkor på biobränslen än vad vi gör för andra
            importerade varor. De Krav- och rättvisemärkta varorna utgör ca
            1 procent av konsumtionen. Till exempel kan kaffe och bananer
            odlas på väldigt olika sätt och i många fall under förhållanden
            som inte är socialt och ekologiskt hållbara. Ska vi därför förbjuda
            dessa varor? Eller ska vi se till att t.ex. de sociala villkoren
            förbättras?
          </p>
          <p xml:id="i-HnkYvEHP1ihsTpNte4LybU">
            I vilket fall som helst kan man i alla fall upprätta samma spelregler
            mellan olika drivmedel. All fordonsbränsle bör därför certifieras
            utifrån kriterier om att det som produceras också ska vara socialt
            och ekologiskt hållbart. Det kan inte vara rimligt att det ska
            ställas högre krav på biobränslen än på fossila bränslen. Regeringen
            bör därför verka för att alla former av fordonsbränslen certifieras
            utifrån kriterier om en hållbar produktion. Detta bör ges regeringen
            till känna.
          </p>
          <p xml:id="i-Pid12ZJxDhYi4ji9NRHsff">
            För att ge en rättvisande bild av hur olika bränslen påverkar
            socialt och ekologiskt krävs en samlad redovisning. Ett förhållningssätt
            som skulle kunna anläggas är ett s.k. livscykelperspektiv. Det
            betyder att man ser till bränslets totala påverkan från produktion
            via distribution och slutligen konsumtionen. En genomgång och
            en samlad redovisning skulle underlätta arbetet med att fokusera
            på det som är vetenskapligt mest lämpat. Idag tenderar debatten
            och åsikterna att handla om mycket annat. Regeringen bör därför
            snarast tillsätta en utredning som på vetenskaplig grund ska gå
            igenom olika bränslesorter utifrån ett livscykelperspektiv. Detta
            ska ges regeringen till känna.
          </p>
          <head type="h2" xml:id="i-Een4nUmgSpKtriCcJhb6k6">
            5.3 Stöd utvecklingen av biodrivmedel
          </head>
          <p xml:id="i-UomgtYks6qFDPJAWUZ2d5Q">
            Transportsystemet står inför stora förändringar. Om vi ska gå
            från traditionella fossila till koldioxidneutrala bränslen krävs
            ett teknikskifte. Men ett teknikskifte är även förenat med kostnader
            i form av forskning och demonstrationsprojekt. Staten bör därför
            stödja både forskning och uppförande av pilot- och demoanläggningar
            som tillverkar förnybara drivmedel.
          </p>
          <p xml:id="i-FACVVcJKzthNL3jHwnrofm">
            I utredningen om förnybara fordonsbränslen föreslås ett forsknings-,
            utvecklings- och demonstrationsprogram som totalt omfattar 150
            miljoner kronor per år i statliga utgifter. Genom olika typer
            av medfinansiering kan dock de totala insatserna bli det dubbla
            enligt utredningen. Därför är det bra att regeringen har avsatt
            medel till forskning om och demonstrationsprojekt av biodrivmedel.
            Vi tycker dock inte att nivån är tillräcklig och föreslår därför
            i motion 2007/08:N376 med anledning av proposition 2007/08:1 Utgiftsområde
            21 att ytterligare 100 miljoner kronor per år tillförs till forsknings-
            utvecklings-, och demonstrationsinsatser. Medel bör även kunna
            användas till förnybara drivmedelsprojekt som inte bygger på biomassa.
          </p>
          <p xml:id="i-BuaQBdJVmwUrPkgD9J1Kzm">
            Inom trafikforskningen är det ofta män som arbetar och det är
            ofta även mannens resemönster och värderingar som styr de kunskapsområden
            som utvecklas. Därför måste inriktningen av forsknings-, utvecklings-
            och demonstrationsprogram som ska främja jämställdhetsmålet och
            könsfördelningen mellan de anlitade forskarna eftersträva en jämn
            fördelning. Detta bör ges regeringen till känna.
          </p>
          <p xml:id="i-CKW71UQwLkrfc51isLSZ3M">
            När vi i motion 2006/07:Sk246 framförde samma krav som här ovan
            svarade trafikutskottet (bet. 2006/07:TU7) att det görs så mycket
            inom området. Men om så är fallet verkar det märkligt att avvisa
            förslaget som skulle kunna tydliggöra en jämställdhetsinriktning
            redan vid starten av ett projekt. Vi vidhåller därför vårt krav.
          </p>
          <head type="h2" xml:id="i-QWRAiRLeSZu8ci9SptTpU3">
            5.4 Ökad inblandning av biodrivmedel
          </head>
          <p xml:id="i-5MuDra9RdAw9MizfcmD7Fn">
            Ett sätt att öka andelen förnybara drivmedel är att blanda in
            biodrivmedel i vanlig bensin eller diesel. I den transportpolitiska
            propositionen, som riksdagen antog våren 2005, enades samarbetspartierna
            v, mp och s om att det är viktigt att höja den ökade inblandningen
            till 10 procent. Till vår glädje beslutade EG-kommissionen den
            31 januari 2007 att höja den tillåtna inblandningen upp till 10
            procent.
          </p>
          <p xml:id="i-KaMKnhfeJzpKTBguvtNrh">
            Riksdagen har, efter förslag från v, mp och s, våren 2006 även
            fastslagit att det ska vara möjligt att blanda in upp till 5 procent
            FAME (fettsyrametylestrar) i diesel. Den vanligaste formen av
            FAME är RME (rapsmetylestrar). En ökad inblandning av RME i diesel
            är särskilt viktigt med tanke på att diesel används av den tunga
            trafiken.
          </p>
          <p xml:id="i-8fQCvrWBVPEfUiwbzMaDs4">
            Olika utredningar har visat på behovet av att införa biodrivmedelscertifikat.
            Utredningen om förnybara drivmedel (SOU 2004:133) föreslog att
            Sverige ska införa ett certifikatssystem inom drivmedelsområdet.
            Den som producerar eller importerar ett förnybart bränsle får
            i förslaget ett certifikat för varje MWh som bränslet motsvarar.
            Alla som säljer bränsle åläggs att köpa ett visst antal certifikat.
            Om man inte köpt tillräckligt många certifikat drabbas man av
            en sanktionsavgift.
          </p>
          <p xml:id="i-GFJu851GPwLrhBf1dZBEUm">
            När vi i motion 2006/07:Sk246 framförde samma krav som här ovan
            bemötte trafikutskottet (bet. 2006/07:TU7) inte vårt förslag.
            Vi lyfter därför än en gång fram frågan och hoppas på bättre hantering
            denna gång. Regeringen bör återkomma med ett konkret förslag för
            ett system med biodrivmedelscertifikat som kan införas senast
            den 1 januari 2008. Detta ska ges regeringen till känna.
          </p>
          <head type="h2" xml:id="i-JXFeupyXna2QJ5XyMcZnH5">
            5.5 Krav på ägare till bensinstationer
          </head>
          <p xml:id="i-81FFnGmswBQAaAyypR2wqa">
            Vi har i samarbete med Socialdemokraterna och Miljöpartiet medverkat
            till en ny lag som ålägger en näringsidkare, som har en viss försäljningsvolym,
            att tillhandahålla minst ett förnybart drivmedel på bensinstationen.
          </p>
          <p xml:id="i-KS8toFphwBbD6u6gk4spNd">
            För att lagen inte ska missgynna utvecklingen av andra förnybara
            drivmedel, såsom biogas, har lagen kompletterats med en speciell
            stödform. Det innebär att riksdagen har avsatt 150 miljoner kronor
            i ett speciellt anslag, varifrån en ägare till en bensinstation
            kan söka bidrag till investeringar i pumpar med förnybart drivmedel.
            Utan detta speciella anslag hade det funnits anledning att utgå
            från att det på en majoritet av de aktuella säljställena endast
            skulle finnas en pump med förnybart drivmedel. Och eftersom en
            installation av etanolpump är 10 gånger billigare än biogas hade
            lagförslaget konsekvent missgynnat biogasen och därmed inte varit
            teknikneutralt.
          </p>
          <p xml:id="i-HE2DoGVFYVdsC6WMZDmUrq">
            Vikten av teknikneutralitet är av stor betydelse inför framtiden.
            Vi får inte redan nu låsa in oss i en form av förnybart drivmedel.
            Samhället måste uppmuntra till olika tekniklösningar. Vi ser därför
            dessa 150 miljoner kronor som en betydelsefull åtgärd för att
            stimulera olika sorters miljöteknik. Glädjande nog delar regeringen
            vår syn, eftersom anslaget fortfarande finns kvar i budgeten.
          </p>
          <head type="h2" xml:id="i-F9H2TvMmzosTjQ3fCYgoYG">
            5.6 Definitionen av miljöbilar
          </head>
          <p xml:id="i-3M36Hke1SsCPHqHQHrg1uB">
            Idag råder det en viss begreppsförvirring om vad som kan räknas
            till en miljöbil. Egentligen finns det inget som heter miljöbil
            eftersom alla bilar påverkar miljön negativt på något sätt. Därför
            borde egentligen definitionen vara miljöanpassad bil. Det går
            även att diskutera var olika gränser ska gå för vad som kan kallas
            för miljöbil.
          </p>
          <p xml:id="i-Qm3zenUPEBnGYpqpYFN6CZ">
            Staten har dock inte bidragit till att underlätta definitionen
            för vad som räknas som en miljöbil. I olika lagstiftning finns
            olika villkor och avgränsningar. Vad som är en miljöbil kan alltså
            skilja sig åt beroende på om det handlar om förmånsbeskattning,
            trängselskatt eller statliga myndigheters uppköp av miljöbilar.
            Detta är en helt orimlig ordning och regeringen bör därför snarast
            lägga fram ett lagförslag som skapar en enhetlig definition av
            vad som är en miljöbil. Detta bör ges regeringen till känna.
          </p>
          <head type="h2" xml:id="i-FGNqkattHjeqeYX3TLXSSt">
            5.7 Statligt uppköp av miljöbilar
          </head>
          <p xml:id="i-HciHysXXw4WTZ3pt4g2e3N">
            Gällande lagstiftning för statens köp av miljöbilar gäller från
            den 1 januari 2006. Lagen är ett resultat av samarbetet mellan
            v, mp och s. Tanken var att lagen skulle revideras vart annat
            år, för att möjliggöra för staten att flytta fram kraven på vad
            som är en rimlig definition av en miljöbil. Den nuvarande regeringen
            har ändrat i förordningen när det gäller andelen bilar som statliga
            myndigheter måste köpa in. Det välkomnar vi, men vid revideringen
            var det även tänkt att man skulle se över gränserna för vad som
            ska räknas som miljöbil när det gäller utsläppsnivåer, bränsleförbrukning
            och energieffektivitet.
          </p>
          <p xml:id="i-JMokorv2gaex3hZnn8TAkT">
            Regeringen bör därför utifrån ett miljöperspektiv under 2007
            utvärdera och förändra lagstiftningen för statens miljöbilsdefinition,
            så att nya regler kan träda i kraft den 1 januari 2008. Detta
            ska ges regeringen till känna.
          </p>
          <head type="h2" xml:id="i-PCdNmYsfnVDofNK5wgno6r">
            5.8 Miljöbilspremie
          </head>
          <p xml:id="i-PEfpL1ypycGbs4UpVdb8CT">
            Regeringen införde en miljöbilspremie i samband med den vårekonomiska
            propositionen. Konkret betyder det att en person som köper en
            ny miljöbil får en subvention på 10 000 kronor.
          </p>
          <p xml:id="i-Mu9owaR7y8mWSeNQZdKJX8">
            Även om förslaget har vissa poänger är vi kritiska till det.
            En miljöbilspremie till en bilägare kan lätt mista sitt syfte
            om ägaren ändå använder sig av fossila drivmedel. Ett stöd till
            t.ex. en bil som går på både etanol och bensin kan slå helt fel
            om bilägaren enbart tankar bensin. Då är det mer kostnadseffektivt
            att använda statliga medel till att på olika sätt stimulera en
            övergång till förnybara drivmedel. Man kan helt enkelt göra det
            billigare att köpa biodrivmedel än fossila bränslen. En sådan
            ekonomisk styrning är mer träffsäker. Vi föreslår i denna motion
            och i vår budgetmotion förslag som styr åt det hållet.
          </p>
          <head type="h2" xml:id="i-St57eKAp9mMgvGPz4ZYWYB">
            5.9 Efterkonvertering av äldre bilar
          </head>
          <p xml:id="i-Q1gcgtZAKTSjhbwAELLVro">
            Sverige har över 4 miljoner personbilar och 225 000 motorcyklar.
            Genomsnittsåldern på svenska personbilar är mer än 10 år. Att
            allt fler nya bilar säljs som miljöbilar är bra, men även fortsättningsvis
            kommer en mycket stor del av vägfordonen att vara fossildrivna.
            Potentialen för konvertering av fossilbränsledrivna vägfordon
            är med andra ord stor. De med låga inkomster och kvinnor har i
            högre grad äldre bilar. För dem är det kanske inte aktuellt eller
            möjligt att köpa en ny bil och då skulle en efterkonvertering
            ändå möjliggöra en aktiv insats mot en mindre miljöpåverkan.
          </p>
          <p xml:id="i-EXnjJtPWVCXb4ApbMRDYPn">
            Det har funnits ett antal hinder och problem för den som vill
            konvertera sitt fossilbränsledrivna fordon till etanoldrift. Vägverket
            fick i regleringsbrevet för 2005 i uppdrag att granska förutsättningarna
            för en svensk reglering som tillåter efterkonvertering av personbilar
            för alternativa drivmedel. Slutsatserna presenterades i oktober
            2005.
          </p>
          <p xml:id="i-5Jr2c5ZCjBSMyZAZ2sv6Kk">
            Vägverket kom fram till att det är möjligt med efterkonvertering,
            men att det måste till ändringar av gällande regelverk. Vägverket
            presenterar även förslag till författningsändringar och i slutet
            av förra mandatperioden var det tänkt att dåvarande regering skulle
            ha presenterat en lagrådsremiss om efterkonvertering. Dessvärre
            blev lagrådsremissen fördröjd och efter valet den 17 september
            har en annan regering tillträtt. Den tillträdande regeringen kunde
            alltså redan under 2007 ha genomfört en lagändring som möjliggjort
            en laglig efterkonvertering av bensinbilar till etanoldrift.
          </p>
          <p xml:id="i-4fnzVTbBbjqTr9H38RHy4v">
            Vi föreslog i motion 2006/07:Fi245 att det skulle införas en
            statlig subvention till bilägaren om hon/han efterkonverterar
            sin bensinbil till etanol. Kostnaden för konvertering av en personbil
            varierar kraftigt. Olika experter hamnar i intervallet 4 00030
            000 SEK. Men det höga beloppet är dock mer kopplat till bilar
            med årsmodell 2000 och senare. För bilar mellan 1985 och 1999
            bör kostnaderna, inklusive arbetskostnad, snarare ligga i intervallet
            5 00010 000 kronor, beroende på val av konverteringssats.
          </p>
          <p xml:id="i-F4TJm2ksBk5pyEybPLtFWU">
            Subventionen är tänkt att omfatta 5 000 kronor och dras av mot
            fordonsskatten. Det betyder att man under 34 år är befriad från
            att betala fordonsskatt. Subventionen ska omfatta årsmodellerna
            19851999 och beräknas kosta ca 400 miljoner kronor under första
            året. Beräkningen baseras på att 10 procent av bilägarna låter
            sin bensinbil genomgå en efterkonvertering. Subventionen ska kunna
            erhållas under 20082010.
          </p>
          <p xml:id="i-gB3Rqmj83QGYhrcQikfkr">
            Regeringen har till vår glädje äntligen aviserat att den till
            riksdagen ska lägga fram en proposition i november 2007 om efterkonvertering
            för drift med alternativa drivmedel. Vi avvaktar regeringens förslag
            till konstruktion och finansiering för efterkonvertering och avser
            att återkomma i samband med regeringens proposition. I sak vidhåller
            vi dock ovan beskrivna lösning.
          </p>
          <p xml:id="i-65SKdUzesQhaCZW4ukXMzT">
            Vi förväntar oss att propositionen även belyser möjligheterna
            att efterkonvertera till biogasdrift, samt att lagstiftningen
            för statens inköp av miljöbilar även omfattar efterkonverterade
            bilar. Vi ser det även som viktigt att propositionen tar upp frågan
            om att Sverige ska driva frågan om konvertering i EU.
          </p>
          <head type="h2" xml:id="i-X7F8P5dZ54r1M6kN3pE6zU">
            5.10 Uttjänta bilar
          </head>
          <p xml:id="i-DG97VpXarfWt5njUYzxBoe">
            Det finns ett stort behov av att förnya den svenska bilparken.
            Samtidigt omfattas inte bilar före årsmodell 1997 av producentansvar.
            Regeringen ha nyligen beslutat sig för att avskaffa Bilskrotningsfonden.
            De resurser som finns kvar i fonden tar snabbt slut och vi riskerar
            därför att äldre bilar blir stående på olämpliga platser. Vi ser
            det som mycket angeläget att regeringen återkommer till riksdagen
            med förslag om hur bilägare med bilar av årsmodell 1997 och äldre
            kan uppmuntras att verkligen lämna sin uttjänta bil till bilskrot.
            Detta bör ges regeringen till känna.
          </p>
          <p xml:id="i-51CftQoV4jXzGLJxBSug31">
            När det nu inte längre finns någon skrotningspremie tror vi att
            det behövs någon form av ekonomiskt styrmedel för att en bilägare
            verkligen ska lämna in sin bil till en bilskrot. Det hjälper inte
            att det föreligger ett producentansvar. Ett sätt att skapa ett
            sådant incitament är att införa ett pantsystem, som skulle kunna
            fungera på samma sätt som inom glasåtervinningen. Det betyder
            att den första ägaren betalar en extra avgift (en pant) i samband
            med köp av ny bil. När sedan den siste ägaren önskar skrota bilen
            betalas panten ut till denna. Värdet av panten följer på så sätt
            med genom hela kedjan av olika ägare. Om panten uppgår till ett
            relativt betydande belopp, t.ex. 5 000 kronor, får bilägaren ett
            kraftigt incitament att inte bara låta bilen stå eller att göra
            sig av med bilen på olämplig plats.
          </p>
          <p xml:id="i-a5x58tP2tFbsbT6c6hJfJ">
            Vi föreslog i motion 2006/07:MJ1 att regeringen skulle utreda
            om det är möjligt att införa någon form av pantsystem för bilar.
            Utskottet avslog förslaget med hänvisning till pågående utredningsarbete
            av Vägverket i samråd med Naturvårdsverket. Vi anser fortfarande
            att vårt ställningstagande är riktigt, men avvaktar för tillfället
            resultatet av pågående utredningsarbete.
          </p>
          <head type="h1" xml:id="i-9NMVAh1XC96ppcjK6d1V5A">
            6 Miljöanpassade skatter
          </head>
          <p xml:id="i-47UUNAp2FXaYixLQ2a7Ubz">
            Jämfört med andra EU-länder har Sverige en tradition av låg beskattning
            av vägtrafiken. Enligt EU-kommissionen har Sverige det lägsta
            skattetrycket med ca 2 procent av BNP. Övriga länder ligger i
            intervallet 24 procent av BNP.
          </p>
          <p xml:id="i-VCDbua8qa5c5Ya57HCkrXo">
            Idag har Sverige Europas mest energislukande vägfordon för persontransporter
            och därmed de mest koldioxidalstrande fordonen per körd sträcka.
            Detta vill vi ändra på.
          </p>
          <head type="h2" xml:id="i-8XDiqCpRYe6spZamAv9VKe">
            6.1 Bensin- och dieselskatt
          </head>
          <head type="h3" xml:id="i-KCMnUs7jnz2ZPAZSU8sKWJ">
            6.1.1 Koldioxid- och energiskatt på drivmedel
          </head>
          <p xml:id="i-6vawpXmPUdPQwTPAHKkXKf">
            Priset på transporter ska inkludera kostnader för miljöskador,
            hälsoeffekter, trafikolyckor och andra samhällsekonomiska kostnader.
            Vi behöver i större utsträckning försöka få över trafik från vägar
            till ekologisk hållbara färdsätt. Bensinskatten är här ett mycket
            effektivt ekonomiskt styrmedel för att styra till transporter
            som är bättre för miljön.
          </p>
          <p xml:id="i-DBrM7PFg3fhB3Bnvkb3c4n">
            Bensinskatterna är även en omfördelning från män till kvinnor,
            eftersom det är män som i större utsträckning är användare och
            ägare av bilar. Oavsett inkomstläge, ärende och resväg åker männen
            oftare med bil. Den dagliga körsträckan är för män 44 km och för
            kvinnor 21 km.
          </p>
          <p xml:id="i-6YrAkvnnCtpws3sLigusph">
            Egentligen är den s.k. bensinskatten uppdelad i två olika punktskatter
            på bensin. För bensin i t.ex. miljöklass 1 utgår det 2007 en koldioxidskatt
            på 2,16 kr/liter och en energiskatt på 2,90 kr/liter, dvs. totalt
            5,06 kr/liter. Diesel har 2007 en koldioxidskatt på 2,66, men
            en betydligt lägre nivå på energiskatten (1,06 kr/liter). Syftet
            med de här två skatterna (energi- och koldioxidskatt) ska ses
            som rena konsumtionsskatter. Med andra ord får man betala för
            att konsumera energi och man får betala för vad det kostar att
            släppa ut koldioxid i luften.
          </p>
          <head type="h3" xml:id="i-MhERPFkbLQJXYqh6H5z2c8">
            6.1.2 Höj skatten på drivmedel
          </head>
          <p xml:id="i-3gUS2WJu7KuvWdPEnhfAFe">
            Energimyndigheten och Naturvårdsverket har i en gemensam rapport,
            som ett underlag till kontrollstation 2008, föreslagit att koldioxidskatten
            höjs med 75 öre. Detta gör de naturligtvis mot bakgrund av att
            vi ska nå de politiskt uppsatta miljömålen både globalt och lokalt.
            Det är koldioxidutsläppen som påverkar vårt klimat och det är
            luftföroreningar från bilar som drabbar människors hälsa lokalt.
          </p>
          <p xml:id="i-KUqbB3mP3rc1hfoys3ABxc">
            Sika, Statens institut för kommunikationsanalys, har även nyligen
            presenterat en rapport som pekar på att vi måste höja skatten
            på bensin och diesel med 2 kr/liter om vi vill nå det transportpolitiska
            målet om att vägtrafiken inte ska släppa ut mer koldioxid 2010
            än vad som gjordes 1990. Det är ett sektorsmål som vi kämpat mycket
            för. Även Vägverket har i en rapport från 2004 föreslagit en höjning
            med 2 kr/liter om vi vill uppnå sektorsmålet. Idag är utvecklingen
            tyvärr den motsatta. Vägtrafiken har tvärtom mot andra sektorer
            ökat sina utsläpp sedan 1990 med ca 10 procent, trots fler energieffektiva
            bilar.
          </p>
          <p xml:id="i-MkbsPBvkVvo45GEFA3qiyJ">
            Utifrån höga ambitioner på miljö- och klimatområdet är dessa
            myndigheters förslag och slutsatser viktiga att beakta. Vi anser
            därför att det krävs en höjning av bensin- och dieselskatten med
            75 öre under tre år. Vi föreslår därför i vår budgetmotion 2007/08:F276
            en sådan höjning.
          </p>
          <head type="h3" xml:id="i-R6SUo2AsmfGKBdXeFLhMz5">
            6.1.3 Kompensera dem som drabbas hårdast
          </head>
          <p xml:id="i-X1T5YS6ZBygg6T5nBwDz8T">
            En höjning av drivmedelsskatter ger dock oönskade effekter för
            dem med låga inkomster och för dem som bor i glesare bygder. Därför
            gör vi en skatteväxling så att dessa grupper inte drabbas så hårt.
            Det sker bl.a. genom sänkt inkomstskatt, sänkt fordonsskatt i
            glesbygd, avskaffande av regeringens trafikförsäkringspremie (i
            snitt 700 kronor högre skatt för en bil) och genom ett riktat
            stöd till kollektivtrafik i glesbygd. Vi utvecklar våra förslag
            i budgetmotionen 2007/08:Fi276.
          </p>
          <head type="h3" xml:id="i-K2s2QrQ69tbyDaeZipieKy">
            6.1.4 Höj dieselskatten och sänk fordonsskatten för dieselfordon
          </head>
          <p xml:id="i-ERFkZAu6u7BoQirSrv3iKj">
            Dieselskatten är idag lägre än bensinskatten, samtidigt som fordonsskatten
            för dieselfordon är högre. Bensinfordon ger större utsläpp av
            växthusgaser än dieselfordon beroende på att dieselmotorn har
            högre verkningsgrad och alltså använder bränslet effektivare.
            Men diesel ger i sin tur upphov till större utsläpp av kväveoxider,
            partiklar och cancerframkallande ämnen än bensin. Det är därför
            svårt att entydigt hävda att det ena drivmedlet är bättre eller
            sämre än det andra, eftersom de båda orsakar att de nationella
            miljömålen är svåra att nå. Med risk för att bli svart och vit
            skulle man kunna säga att dieselbilar är bättre i glesare bygder,
            medan bensindriften är att föredra i tätorter där det föreligger
            störst problem med höga partikelhalter och utsläpp av kväveoxider
            och cancerogena ämnen.
          </p>
          <p xml:id="i-HQMwEmuexTUkSnNnw63Cid">
            Så eftersom det inte går att fastställa vilket drivmedel som
            påverkar miljön mer negativt än det andra bör bensin och diesel
            likställas i beskattning. Men i takt med förbättringar i form
            av ny teknik, t.ex. att nya dieselbilar har partikelfilter som
            effektivt tar bort partiklar ska självklart en omprövning ske
            när det gäller nivåer av skatter. Idag är dock andelen bilar med
            partikelfilter liten.
          </p>
          <p xml:id="i-BS6G1Ad1RHmVNzjnnnK8gg">
            Vår utgångspunkt för nivåerna på diesel- och bensinskatten är
            vilken total miljöpåverkan respektive drivmedel orsakar. Skattelagstiftningen
            ska i sig vara teknikneutral och fokusera på att premiera låga
            utsläpp och energieffektivitet.
          </p>
          <p xml:id="i-MfgneVjuaxAgBqfwZ9usNK">
            För att förenkla jämförelser mellan olika drivmedel vill vi dela
            in drivmedelsskatten i tre delar en koldioxidkomponent, en fiskal
            komponent (dvs. energiskatten) och en komponent för övriga miljöegenskapar.
            Regeringen ska därför till riksdagen återkomma med ett förslag
            till ändrad drivmedelsskatt utifrån vad vi anför här ovan. Detta
            ska ges regeringen till känna.
          </p>
          <p xml:id="i-BpwRBaWVhciQY86kxq17ck">
            Utifrån ovanstående resonemang angående beskattning av diesel
            och bensin anser vi att det i dagsläget är rimligt att höja dieselskatten.
            Det är även helt i linje med vad Naturvårdsverket, Energimyndigheten
            och Miljövårdsberedningen har föreslagit. Vi föreslår därför,
            i Vänsterpartiets budgetmotion 2007/08:Fi276 med anledning av
            prop. 2007/08:1 att det påbörjas en successiv upptrappning av
            dieselskatten med 10 öre per år. Samtidigt sänker vi fordonsskatten
            för dieselfordon. På så sätt styr vi mot ett högre pris på den
            rörliga transportkostnaden och en lägre på den fasta transportkostnaden.
          </p>
          <p xml:id="i-Qp3vpMwLc6MhWVhY3TZZxf">
            Regeringen gör en liknande konstruktion för år 2008, men kompenserar
            bara dieselpersonbilarna. Vi finner inga sakliga skäl för att
            tunga fordon inte ska ingå i denna växling och avsätter även medel
            för att möjliggöra en sänkning av fordonsskatten för tunga fordon.
          </p>
          <head type="h3" xml:id="i-442Y9D2gHkiykTdGPV26at">
            6.1.5 Svavelfri europadiesel
          </head>
          <p xml:id="i-Vvz1bsby9ZDHHs8vym669E">
            Det har framförts krav på att den s.k. svavelfria europadieseln
            ska ha samma skattesats som diesel i miljöklass 1. Begreppet svavelfri
            kan tolkas som om denna diesel inte innehåller något svavel, men
            så är inte fallet. Den s.k. svavelfria dieseln har minst lika
            mycket svavelinnehåll som miljöklass 1, men den hamnar i en annan
            miljöklass, framför allt på grund av att den orsakar mycket större
            utsläpp av polyaromater, vilket är cancerframkallande. Moderna
            bilar kan komma till rätta med de stora utsläppen av polyaromater,
            men den överväldigande majoriteten fordon använder gammal teknik
            med större utsläpp. Det påverkar därmed människors hälsa i större
            utsträckning och ska därför beskattas hårdare. Vi anser att det
            är den samlade miljöbedömningen vid konsumtion av bränsle som
            ska avgöra skattenivåerna. Det hade därför varit rimligt med en
            högre skatt på denna dieselkvalitet.
          </p>
          <p xml:id="i-U4NjJqh7YeXJDnSvHd6KSt">
            Regeringen gör en korrigering av skattenivån för miljöklass 3,
            vilket innebär att den svavelfria europadieselns relativa skattenivå
            i förhållande till miljöklass 1 blir lägre. Det motiveras med
            att denna dieselsort nu har närmat sig kvaliteten i miljöklass
            1 och att skillnaden inte längre är så stor. Regeringens bedömning
            kan vara riktig. Men vi är i dagsläget inte beredda att acceptera
            att den relativa fördelningen förändras. Vi anser att regeringen
            först måste presentera ett bättre underlag till varför förändringen
            görs. En eventuell förändring bör göras på mer vetenskaplig grund
            och vi vill därför att regeringen mer noggrant utreder vilka skillnader
            som föreligger mellan svavelfri europadiesel och miljöklass 1
            och utifrån den samlade miljöbedömningen föreslår lämpliga skattenivåer.
            Detta bör ges regeringen till känna.
          </p>
          <head type="h2" xml:id="i-Sysx8HeCgndG2q2VTQhBJS">
            6.2 Skatt på etanol och biogas
          </head>
          <head type="h3" xml:id="i-APVsPtE4bwc6MVQTH7injH">
            6.2.1 Bort med EU-tullarna
          </head>
          <p xml:id="i-7n22BbZiCAxFETZQW77Hxd">
            Efterfrågan på biodrivmedel är väldigt beroende av priset på
            fossila bränslen. När fossila bränslen är relativt dyra jämfört
            med t.ex. etanol blir det ekonomiskt intressant för svenska fordonsägare
            att tanka etanol.
          </p>
          <p xml:id="i-6fJfqX2vuhBJJCmPNKQ3G7">
            Idag finns en handelstull på importerad etanol från Brasilien.
            Den gör att etanolen beläggs med en avgift på 1,80 kr/liter. Tullarna
            syftar till att försvara den sydeuropeiska vinetanolen. Men det
            är inte rimligt att det ska finnas särskilda tullar på brasiliansk
            etanol när det inte finns några tullar på råolja, vilket omvandlas
            till bensin eller diesel. Fossila bränslen bör inte skattesubventioneras
            på detta sätt, eftersom det ger helt fel ekonomiskt incitament
            till att verka för en mer ekologiskt hållbar utveckling. EU:s
            tullmyndighet har nyligen föreslagit att denna tull ska höjas
            ännu mer. Vi anser att tullavgiften på importerad etanol ska avskaffas.
            Idag hindrar dock EU:s regelverk att tullen kan tas bort. Regeringen
            bör inom EU kraftfullt verka för att tullavgifterna för etanol
            utanför EU tas bort. Detta ska ges regeringen till känna.
          </p>
          <head type="h3" xml:id="i-LpspTArDRCgQEC7to6oM7J">
            6.2.2 Moms på etanol och biogas
          </head>
          <p xml:id="i-PJjWeVrLKfrnsGywLX9mkL">
            Etanol eller biogas är idag befriade från energi- och koldioxidskatt.
            Orsaken är att stimulera till ökad användning av ett miljövänligare
            bränsle. Vi anser att det är av stor betydelse att skattebefrielsen
            kvarstår även långsiktigt för de förnybara drivmedlen.
          </p>
          <p xml:id="i-D9Ft6bZTDVqr6Zz5CFmT6U">
            Alla varor och tjänster är belagda med moms. Det gäller även
            förnybara drivmedel. Drivmedel har i Sverige en momsnivå på 25
            procent, vilket är den vanliga momssatsen. Det har framförts krav
            på att ta bort eller sänka momsen på förnybart drivmedel. En lägre
            momssats på biodrivmedel skulle gynna utvecklingen mot en mer
            miljövänlig vägtrafik. Vi tycker det är ett mycket intressant
            förslag och har därför undersökt om detta skulle vara möjligt.
            Tyvärr visar det sig, efter både kontroll med EU-upplysningen
            och riksdagens utredningstjänst, att EU:s mervärdesdirektiv inte
            tillåter en sådan lösning. Direktivet är mycket detaljerat och
            reglerar i detalj vad ett land får göra eller inte göra. Vi har
            inte rätt att sänka skatten på drivmedel till vare sig 12 eller
            6 procent. Inte heller får vi ta bort momsen på förnybara drivmedel.
            Vi har dock rätt att sänka 25-procentsnivån till 15 procent, men
            det skulle då omfatta även fossila bränslen och alla andra produkter
            som idag har den momssatsen. Detta skulle vi inte vinna något
            på när det gäller den relativa fördelningen av priset mellan fossila
            och förnybara drivmedel. Regeringen bör därför i EU agera för
            att mervärdesdirektivet ändras så att det möjliggör nedsättning
            av moms i syfte att minska miljöbelastningen. Detta ska ges regeringen
            till känna.
          </p>
          <head type="h2" xml:id="i-FMC6WxsGsezwhWGiunUK5E">
            6.3 Gör fordonsskatten mer koldioxidbaserad
          </head>
          <p xml:id="i-7NkvmWNbuejgLghkK9ZRi5">
            Den nya fordonsskatten som började gälla den 1 oktober 2006 är
            omlagd från en viktbaserad fordonsskatt till en koldioxidbaserad
            skatt. Det är en lagstiftning som Vänsterpartiet medverkat till
            och ställt sig bakom. Dock skulle fordonsskatten kunna vara ännu
            mer miljöinriktad. Naturvårdsverket har lämnat ett förslag som
            innebär att den fiskala basskatten på 360 kronor avskaffas och
            istället höjer man koldioxidkomponenten från 15 kr/g CO 2 till
            24 kr/g CO 2 . Det skulle då betyda att bilar med låga utsläpp
            av koldioxid gynnas. För dessa bilar kan en sådan fordonsskatteförändring
            betyda att de får en sänkt fordonsskatt med 800 kronor, medan
            mer bränsleslukande bilar får en höjd skatt med 1 200 kronor.
            Förslaget är statsfinansiellt neutralt, eftersom det endast sker
            en omfördelning av intäkterna från fordonsskatten.
          </p>
          <p xml:id="i-3sLHpvd5Jf1fr2RUW7iD8N">
            Vi föreslår i motion 2007/08:Fi276 med anledning av proposition
            2007/08:1, att en ökad differentiering av fordonsskatten genomförs
            och redovisar på statens intäktssida de ökade intäkter och utgifter
            ett sådant förslag medför.
          </p>
          <head type="h2" xml:id="i-QrF8g8Li9KSi5DpcZbUQdA">
            6.4 Fordonsskatt för äldre bilar
          </head>
          <p xml:id="i-Q7AaHHAvc3NkTtkv11dojW">
            Äldre bilar har både högre bilavgasutsläpp och högre koldioxidutsläpp.
            Detta kommer sig av att äldre bilar ofta har sämre teknik, både
            avseende hälsofarliga bilavgaser och bränsleeffektivitet samt
            att bilar med ålder och körsträcka släpper ut mer bilavgaser på
            grund av förslitning.
          </p>
          <p xml:id="i-7ME1rWVuzsJYkBv11esMQ6">
            Den fordonsskatt som gäller fr.o.m. den 1 oktober 2006 (och som
            bara omfattar nya bilar) innebar en genomsnittlig höjning av fordonsskatten
            med 100 kr/bil. Det skulle möjligen därför vara rimligt att även
            höja den årliga fordonsskatten med 100 kronor för äldre bensinbilar
            med katalysator. Ännu äldre bilar (före 1989) har avsevärt högre
            bilavgasutsläpp och är mer bränsleslukande, och de mest bränsleslukande
            av dessa kommer att ha avsevärt lägre årlig fordonsskatt än nya
            bilar. Detta försenar en utskrotning, vilket ger sämre bränsleeffektivitet
            i bilparken. Naturvårdsverket har föreslagit att för att internalisera
            de högre bilavgasutsläppen och bidra till ökad bränsleeffektivitet
            ska bensinbilar utan katalysator och dieselbilar av årsmodell
            1988 och äldre ges ett påslag. För att kunna bibehålla skillnaden
            på i genomsnitt 500 kronor mellan bilar med respektive utan katalysatorer
            föreslår verket ett påslag med 36 procent (i genomsnitt 600 kr/bil)
            på årlig fordonsskatt.
          </p>
          <p xml:id="i-HBqx1jL5h7fdpoMmVmQFnk">
            Istället för att höja fordonsskatten för äldre bilar generellt
            tror vi att det skulle vara bättre att förändra fordonsskatten
            så att den blir koldioxidrelaterad på liknade sätt som den nya
            fordonsskatten. Det kan finnas problem med att retroaktivt införa
            ett nytt system i en gammal konstruktion. Men vi anser att regeringen
            bör utreda om det är möjligt att införa en koldioxidbaserad fordonsskatt
            för äldre bilar. Detta bör ges regeringen till känna.
          </p>
          <p xml:id="i-5EqnTG6vctoJQ2H3zBLgyz">
            Vi förde fram samma krav i motion 2006/07:Sk246, men utskottets
            ställningstagande (skatteutskottets bet. 2006/07:SkU10) beskrev
            bara den nu gällande konstruktionen och hänvisade till att EU-kommissionen
            tyckte det var viktigt med en koldioxidbaserad fordonsskatt. Utskottet
            ansåg mot bakgrund av det att fordonsskatten är uppmärksammad
            av regeringen. Det är bra att frågan är uppmärksammad, men vårt
            förslag gällde att utreda frågan, vilket utskottet i sak alltså
            inte tog ställning till.
          </p>
          <head type="h2" xml:id="i-MqJck5aoj9bH9zuUiSAxM3">
            6.5 Kilometerskatt för tunga fordon
          </head>
          <p xml:id="i-EHCSLbp4Crk9GrxEzwp1pi">
            Det är lastbilstransporterna som stått för den största delen
            av trafikökningen på vägarna. Eftersom transportkostnaden för
            de flesta näringsbranscher oftast är endast ett par procent av
            varuvärdet finns det små incitament att ställa om till en mer
            ekologiskt hållbart transportsätt. För att motverka ytterligare
            ökning av den tunga trafiken och stimulera bränsleeffektivare
            fordon kan det vara nödvändigt att successivt höja dieselskatten
            och/eller att införa en kilometerskatt för tunga fordon.
          </p>
          <p xml:id="i-GkW2UTrLHJPjaSZBwb76Rm">
            Vi tycker att en kilometerskatt för tunga fordon skulle vara
            ett bra styrmedel ur miljöhänseende. En kilometerskatt effektiviserar
            utnyttjandet av infrastrukturen och styr mot minskade vägtransportvolymer,
            eftersom skatten tas ut efter de rörliga kostnaderna. Kilometerskatt
            finns idag i Schweiz, Tyskland, Österrike och i Storbritannien
            finns det planer på att införa det.
          </p>
          <p xml:id="i-NWE9vea6RxC9keugBMXL51">
            Om varje lastbil har GPS-mottagare är det möjligt att avläsa
            hur långt man kört och i vilket land. De olika länderna kan sedan
            ta ut olika skattenivåer om de vill. Det finns även möjlighet
            att differentiera skatten på olika vägar, vilket är bra utifrån
            ett regionalpolitiskt perspektiv. På så sätt kan t.ex. vägar med
            mycket transporter av skogsprodukter och där det saknas alternativ
            till vägtransporter få en annan skattenivå.
          </p>
          <p xml:id="i-YSTrz3XcoYk2AQMNRDxq9X">
            Förutom miljöperspektivet kan en kilometerskatt även bidra till
            kostnadsneutralitet mellan svenska och utländska åkare. Alla tunga
            fordon som förflyttar sig på svenska vägar får betala, oberoende
            av i vilket land fordonet är registrerat, och det går inte att
            undgå beskattning genom att tanka utomlands.
          </p>
          <p xml:id="i-H2RSVumFeu1va93MZNmyz2">
            Sika (Statens institut för kommunikationsanalys) har utrett hur
            ett konkret förslag till kilometerskatt för tunga fordon skulle
            kunna se ut i Sverige. Det finns detaljer föreslagna som måste
            diskuteras vidare, men det finns ingen som helst anledning att
            vänta längre med den politiska inriktningen. Vi ser det som oerhört
            angeläget att det nu fattas ett beslut i riksdagen om att ett
            system för kilometerskatt för tunga fordon träder i kraft senast
            den 1 januari 2011. Detta ska ges regeringen till känna.
          </p>
          <head type="h2" xml:id="i-C5aMRHNSeZ1m2kVxRQf4Ep">
            6.6 Miljöinriktad förmånsbeskattning
          </head>
          <head type="h3" xml:id="i-3YXAHw2WMpq856Cj8QQ7Lx">
            6.6.1 Förmånsbilsystemet
          </head>
          <p xml:id="i-JvEZhjP2ADqmmNKsTFwyYW">
            Eftersom så många nya personbilar köps av företag är det viktigt
            att förmånssystemet har koppling till miljöpåverkan. Idag finns
            det vissa fördelar med att skaffa miljöbil. Reglerna betyder att
            man kan få mellan 60 och 80 procents nedsättning om man har en
            miljöbil.
          </p>
          <p xml:id="i-8Yd1zyU8uDtibvexj1VgAP">
            Det är bra att premiera inköp av miljöbilar, men dagens utformning
            av reglerna leder till låg priskänslighet och det får till effekt
            att nya bilar är tyngre, motorstarkare och mer bränsleslukande
            jämfört med många andra EU-länder. Och eftersom de flesta bilar
            som säljs är fossilbilar, måste förmånssystemet ändras så att
            det inte försvårar eller motverkar strävan att nå miljömål. Oljekommissionen
            (med bl.a. representanter från Volvo och LRF) har pekat på att
            en ändrad förmånsbeskattning är en av tre viktiga åtgärder för
            att få fram bränslesnåla fordon. Dagens förmånsbeskattning kan
            nästan ses som en riktad satsning till män att inte behöva ta
            hänsyn till miljöpåverkan. Ungefär 85 procent av förmånsbilarna
            går till män.
          </p>
          <p xml:id="i-D3EKX6zsG1KamABnXLwc3F">
            Naturvårdsverket har undersökt vilka miljöeffekterna blir om
            Sverige skulle ha ett liknande system som Storbritannien införde
            2002. Storbritanniens utgångspunkter var att minska klimatpåverkan
            och förbättra den lokala luftkvaliteten. Resultatet av Naturvårdsverkets
            analys visar att koldioxidutsläppen skulle minska med nästan 4
            procent, vilket måste anses vara högt för en enskild åtgärd. Den
            goda effekten uppstår eftersom uppskattningsvis 25 procent av
            nybilsförsäljningen är förmånsbilar.
          </p>
          <p xml:id="i-8jW1JXHzoiJjeCh98o1Zuq">
            Vi anser att förmånssystemet ska ändras så att det baseras på
            bilarnas miljöpåverkan. Vi föreslog det i motion 2006/07:Sk246,
            men fick då till svar från skatteutskottet (bet. 2006/07:SkU10)
            att det redan har skett en nedsättning av förmånsvärdet när det
            gäller miljöbilar. Det är riktigt, men vi anser inte att det skulle
            hindra riksdagen från att ändra reglerna så att de tydligare styr
            förmånstagare mot låga utsläpp även för de bilar som inte kategoriseras
            som miljöbilar. Regeringen bör därför införa Naturvårdsverkets
            förslag till koldioxidbaserat förmånsskattesystem, vilket kopplar
            bilarnas koldioxidutsläpp till förmånsvärdet. Detta ska ges regeringen
            till känna.
          </p>
          <head type="h3" xml:id="i-L6n3MEqWXhf465BiM7CeaA">
            6.6.2 Förmånsparkering
          </head>
          <p xml:id="i-8PhSm2xeTEREmrVCogHg3N">
            Förmånen av fri parkering ingår i schablonen för bilförmån. Detta
            oavsett om förmånsbilen används i tjänsten eller privat eller
            var i landet man bor. En p-plats måste anses ha olika värde beroende
            på var i landet man befinner sig. En schablon kan därmed inte
            täcka in denna förmån och blir därmed en förtäckt förmån till
            dem som reser med bil. Vi anser därför att förmån av fri parkering
            inte bör ingå i värderingen av förmånsbil, utan hanteras inom
            systemet för beskattning av parkeringsförmån.
          </p>
          <p xml:id="i-WEaA7J12bbe4DagshJSL38">
            När vi föreslog detta i motion 2006/07:Sk246 ansåg skatteutskottet
            (bet. 2006/07:SkU10) att ett sådant förslag kan leda till avgränsnings-
            och värderingsproblem. Det kan hända att så är fallet, men den
            schabloniserade bilförmånen idag blir en indirekt subvention till
            bilägare. I andra sammanhang brukar borgerliga politiker tala
            sig varma för vikten av marknadsanpassade avgifter, men när det
            gäller frågor som har med bilismen att göra verkar denna inställning
            fallera. Värdet av en parkeringsplats är så mycket högre i större
            tätorter än i mindre orter. För att delvis möta invändningen från
            utskottet omformulerar vi dock vårt förslag så att regeringen
            ska utreda hur förmån av fri parkering kan lyftas ut ur själva
            värderingen av förmånsbil och istället hanteras på annat sätt.
            Detta ska ges regeringen till känna.
          </p>
          <head type="h2" xml:id="i-69gn63nPsaN1zc6AdEYYjw">
            6.7 Försäljningsskatt som är koldioxidrelaterad
          </head>
          <p xml:id="i-6waLwjHEq6BArpdkiXW9UE">
            Sverige är ett av få EU-länder som inte har en försäljnings-
            eller registreringsavgift. EG-kommissionen har lagt ett förslag
            som går ut på att länderna ska avskaffa sina försäljnings- eller
            registreringsavgifter. Det finns dock ännu inget slutgiltigt beslut
            i frågan.
          </p>
          <p xml:id="i-6VZ98L4t4aXbEfSWwsqXCZ">
            Miljövårdsberedningen, miljöorganisationer och Utredningen om
            en handlingsplan för hållbar konsumtion för hushållen (SOU 2005:51
            Bilen, biffen och bostaden) anser att Sverige ska införa en försäljningsskatt.
            Det är viktigt att ge tydliga signaler om vilken väg samhället
            vill att fordonstillverkare ska gå. En försäljningsskatt tydliggör
            livscykelkostnaden samtidigt som den uppmuntrar till köp av mindre
            bilar.
          </p>
          <p xml:id="i-LkiTMsBurrLxV2jY4ZBYRp">
            I SOU 2005:51 presenterades ett konkret förslag till försäljningsskatt
            som vi anser är intressant. Bilar över en viss nivå betalar en
            försäljningsskatt, medan bilar under en viss nivå är befriade
            från försäljningsskatt. Vi har bett riksdagens utredningstjänst
            att utifrån det förslaget räkna fram vad en försäljningsskatt
            kan ge för intäkter till statskassan. Beroende på nivåer kan det
            ge en intäkt på mellan 2 300 och 4 300 miljoner kronor. Men då
            har man inte tagit hänsyn till beteendeändringar som är syftet
            med förslaget. Vi vill att konsumenten ska styra sin konsumtion
            mot mindre miljöpåverkan, vilket naturligtvis ger lägre intäkter
            till staten. Vi gör därför ett antagande att försäljningsskatten
            leder till att 75 procent av dem som köper en bil väljer en bil
            som släpper ut 2050 gram CO 2 /km mindre än vad den bil som de
            annars skulle ha köpt gör. Bedömningen av statens intäkter kommer
            då istället att uppgå till 600 miljoner kronor. I vår budgetmotion
            2007/08:Fi276 med anledning av proposition 2007/08:1 föreslår
            vi att det införs en försäljningsskatt på nya bilar och redovisar
            på statens intäktssida ovan nämnda belopp.
          </p>
          <head type="h2" xml:id="i-AKG56n27dGkh2S6oBL1SYS">
            6.8 Reseavdrag som gynnar kollektivt resande
          </head>
          <p xml:id="i-24gY8w6xWQ1cUA6jGnvEZH">
            Det vore önskvärt att få till ett reseavdragssystem som inte
            missgynnar kollektivtrafikresenärer (i huvudsak kvinnor) som dagens
            system gör. Det bör vara möjligt att hitta ett system som gynnar
            den enskilda att färdas med kollektivtrafik där så är möjligt,
            samtidigt som det inte heller missgynnar den som bor i glesbygd
            och därmed inte har något alternativt färdsätt.
          </p>
          <p xml:id="i-Jujz5r9SZEKthALmMJ8Dqj">
            I propositionen Moderna transporter 17.2 Utredning om skattelättnader
            för att stimulera kollektivt resande kan följande läsas i rutan:
          </p>
          <p xml:id="i-47hEpq21ZrAVxrSEaDMLAs">
            Ett ökat kollektivt resande är en viktig del ... för att få ned
            koldioxidutsläppen från transportsektorn. Regeringen vill ytterligare
            stimulera resande med kollektivtrafik, i första hand från och
            till arbetet. En utredning skall därför tillsättas med uppdrag
            att lämna förslag som stimulerar till ett ökat utnyttjande av
            kollektiva färdmedel. Förslagen kan avse skattelättnader för resor
            med sådana färdmedel.
          </p>
          <p xml:id="i-9maowC7YtRXy3qffaEwPoH">
            Vi skulle därför vilja se att regeringen tillsätter en utredning
            som har till uppgift att hitta ett avståndsbaserat reseavdrag
            som gynnar kollektivtrafik, men samtidigt inte missgynnar dem
            som bor i glesbygd. Detta bör ges regeringen till känna.
          </p>
          <head type="h2" xml:id="i-88yrAdeaW2W9ojEUznsE24">
            6.9 Regional kompensation och differentiering
          </head>
          <p xml:id="i-CzQkK6omssaMoh2pNgCFo">
            Förslag om höjning av skatter på fossila drivmedel möter ofta
            på motstånd från framför allt glesbygdsbilister, motor- och väglobbyorganisationer.
            Om man studerar det faktiska resandet i olika regioner finner
            man att det genomsnittliga antalet resor, restiden och reslängden
            är relativt lika över landet. Kortast restid har man i tätorter
            i norra delen av landet och längst i Stockholm, storstadsregionerna
            Göteborg och Malmö samt norra glesbygden.
          </p>
          <p xml:id="i-DFToCQ5XvBtBA8DW9qGLPx">
            Regionalpolitik ska i första hand bedrivas genom styrmedel som
            är miljöneutrala eller miljöförbättrande, och inte genom subvention
            av miljöskadliga företeelser, exempelvis fossildrivna vägtransporter.
            Ekonomiska styrmedel som t.ex. koldioxidskatt på fossila drivmedel
            är nödvändiga för att nå miljömålen.
          </p>
          <p xml:id="i-6LtM4cXWUrTVsRs7ARy4hZ">
            På grund av långa avstånd i glesbygd kan dock generellt höjda
            kostnader för att använda motorfordon bli en börda där tillgången
            till kollektivtrafik och service är dålig. Fordonsskatten är redan
            nedsatt i 35 kommuner i 7 skogslän i inlandet. Men vi anser att
            beskattningen av bilismen ytterligare måste differentieras utifrån
            regionala skillnader. Tänkbara åtgärder kan vara att i områden
            som idag har sänkt fordonsskatt sänka avdragsgränsen för bilreseavdraget
            eller höja reseavdraget per mil. Regeringen bör återkomma med
            ett förslag till regional differentiering av beskattningen av
            bilismen. Detta ska ges regeringen till känna.
          </p>
          <p xml:id="i-3F7gjNWqaniNyAFxUnSoDy">
            I motion 2006/07:Sk246 framförde vi samma krav. Skatteutskottet
            (bet. 2006/07:SkU12) svarade att det inte ansåg att det är motiverat
            att införa ytterligare en skattesubvention för den aktuella gruppen.
            Det är märkligt eftersom borgerliga politiker ofta ropar högt
            när det blir tal om skattehöjningar av bensin- och dieselskatten.
            Då framförs det ofta hur svårt det blir för dem som bor i glesbygd.
            Nu föreslår förvisso den borgerliga regeringen själv en skattehöjning
            på drivmedel och menar att man kompenserar det med ett höjt reseavdrag.
            Men det kan inte på några villkor räcka som kompensation, eftersom
            arbetsresorna endast utgör 25 procent av alla resor. Vi upprepar
            därför vårt förslag och hoppas att riksdagen nu är mogen att se
            över en regional differentiering när det gäller beskattningen
            av bilismen. Det lär behövas om vi fortsätter att höja drivmedelsskatterna.
          </p>
          <p xml:id="i-L2DTkNv9tS9rCK9hvKYQxK">
            En annan form av regional differentiering av vägtrafikens kostnader
            är att införa trängselavgifter i tätorter. Det gör att vägtrafiken
            kan betala sina samhällsekonomiska kostnader där den gör mest
            skada. Vi utvecklar våra tankar om trängselskatt här nedan.
          </p>
          <head type="h2" xml:id="i-GE5RjPcSxRnoaNSiq2gtdC">
            6.10 Trängselskatt
          </head>
          <p xml:id="i-N3ZLVYZoKsEntRuQS4LpzK">
            I samband med valet 2006 var motståndet mot trängselskatt från
            borgerliga partier omfattande. Kritik framfördes bl.a. mot att
            hela processen med försöksverksamheten i Stockholm var odemokratisk
            och inte beaktade det lokala och regionala inflytandet. När sedan
            borgerligheten svängde i frågan om trängselskatt valde man en
            inriktning där regionen inte själv fick avgöra användningsområdet
            för intäkter. Regeringen vill med andra ord inskränka det kommunala
            självstyret och låta staten bestämma över stockholmarna.
          </p>
          <p xml:id="i-FeSjG4wYQRBJDezavc37Li">
            Vi redogör här nedan för vår övergripande syn när det gäller
            trängselskatt. Riksdagen har nyligen behandlat en rad krav från
            Vänsterpartiet som återfinns i motion 2006/07:Sk23 med anledning
            av proposition 2006/07:109 Införande av trängselskatt i Stockholm.
            Vi lyfter inte återigen fram våra yrkanden i denna motion, även
            om våra ståndpunkter kvarstår. Vi hänvisar även till motionen
            för en utfylligare beskrivning av förslag och tankar om trängselskatt.
          </p>
          <head type="h3" xml:id="i-FVKzb3Y1WhQRR3DLGkvf5n">
            6.10.1 Trängselskatten ett effektivt styrmedel
          </head>
          <p xml:id="i-K2fTNXmWyo2ExBYPFd8Sky">
            Det finns ett antal ekonomiska styrmedel för att få trafiken
            att betala sina samhällsekonomiska kostnader. Ett av dem är trängselskatt.
          </p>
          <p xml:id="i-XeaGGQiTxudpqjRig7MqsS">
            Det är omöjligt att bygga bort trängseln i storstäderna genom
            nya vägar. Nya kringfartsleder leder till mer trafik och i slutändan
            till samma problem som de var tänkta att avhjälpa. Något som dock
            hjälper mot vägträngsel är en trängselskatt i kombination med
            förbättrad kollektivtrafik. Principen för trängselskatt påminner
            om den som finns för parkeringsavgifter. Det betyder att avgiftens
            storlek bestäms av läge och tidpunkt.
          </p>
          <p xml:id="i-7sjU9JweCJqgWjBjnMeChz">
            Ett syfte med trängselskatt är att möjliggöra för dem som har
            behov av att färdas med bil att kunna göra det utan tidsförluster.
            Ett annat ännu viktigare syfte är att få ned onödigt bilåkande.
            Vägtrafikens utsläpp av koldioxid påverkar jordens klimat mycket
            negativt. Biltrafiken orsaker även stora luftföroreningar i den
            lokala miljön, vilket orsakar ohälsa för människor som bor i tätorter.
          </p>
          <p xml:id="i-QcU5WYvRx1rSMbDqauuSuj">
            Försöket med trängselskatt i Stockholm gav mycket tydliga resultat:
            antalet bilar som färdades in och ut från Stockholms innerstad
            minskade med över 20 procent, kollektivtrafiken utökades med 14
            nya busslinjer och 200 nya bussar, antalet kollektivtrafikresor
            ökade med 50 000 per dag, det lokala näringslivet fick ökad framkomlighet,
            kötiderna in till city halverades och trafiken på Essingeleden
            påverkades marginellt.
          </p>
          <p xml:id="i-JnZAGNzqcw9LD2bMXLuuxi">
            Men trängelskatten är även ett radikalt omfördelningssystem inom
            trafiken. Trängselskatt kombinerat med en utbyggd kollektivtrafik
            gynnar enligt fördelningsanalyser låginkomsttagare, studenter,
            barn och ungdomar, äldre och kollektivtrafikresenärer. Utifrån
            ett könsperspektiv är det kvinnors resande som stärks och därmed
            bidrar trängelskatten till att trafiksektorn blir mer jämställd.
          </p>
          <p xml:id="i-YzAQHTixTgycyDegKXHAo">
            Ett införande av trängselskatt påverkar inte bara Stockholmsregionen.
            Ett minskat bilåkande i Stockholm minskar klimatpåverkan. I resten
            av landet finns det inte samma möjligheter till en god och omfattande
            kollektivtrafik. En minskad bilism i storstäder leder därmed till
            mindre krav på inskränkningar av bilåkande i övriga landet, som
            en höjd bensinskatt. Ett införande av trängselskatt i en storstadsregion
            är därför av stor betydelse för hela landet.
          </p>
          <head type="h3" xml:id="i-XRZduafi4jGuaDWrpa5gTf">
            6.10.2 Stärk det kommunala självstyret
          </head>
          <p xml:id="i-E7ya89u9Fv9iUX8jc4TKm1">
            Mot bakgrund av vad vi framfört ovan har Vänsterpartiet förespråkat
            införandet av trängselskatt i Stockholm, men gärna även på andra
            platser i landet. En kommun kan dock inte själv bestämma att införa
            trängselskatt. För att det ska vara möjligt krävs enligt vissa
            bedömare en ändring av grundlagen, vilket i sin tur kräver två
            riksdagsbeslut med val emellan. I väntan på detta bör en kommun
            som så önskar få möjlighet att införa trängselskatt genom avtal
            med regeringen.
          </p>
          <p xml:id="i-HRtTFx4N2cdWKYLCoz5ikb">
            Eftersom det råder en viss oklarhet om riksdagen kan delegera
            till kommuner att införa trängselavgifter eller om det måste till
            en ändring av grundlagen anser vi att regeringen ska utreda hur
            det egentligen förhåller sig. Vi har därför föreslagit att regeringen
            därefter ska återkomma till riksdagen med lagförslag som möjliggör
            för kommuner att i framtiden själva få avgöra om de vill införa
            trängselavgifter. Detta bör riksdagen som sin mening ge regeringen
            till känna.
          </p>
          <head type="h3" xml:id="i-Fvucp59x2khkKecQhUE9G4">
            6.10.3 Intäkterna ska gå till kollektivtrafiken
          </head>
          <p xml:id="i-4ZXLqoi9E6QHbx4Kh1255q">
            Vänsterpartiet anser att intäkterna från trängselskatten ska
            användas till satsningar inom framför allt kollektivtrafiken.
            Att satsa intäkterna på att bygga nya vägar skulle motverka syftet
            med avgifterna och öka ojämställdheten inom trafikpolitiken. Om
            fler åker kollektivt får även företag och andra som har behov
            av transporter på väg större möjlighet att bedriva sin verksamhet.
            Individer och företag som behöver bil får en tidsvinst samtidigt
            som vi får en minskad belastning på miljön.
          </p>
          <p xml:id="i-NCKmCFBJEaZ1haxWdbVjum">
            I samband med folkomröstningen i Stockholm stad framgick det
            av röstsedeln att intäkterna från trängselskatten skulle användas
            till både kollektivtrafik och vägar. Eftersom vi anser att det
            är den lokala och regionala nivån som ska avgöra hur intäkterna
            ska användas accepterar vi dock att en del av pengarna går till
            vägar.
          </p>
          <p xml:id="i-DbXfDa2oAcaSVwifizd4PB">
            Dessvärre verkar inte den borgerliga regeringen hysa någon större
            tilltro till lokala instanser och till folket i Stockholm. Regeringen
            har ett uppifrånperspektiv och verkar misstro de lokala företrädarnas
            kompetens att bedöma var pengarna gör bäst nytta. Regeringen struntar
            i den lokala folkomröstningen och inskränker det kommunala självstyret
            när staten övertar rollen som beslutsfattare för intäkternas användning.
            För att vara riktigt säker på att de lokala och regionala företrädarna
            inte ska kunna använda kommande trängselintäkter till kollektivtrafiken,
            vill regeringen dessutom inrätta en särskild vägfond dit trängselintäkter
            ska föras. Dessa medel ska sedan användas till vägar, och regeringen
            lyfter särskilt fram Förbifart Stockholm. Det är ett projekt som
            kommer att kosta mer än 25 miljarder kronor.
          </p>
          <p xml:id="i-Bb4X9q4bZDeDjYvFGH65ey">
            Regeringen anser alltså att det är bra att plöja ned miljardbelopp
            i vägar, men inte att en enda krona ska gå till kollektivtrafiken.
            De manliga höginkomsttagarna ska köra bil på nya vägar, medan
            kvinnor, låginkomsttagare, ungdomar och pensionärer får hålla
            till godo med den kollektivtrafik som finns. Mot bakgrund av vad
            vi framfört ovan anser vi att intäkterna från framtida trängselskatter,
            förutom kostnaderna för system och administration, ovillkorligt
            ska återföras till Stockholmsregionen och dess valda instanser.
          </p>
        </div>
        <div type="motSignatures">
          <list>
            <item xml:id="i-UyVR696MSJKiAVME1fcgco">
              Lars Ohly (v)
            </item>
            <item xml:id="i-EDQHFhY6UBedpgrf1dfdyn">
              Marianne Berg (v)
            </item>
            <item xml:id="i-T3co7QFCVnY3gVA7Qrxu3v">
              Wiwi-Anne Johansson (v)
            </item>
            <item xml:id="i-3kfLBZ979LayTZxrY8zbsY">
              Hans Linde (v)
            </item>
            <item xml:id="i-EHgtSQWg1pY4ZhmE2mA9UW">
              Elina Linna (v)
            </item>
            <item xml:id="i-HJHzdMLCnXGLzLGPmCutJ3">
              Kent Persson (v)
            </item>
            <item xml:id="i-9fndpyqvX9L7rP9Jrxai9c">
              Alice Åström (v)
            </item>
            <item xml:id="i-3vJMTEYypowGpAgS3TWgcD">
              Peter Pedersen (v)
            </item>
          </list>
        </div>
      </div>
    </body>
  </text>
</TEI>
