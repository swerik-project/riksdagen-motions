<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FöU-03447">
  <teiHeader>
    <fileDesc>
      <titleStmt>
        <title>Sveriges förmåga att stå emot hybridhot</title>
        <author corresp="i-3Grh8TCtLTMtZdMgN1X5RJ">av Pål Jonson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3447 av Pål Jonson m.fl. (M)</title>
          <idno type="rdwebb">H8023447</idno>
          <rs type="number">3447</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H8023447/text</ref>
          <ref type="dokument_url_html">http://data.riksdagen.se/dokument/H8023447</ref>
          <ref type="dokumentstatus_url_xml">http://data.riksdagen.se/dokumentstatus/H8023447</ref>
          <ref type="docx">http://data.riksdagen.se/fil/921231F2-1345-4168-ADF5-CD9F717FF84A</ref>
          <ref type="pdf">http://data.riksdagen.se/fil/1CC839BC-46DE-45DA-8C41-F5F7CF6228EC</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-7BVrTrBc6AJDkYa3WEfLxy</idno>
            <name>Jan R Andersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Xca6vWGc3RHnpoDiuPxcDv</idno>
            <name>Jörgen Berglund</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ch6N1ddXaHhYxZN72JKZAS</idno>
            <name>Alexandra Anstrell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-UzYxwAtwHEPure8284TXse" type="signed"/>
        <correspContext corresp="i-UzYxwAtwHEPure8284TXse">
          <note type="signatory" corresp="i-3Grh8TCtLTMtZdMgN1X5RJ"/>
          <note type="signatory" corresp="i-7BVrTrBc6AJDkYa3WEfLxy"/>
          <note type="signatory" corresp="i-Xca6vWGc3RHnpoDiuPxcDv"/>
          <note type="signatory" corresp="i-Ch6N1ddXaHhYxZN72JKZAS"/>
          <note type="signatory" corresp="i-TMBKCxFj2h6LkEEpYodyut"/>
        </correspContext>
        <correspAction xml:id="i-o4bmm5mKD7yUcZjXwuCsb" type="submitted">
          <date when="2020-10-06"/>
          <time when="15:04:32"/>
        </correspAction>
        <correspAction xml:id="i-S4fTPe7ebZkUwWYDBDGH83" type="reviewed">
          <date when="2020-10-06"/>
          <time when="18:51:20"/>
        </correspAction>
        <correspAction xml:id="i-BuhDpJwp9nznuhTnBunqHv" type="referred">
          <date when="2020-10-14"/>
        </correspAction>
        <correspAction xml:id="i-3vSSykgVRL6UQAffR4mTZz" type="assigned">
          <date when="2021-10-11"/>
          <time when="14:19:47"/>
        </correspAction>
        <correspContext corresp="i-3vSSykgVRL6UQAffR4mTZz">
          <ref type="assignedTo">Försvarsutskottet</ref>
        </correspContext>
        <correspAction xml:id="i-PBpSqyvUJW1e5AP3kSKh1K" type="behandlas_i"/>
        <correspContext corresp="i-PBpSqyvUJW1e5AP3kSKh1K">
          <ref type="uppgift">2020/21:KU1</ref>
          <ref type="ref_dok_id">H801KU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU1</ref>
          <ref type="ref_dok_titel">Utgiftsområde 1 Rikets styrelse</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BxcqS11fzbRqvpgPoHriyv" type="behandlas_i"/>
        <correspContext corresp="i-BxcqS11fzbRqvpgPoHriyv">
          <ref type="uppgift">2020/21:FöU4</ref>
          <ref type="ref_dok_id">H801FöU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU4</ref>
          <ref type="ref_dok_titel">Totalförsvaret 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3S62veYTgqrsQ4e7CdDM7D" type="behandlas_i"/>
        <correspContext corresp="i-3S62veYTgqrsQ4e7CdDM7D">
          <ref type="uppgift">2020/21:FöU8</ref>
          <ref type="ref_dok_id">H801FöU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU8</ref>
          <ref type="ref_dok_titel">Militära frågor och frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Wq1F7eDX49KwMpqyjnxVJn" type="behandlas_i"/>
        <correspContext corresp="i-Wq1F7eDX49KwMpqyjnxVJn">
          <ref type="uppgift">2020/21:FöU5</ref>
          <ref type="ref_dok_id">H801FöU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU5</ref>
          <ref type="ref_dok_titel">Integritetsskydd vid signalspaning i försvarsunderrättelseverksamhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9JBwcUnWhQpk3ZtUFBTB9k" type="behandlas_i"/>
        <correspContext corresp="i-9JBwcUnWhQpk3ZtUFBTB9k">
          <ref type="uppgift">2020/21:FöU7</ref>
          <ref type="ref_dok_id">H801FöU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU7</ref>
          <ref type="ref_dok_titel">Samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Weog6yk9UpwWB5gkk52HpX" type="behandlas_i"/>
        <correspContext corresp="i-Weog6yk9UpwWB5gkk52HpX">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HBCp7RxV3NAr27CgBKNHD" type="behandlas_i"/>
        <correspContext corresp="i-HBCp7RxV3NAr27CgBKNHD">
          <ref type="uppgift">2020/21:JuU23</ref>
          <ref type="ref_dok_id">H801JuU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU23</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3447 av Pål Jonson m.fl. (M) Sveriges
          förmåga att stå emot hybridhot
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-6FEaYBMxUfuRRTYnzhXn47">
            Förslag till riksdagsbeslut
          </head>
          <list style="ol">
            <item xml:id="i-8Wrj81tRHHXPHDDcwi5rU5">
              Riksdagen ställer sig bakom det som anförs i motionen om en sammanhållen
              krislagstiftning och tillkännager detta för regeringen.
            </item>
            <item xml:id="i-XsExLa7GFnmLFn59CTSLkx">
              Riksdagen ställer sig bakom det som anförs i motionen om att
              möjliggöra mer omfattande signalspaning och tillkännager detta
              för regeringen.
            </item>
            <item xml:id="i-EnDDgBTcY368WiNHdd1ivd">
              Riksdagen ställer sig bakom det som anförs i motionen om att
              skydda hamnar, flygplatser och annan viktig egendom och tillkännager
              detta för regeringen.
            </item>
            <item xml:id="i-G3ovVF3Ne9bLjpFjGUm7Jc">
              Riksdagen ställer sig bakom det som anförs i motionen om att
              begränsa möjligheten att sprida bilder på skyddsobjekt och tillkännager
              detta för regeringen.
            </item>
            <item xml:id="i-6bE3um3epQoPfYA6d4kUjp">
              Riksdagen ställer sig bakom det som anförs i motionen om att
              kunna klassa fler aktiviteter som hybridhot och tillkännager detta
              för regeringen.
            </item>
            <item xml:id="i-XCW9AwVFCmkp3eES1Le5Ya">
              Riksdagen ställer sig bakom det som anförs i motionen om skärpt
              strafflagstiftning och tillkännager detta för regeringen.
            </item>
            <item xml:id="i-J4JdXTjVt4YGxJTgwEt5xN">
              Riksdagen ställer sig bakom det som anförs i motionen om behovet
              av ett nationellt säkerhetsråd och tillkännager detta för regeringen.
            </item>
            <item xml:id="i-EQtBFitLQzrJ6cKZaHiAPj">
              Riksdagen ställer sig bakom det som anförs i motionen om en bättre
              samverkan på Regeringskansliet och tillkännager detta för regeringen.
            </item>
            <item xml:id="i-NJWEmDWCs6NQG97JFAx7Ni">
              Riksdagen ställer sig bakom det som anförs i motionen om en bred
              myndighetssamverkan och tillkännager detta för regeringen.
            </item>
            <item xml:id="i-4T3Y78bUwigyo74xZXNJaG">
              Riksdagen ställer sig bakom det som anförs i motionen om ett
              särskilt uppdrag att motverka valpåverkan och tillkännager detta
              för regeringen.
            </item>
            <item xml:id="i-4GCmuDx8VGGhYuXpjGQsZX">
              Riksdagen ställer sig bakom det som anförs i motionen om att
              Försvarsmakten ska kunna stödja polisen vid extraordinära händelser
              och tillkännager detta för regeringen.
            </item>
            <item xml:id="i-5yEPNj6SCSpSPYLYJH4Wrz">
              Riksdagen ställer sig bakom det som anförs i motionen om att
              återupprätta den särskilda beredskapspolisen och tillkännager
              detta för regeringen.
            </item>
            <item xml:id="i-3QeyvzkZTwodpSHKSu2YUQ">
              Riksdagen ställer sig bakom det som anförs i motionen om ett
              cybersäkerhetscentrum med en egen budget och ett starkt mandat
              och tillkännager detta för regeringen.
            </item>
            <item xml:id="i-3x1b3WzviLjxua7jJ9SwdU">
              Riksdagen ställer sig bakom det som anförs i motionen om skarp
              övningsverksamhet och tillkännager detta för regeringen.
            </item>
            <item xml:id="i-DULP52mf7acP989HMPRack">
              Riksdagen ställer sig bakom det som anförs i motionen om åtgärder
              för att skydda näringslivet och tillkännager detta för regeringen.
            </item>
            <item xml:id="i-DrrBQXEXbHxQqjAVxTAFeK">
              Riksdagen ställer sig bakom det som anförs i motionen om behovet
              av att skydda svenska universitet och högskolor och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-LRPY6c3kpFZ4csiporYmrx" type="h1">
            Bakgrund
          </head>
          <p xml:id="i-BV8Cjj5nMFPta9ggkxAKoF">
            Ett hybridhot avser i allmänhet en blandning av militära och
            icke-militära medel, ofta i en gråzon mellan fred och krig. Det
            kan inkludera påverkanskampanjer eller politiska, ekonomiska och
            diplomatiska påtryckningsmedel. Tillsammans kan dessa åtgärder
            användas i syfte att utnyttja motståndarens svagheter för att
            uppnå specifika mål.
          </p>
          <p xml:id="i-G72xLNsaFdprdG9DbQyhQq">
            Försvarsberedningen skriver att en angripare kan medvetet skapa
            denna problematik genom att agera så nära gränsen för upptäckt
            som möjligt för att därmed överraska och vilseleda försvararen
            och undvika beredskapshöjning och andra motåtgärder. Initialt
            är det inte alltid uppenbart att händelser utgör medvetna handlingar
            vilket försvårar och försenar nödvändigt beslutsfattande eller
            andra motåtgärder.
          </p>
          <p xml:id="i-EDqR1UwryufNSP9GisYeL5">
            Hybridhoten är breda till sin karaktär. Det betyder att Sverige
            måste kunna mobilisera samhällets samtliga säkerhetsskapande resurser
            för att kunna möta dem. Centrala aktörer är Försvarsmakten och
            FRA samt polisen och Säpo. Det är dock viktigt att kunna involvera
            andra relevanta myndigheter som till exempel Skatteverket, Lant­mäteriet,
            Finansinspektionen och Migrationsverket för att kunna kartlägga
            och möta hoten fullt ut.
          </p>
          <p xml:id="i-PQpkAmY15UXUQLLrn5FwCi">
            Det är väldokumenterat att främst Ryssland, men även till del
            Kina, bedriver systematiska aktiviteter som vi förknippar med
            hybridhot. EU:s utrikestjänst har till exempel pekat Ryssland
            som en förövare när det kommer till desinformationsoperationer
            riktade mot flera länder inom unionen.
          </p>
          <p xml:id="i-6v9vUmpHHRpP9KzDVfL2o7">
            Problemen har vuxit under och i kölvattnet av coronapandemin.
            Till exempel har cyberattackerna mot olika delar av hälsosektorn
            ökat inom EU. Cyberspionage mot aktörer som bedriver forskning
            kring vaccin är ett växande problem och det sprids även en mängd
            felaktig och vilseledande hälsoinformation om coronaviruset, enligt
            EU-kommissionen.
          </p>
          <p xml:id="i-LWX9TCGgnP4CjUPdQTMw5Q">
            Ett belysande exempel på de pågående hybridhoten är det som skedde
            i Åbo skärgård 2018. Ryska, till synes privata, intressen hade
            under en längre tid köpt upp flera fastigheter i den finska skärgården
            längs strategiskt viktiga farleder. Dessa fastigheter utrustades
            med helikopterplattor, kajer med möjlighet att kunna ta emot större
            fartyg samt radarutrustning. Trots att det företag som köpt fastigheterna
            uppgavs arbeta med turism stod fastigheterna tomma. Dessutom sattes
            övervakningskameror upp och folk förbjöds att närma sig dem. Det
            fanns även uppgifter om att det ryska företaget ägnade sig åt
            skattebedrägerier och penningtvätt. Med andra ord fanns goda anledningar
            att anta att det bedrevs verksamhet som syftade till att undergräva
            finsk säkerhet.
          </p>
          <p xml:id="i-XYTUzGf7jyxaWCZi7FhZfq">
            2018 ingrep de finska myndigheterna på bred front. Hundratals
            personer, flera tungt beväpnade, från en lång rad finska myndigheter
            som polisen, Försvarsmakten, Gränsbevakningen och Skattemyndigheten
            slog till samtidigt mot de ryskägda fastigheterna för att säkra
            bevis för olaglig och säkerhetshotande verksamhet. Detta sände
            en tydlig signal till både vänner och motståndare att Finland
            inte tolererade det som skedde och att man var beredd att slå
            till med kraftfulla åtgärder.
          </p>
          <p xml:id="i-FmtDTuFXyMtSt7vTcmnJsk">
            Sverige måste bli bättre på att identifiera verksamhet som syftar
            till att undergräva vår säkerhet och förvissa oss om att det finns
            verktyg för att möta dem. Dessa verktyg förutsätter att det finns
            en god kunskap om hoten och en relevant lagstiftning som möjliggör
            för polis, försvarsmakt och andra myndigheter att vidta åtgärder.
          </p>
          <p xml:id="i-CVGgNNbrgTErfDhRWN9odJ">
            Moderaterna lägger i nedanstående avsnitt fram ett antal olika
            förslag som både på bredden och på djupet ska stärka Sveriges
            förmåga att kunna stå emot hybridhot.
          </p>
          <head xml:id="i-7byLvcFNWLkbnbY9goRAkN" type="h1">
            Moderaternas förslag
          </head>
          <head xml:id="i-7JPRFUQXc7DEGF3YLDQYZk" type="h2">
            Lagstiftning som är anpassad för vår tid
          </head>
          <head xml:id="i-77zB4sEB6Fbps6gQgeWggc" type="h3">
            Inför en sammanhållen krislagstiftning
          </head>
          <p xml:id="i-WvGcHb1WwELvoy7fBaC6U">
            De senaste årens erfarenheter har visat att de lagar som styr
            regeringens möjligheter att agera vid kris inte är fullt ut ändamålsenliga.
            Regeringen får endast besluta om skärpt eller högsta beredskap
            i händelse av krig eller krigsfara, men inte vid en allvarlig
            kris. Detsamma gäller en rad av fullmaktslagarna, till exempel
            förfogandelagen. Även smittskyddslagen ger regeringen begränsade
            möjligheter att agera, till exempel vad gäller beslut om att införa
            karantän i ett visst område. Lagstiftningens begränsningar blev
            särskilt uppenbara i samband med coronapandemin, då tillfällig
            smittskyddslagstiftning snabbt lotsades genom riksdagen för att
            ge regeringen utvidgade möjligheter att agera i syfte att stoppa
            smittan.
          </p>
          <p xml:id="i-FPVimyeZHeBY15yaWnHwrW">
            Svensk lagstiftning måste förändras så att den är ändamålsenlig
            även vid större kriser. Sådan lagstiftning finns i många andra
            EU-länder. Men att förändra lagstift­ningen är en komplicerad
            process och bör utarbetas efter en bred och samlad översyn.
          </p>
          <p xml:id="i-KPkmLFsiqMiWwPha5Z7vMD">
            Ny lagstiftning kan komma på plats antingen genom att förändringar
            i befintlig lagstiftning rörande höjd beredskap eller genom att
            helt ny lagstiftning antas. Avväg­ningen mellan lämpligheten i
            dessa båda alternativ måste genomlysas noggrant. Målet ska vara
            att det inte finns något tidsmässigt eller resursmässigt glapp
            avseende mandat och befogenheter mellan grundläggande krisberedskapsförmåga
            relativt det som finns vid höjd beredskap.
          </p>
          <p xml:id="i-M6kxJzLNc6NgZwDbSihEHM">
            Moderaterna vill se en översyn av den lagstiftning som ligger
            till grund för den svenska krisberedskapen och det svenska totalförsvaret
            i syfte att stärka möjligheterna att agera snabbt och effektivt
            i händelse av kris och krig.
          </p>
          <head xml:id="i-F7A88FbLx4J3oZNdYR8GCP" type="h3">
            Möjliggör mer omfattande signalspaning
          </head>
          <p xml:id="i-NwbkXpJY34HF9VzR7UD33T">
            Signalspaning är ett av de viktigaste verktygen för att kunna
            upptäcka yttre hot mot Sverige. I takt med att den säkerhetspolitiska
            utvecklingen i vårt närområde har försämrats de senaste åren har
            efterfrågan på signalspaning från FRA ökat markant. Moderaterna
            har därför drivit frågan om ökade anslag till FRA för att myndigheten
            ska kunna hantera det ökade trycket.
          </p>
          <p xml:id="i-7pdfpLt1b3JC5XVv5amkLs">
            Ökade resurser är dock inte tillräckligt för en ändamålsenlig
            signalspaning. De lagar och regler som styr signalspaningen måste
            vara relevanta, funktionella och beakta det nya säkerhetspolitiska
            läget. Lagen (2008:717) om signalspaning i försvarsunderrättelse­verksamhet
            (signalspaningslagen) är nu mer än tio år gammal. Även om lagstiftningen
            sedan dess har genomgått vissa förändringar finns nu skäl att
            göra en bred översyn. Den ökade digitaliseringen har medfört större
            risker och sårbarheter inom cyberarenan, och det förekommer omfattande
            informationsoperationer av främmande makt mot en rad olika länder
            i syfte att påverka utgången av fria och allmänna val.
          </p>
          <p xml:id="i-59urZRmnLTZk3FCYQAeb5f">
            Moderaterna vill därför se en helhetsöversyn av signalspaningslagen
            i syfte att identifiera framtida behov. En sådan översyn bör bland
            annat inkludera frågorna om i vilken omfattning signalspaning
            ska kunna bedrivas och vilka aktörer som bör ha rätt att inrikta
            signalspaningen. Det kommer vara av särskild vikt att beakta integritetsaspekterna
            i den framtida utvecklingen av lagen.
          </p>
          <p xml:id="i-KqnwFvTpzpUWcR54eE98Fs">
            Vad gäller frågan om vilka aktörer som bör ha rätt att inrikta
            signalspaning bör till exempel övervägas om den nya myndigheten
            för psykologiskt försvar och/eller Inspektionen för strategiska
            produkter (ISP) i sin nya roll som kontaktpunkt i EU-samarbetet
            kring utländska direktinvesteringar ska få denna möjlighet. Även
            övriga relevanta aktörers behov av signalspaning bör kartläggas
            och analyseras.
          </p>
          <p xml:id="i-JeFLig1nvQJfwoj7Dbncti">
            Vad gäller frågan om signalspaningens omfattning finns det skäl
            att se över 2 a § i signalspaningslagen som slår fast att signalspaning
            är helt förbjuden mellan avsändare och mottagare som båda befinner
            sig i Sverige.
          </p>
          <p xml:id="i-2QrxdfP9H8BhAdWkPbAeop">
            Denna regel innebär exempelvis att pågående signalspaning mot
            aktörer som kan misstänkas förbereda ett terrorangrepp i Sverige
            eller som ägnar sig åt främmande underrättelseverksamhet (spioneri)
            mot svenska intressen måste avbrytas om de aktuella aktörerna
            reser in i Sverige. Även om det i vissa sådana situationer är
            möjligt att använda hemliga tvångsmedel finns en stor risk för
            att viktig information som skulle kunna förhindra allvarlig och
            systemhotande brottslighet går förlorad.
          </p>
          <p xml:id="i-QXDCwFVmGengf3oWiD177U">
            Signalspaningen omgärdas idag av ett gediget granskningssystem.
            För varje uppdrag FRA får måste myndigheten begära tillstånd från
            Försvarsunderrättelsedomstolen för att få inhämta information.
            Verksamheten på FRA granskas löpande av Statens inspektion för
            försvarsunderrättelseverksamheten (Siun). Kontroller görs regelbundet
            av olika aspekter av verksamheten och att den följer regelverket.
          </p>
          <p xml:id="i-VJq8AZfWPF2SaPmTMtikoq">
            Moderaterna vill se en helhetsöversyn av signalspaningslagen.
            En sådan översyn bör bland annat inkludera frågorna om i vilken
            omfattning signalspaning ska kunna bedrivas och vilka aktörer
            som bör ha rätt att kunna inrikta signalspaningen.
          </p>
          <p xml:id="i-HcnDyGH2CFKcfvVd36URFQ">
            Moderaterna vill se över möjligheten att kunna signalspana även
            om både avsändare och mottagare befinner sig i Sverige för att
            kunna identifiera allvarlig och systemhotande brottslighet.
          </p>
          <head xml:id="i-YCt6b1nueaU95y383JFbfN" type="h3">
            Skydda hamnar, flygplatser och annan viktig egendom
          </head>
          <p xml:id="i-SPaTBGsKUe5CPapdCctSVi">
            Lagstiftning som möjliggör en granskning av överlåtelser av säkerhetskänslig
            egendom bör införas. I SOU 2019:34 föreslås att ett statligt kontrollsystem
            ska införas med möjlighet för staten att granska och ytterst villkora
            eller förbjuda överlåtelser och upplåtelser av utpekad egendom
            som är av väsentligt intresse för totalförsvaret. Det gäller i
            första hand hamnar och flygplatser, men också fastigheter i områden
            med geografiska förhållanden av väsentlig betydelse för det militära
            försvaret. Det kan till exempel handla om möjligheten att granska
            markköp i närheten av säkerhetskänslig verksamhet. Moderaterna
            vill se att utredningens förslag nu leder till skarp lagstiftning.
            Dessutom bör en ny utredning tillsättas som ser över möjligheten
            att införa en liknande granskningsmöjlighet kopplad till områden
            omkring viktiga anläggningar för civilt försvar. Det kan exempelvis
            röra sig om mark- och vattenanläggningar och viktig laboratorieverksamhet.
            För närvarande pågår ett arbete som leds av MSB för att identifiera
            riksintressen när det gäller civilt försvar.
          </p>
          <p xml:id="i-BRK2GcoqjtkjNwqdiS1caw">
            Moderaterna vill införa lagstiftning som möjliggör en granskning
            av överlåtelser av säkerhetskänslig egendom.
          </p>
          <head xml:id="i-SE9qBpLNHXHsKr2dHUePhQ" type="h3">
            Begränsa möjligheten att sprida bilder på skyddsobjekt
          </head>
          <p xml:id="i-RbfVVSQsgmWmbH94D4FgxK">
            Lagstiftningen bör ses över för att begränsa möjligheten att
            sprida bilder på skydds­objekt eller annan känslig verksamhet.
            Enligt skyddslagen (2010:305) är det straffbart att exempelvis
            fotografera skyddsobjekt. Det saknas dock regler som innebär att
            det är straffbart att sprida sådana fotografier, exempelvis genom
            att publicera dessa på internet. Även om ett sådant agerande i
            vissa fall kan träffas av andra straffstadganden finns skäl att
            överväga om ett förbud också bör införas direkt i skyddslagen
            för den som sprider avbildningar av skyddsobjekt. Det finns också
            skäl att ta ett bredare grepp kring frågor som rör offentliggörande
            och spridning av information som kan användas av för att utöva
            otillbörlig påverkan på svensk säkerhet.
          </p>
          <p xml:id="i-AwfrCubZCpL72U7vh167cy">
            Moderaterna vill att lagstiftningen ses över för att begränsa
            möjligheten att sprida bilder på skyddsobjekt och annan känslig
            verksamhet.
          </p>
          <head xml:id="i-CWcoP2QeGcwMtwzQTZFqq5" type="h3">
            Fler aktiviteter ska kunna klassas som hybridhot
          </head>
          <p xml:id="i-6n8esb87zX6cvonTwVrVtb">
            Strafflagstiftningen vad gäller de aktiviteter som betecknas
            som hybridhot bör skärpas avsevärt. Dagens lagstiftning innebär
            att det är svårt att lagföra personer trots att de agerat med
            konspirativa metoder mot svenska säkerhetsintressen. Exempelvis
            har den svenska strafflagstiftningen som handlar om att beivra
            olika former av påverkans­kampanjer som syftar till att gå främmande
            makt tillhanda inte ändrats på snart 40 år. Lagstiftningen används
            sällan och är dåligt anpassad till de former av desinformations-
            och påverkanskampanjer som vi ser idag.
          </p>
          <p xml:id="i-EQnUoc2Bewky63wEpmWex3">
            Det finns anledning att ta intryck av andra länders lagstiftning
            i fråga om att ringa in vilka slags gärningar som ska vara straffbara
            som hot mot rikets säkerhet. Det finns flera exempel från andra
            länder där det kriminaliserade området är bredare än mot­svarande
            område i Sverige. Det påverkar bland annat de brottsbekämpande
            myndig­heternas möjligheter att ingripa mot ett pågående angrepp.
            Enligt norsk rätt kan exem­pelvis insamling av information från
            öppna källor, men där uppgifter sammanställs och bearbetas till
            personkänslig information, omfattas av deras straffstadgande mot
            olovlig underrättelseverksamhet. I några andra länder – exempelvis
            Danmark, Finland och Tyskland – finns straffbestämmelser som omfattar
            olika former av medverkan i en främmande underrättelsetjänsts
            verksamhet. I vissa fall kan enbart att erbjuda sig att arbeta
            för en sådan tjänst leda till straff.
          </p>
          <p xml:id="i-4HFYMkBPtkgPTyZwhisZW9">
            Moderaterna vill att fler aktiviteter ska kunna klassas som hybridhot
            och vara straffbara.
          </p>
          <head xml:id="i-BGsVj5sZnFfy81dMKz1Zqi" type="h3">
            Skärpt strafflagstiftning
          </head>
          <p xml:id="i-Aw94xmsdDMGaz59aWEQzJL">
            Vidare är straffsatserna för brott mot rikets säkerhet låga.
            Exempelvis är straffskalan för olovlig underrättelseverksamhet
            mot Sverige – ett brott som täcker olika former av underrättelseverksamhet
            som sker med hemliga eller konspirativa metoder – fängelse i mellan
            14 dagar och två år. För brottet obehörig befattning med hemlig
            uppgift döms inte sällan endast till böter. Det behövs en total
            översyn av straffsatserna för brott mot rikets säkerhet så att
            straffen på ett tydligare sätt speglar det säkerhetshot som brotts­ligheten
            innebär.
          </p>
          <p xml:id="i-DrJKUsgSCWS4uWwyHNF6Bq">
            Moderaterna vill att strafflagstiftningen vad gäller de aktiviteter
            som betecknas som hybridhot skärps avsevärt.
          </p>
          <head xml:id="i-DGCRZSa86GjHgJnkJh38FS" type="h2">
            Fungerande strukturer hos regering och myndigheter
          </head>
          <head xml:id="i-JKTSLJ74V1jRP9UXoQHaBS" type="h3">
            Ett nationellt säkerhetsråd som har ansvar för säkerhetsstrategin
          </head>
          <p xml:id="i-YUXisN21iKhJPyvzLfVyF6">
            Vid i princip alla större kriser de senaste åren har den centrala
            krisledningsförmågan varit ett problem. Utifrån den rådande ansvarsprincipen
            ska den myndighet som har ansvar för en verksamhet till vardags
            även ansvara för verksamheten i händelse av kris. Vid större kriser
            som omfattar flera sektorer och/eller geografiska områden har
            denna princip visat sig vara otillräcklig.
          </p>
          <p xml:id="i-TupMTRMBg46uWRXtAcbwPU">
            Detta har resulterat i en oklar ansvarsfördelning och oförmåga
            att fatta nödvändiga beslut tidigt i en kris för att begränsa
            skadeverkningarna. Det gäller till exempel säkerhetshaveriet kring
            Transportstyrelsen 2017, skogsbränderna 2014 och 2018 och även
            under den nuvarande coronapandemin.
          </p>
          <p xml:id="i-Fi6kaSfsZkUdLNETP8nfAe">
            Det kriskansli som idag finns i Regeringskansliet har inte ett
            tillräckligt mandat eller en tillräcklig organisation för att
            kunna ta ett större ansvar för den centrala krisled­ningen. Nuvarande
            regering valde dessutom att flytta kansliet från Statsrådsberedningen
            under statsministern till Justitiedepartementet. Hösten 2014 inrättades
            också ett nytt särskilt säkerhetspolitiskt råd, med flera för
            den inre och yttre säkerheten relevanta statsråd. Detta råd verkar
            dock mest ha fungerat som ett diskussionsforum.
          </p>
          <p xml:id="i-QJByaN1RsCNrsmiWGFPzwE">
            2017 fick Sverige en nationell säkerhetsstrategi. Säkerhetsstrategin
            har potential att utgöra ett centralt och gemensamt policydokument
            för att identifiera de största hoten och riskerna mot Sveriges
            nationella säkerhet och hur vi ska arbeta för att möta dem. Dock
            har säkerhetsstrategin hittills inte fullt ut fyllt den funktionen.
          </p>
          <p xml:id="i-CCttGtUnpy2DapLtvS17u8">
            Det är uppenbart att det behövs ett omtag på frågan om central
            krisledning. Moderaterna vill se starkare krisledning i form av
            ett nationellt säkerhetsråd som också är knutet direkt till statsministern
            på Statsrådsberedningen och som därför har en ställning överordnad
            fackdepartementen. Kopplingen till Statsrådsberedningen medger
            också möjligheten att kunna flytta anslag mellan olika utgiftsområden.
          </p>
          <p xml:id="i-Xmzxzube8BtdS2dqWnpkMD">
            Säkerhetsrådet skulle lämpligtvis kunna organiseras i olika viktiga
            underavdelningar som till exempel underrättelse, cyber, Ryssland
            och Kina. Det nationella säkerhetsrådet i Storbritannien, vilket
            möts en gång i veckan, har ett permanent kansli där även relevanta
            myndighetschefer vid behov ingår samt ansvarar för den nationella
            säkerhetsstrategin, bör kunna tjäna som inspiration.
          </p>
          <p xml:id="i-NLKAXAGQW2Utzn3S2mdLQv">
            För att stärka kopplingen mellan Regeringskansliet och det nyligen
            inrättade cybersäkerhetscentrumet bör det återinföras en cyberkoordinator.
            Koordinatorn ska ha ett tydligt mandat att utgöra kontaktyta mellan
            Regeringskansliet och det nya cyber­säkerhetscentrumet samt ingå
            i det nationella säkerhetsrådet. Koordinatorn med tillhörande
            kansli bör kunna utgöra en egen underavdelning på det nationella
            säkerhetsrådet.
          </p>
          <p xml:id="i-24kobR7M6H5wMn4nhicrPh">
            Ansvaret för cyberfrågorna är idag fragmenterat och uppdelat
            på minst fyra departement och åtta myndigheter. Behovet av att
            inrätta en cyberkoordinator är tydligt.
          </p>
          <p xml:id="i-5yhxCiUAY9JVifVeaePQWN">
            Moderaterna vill se ett riktigt nationellt säkerhetsråd direkt
            under statsministern på Statsrådsberedningen som kan utgöra den
            centrala krisledningsorganisationen. Det nya nationella säkerhetsrådet
            ska vara knutpunkt i frågor som rör rikets säkerhet i bred bemärkelse.
          </p>
          <p xml:id="i-JwghMAGdEhuCyZGbzjJmLk">
            Moderaterna vill att det nationella säkerhetsrådet ha en tillräcklig
            permanent stab knuten till sig för att rådet ska kunna bereda
            och besluta i relevanta ärenden samt ha ett huvudansvar för den
            nationella säkerhetsstrategin.
          </p>
          <p xml:id="i-XuYKdB7UDZ6jP92uWrxdGo">
            Moderaterna vill att det återinföras en cyberkoordinator på Regeringskansliet
            för ett mer samlat ansvar och för att skapa en tydlig kontaktyta
            mot cybersäkerhetscentrumet.
          </p>
          <head xml:id="i-5eHFpznKQGnxKGrnXYXijG" type="h3">
            Bättre samverkan på Regeringskansliet
          </head>
          <p xml:id="i-BojKDvaVRzCqmAiR8ZdNq2">
            De hybridhot som Sverige står inför idag är horisontella till
            sin karaktär; de griper över flera sektorer samt påverkar både
            yttre och inre säkerhet samtidigt. Regeringskansliets struktur,
            med relativt svaga departement som saknar en tillräcklig tradition
            av sam­verkan och informationsdelning, är inte anpassad till att
            kunna möta denna komplexa hotbild.
          </p>
          <p xml:id="i-UDrF34q3qWt1dT4ofuTRwZ">
            En gemensam och fullständig lägesbild är en förutsättning för
            Regeringskansliets förmåga att fatta relevanta beslut om hur säkerhetshot
            mot Sverige ska kunna mötas på både kort och lång sikt.
          </p>
          <p xml:id="i-NxEQBpEJjdZMbuEyZVjquQ">
            Utifrån den nya hotbilden och Moderaternas förslag att inrätta
            ett nationellt säker­hetsråd på Regeringskansliet behövs en översyn
            av Regeringskansliets struktur och arbetssätt, samt förslag på
            hur dessa bättre kan anpassas till den nya verkligheten. Det faktum
            att Regeringskansliets uppgifter preciseras i regeringsformen
            kommer dock vara gränssättande för i vilken utsträckning det går
            att göra genomgripande struktur­förändringar.
          </p>
          <p xml:id="i-9TH3F15465bLXRcE7Xexb2">
            Moderaterna vill se över struktur och organisation på Regeringskansliet
            för att skapa bättre samverkan mellan de olika departementen samt
            även de myndigheter som departementen har ansvar för.
          </p>
          <head xml:id="i-XWY9LmD8YNEhtXikfEDvwP" type="h3">
            Skapa ett totalförsvarsdepartement
          </head>
          <p xml:id="i-KKM8MpGPL6WpoHy44rsSve">
            Idag är ansvaret för det militära och civila försvaret uppdelat
            på två departement: Försvarsdepartementet och Justitiedepartementet.
            Denna konstruktion som den nuvarande regeringen införde när den
            tillträdde 2014 har tyvärr inte fungerat som det har varit tänkt.
            Ett fungerande totalförsvar måste utgöras av två delar som går
            i takt med varandra. De senaste åren har arbetet med det civila
            försvaret inte prioriterats till­räckligt, vilket i förlängningen
            inverkar negativt på totalförsvaret och dess möjligheter att möta
            hela skalan av hybridhot – från militära till civila.
          </p>
          <p xml:id="i-WVmGAaqox5wrBoLL6A6u6A">
            Försvarsberedningen har föreslagit att den avdelning som nu finns
            på Justitie­departementet och som har ansvar för civilt försvar
            bör föras över till Försvars­departementet och där bilda en egen
            avdelning som har samlat ansvar för totalförsvarsplanering.
          </p>
          <p xml:id="i-TvDfyfzsztBeXRW121mVpn">
            Det finns ingen anledning att vänta med att genomföra denna reform.
            Utvecklingen har visat att totalförsvaret måste vara organiserat
            på ett samlat sätt under ett departe­ment. Det skulle öka förutsättningarna
            för ett tydligt ansvarsutkrävande som minskar splittringar och
            eventuella nedprioriteringar. I sammanhanget är det dock viktigt
            att tydliggöra hur ansvarsfördelningen mellan Försvarsdepartementets
            och Justitie­departements myndigheter ska se ut. De förmågor som
            myndigheter som Säpo och Polismyndigheten besitter måste taktas
            med Försvarsmaktens förmågor.
          </p>
          <p xml:id="i-AYJSqXB457yvsfcGg5kD1k">
            Moderaterna vill att Försvarsberedningens förslag att inrätta
            ett totalförsvars­departement med ansvar för både det militära
            och det civila försvaret genomförs omgående. Försvarsdepartementet
            bör få det ansvaret.
          </p>
          <head xml:id="i-7yr4VRqYSfXUE6xKNeZQ4d" type="h3">
            En bred myndighetssamverkan
          </head>
          <p xml:id="i-LRYRqbYBRN9USED1vqKf1Z">
            De svenska underrättelsemyndigheterna – Säpo, Must och FRA –
            har ett särskilt ansvar för att identifiera hot mot Sveriges säkerhet.
            Det centralt att informationsutbytet dem emellan fungerar, så
            att alla relevanta pusselbitar kan analyseras.
          </p>
          <p xml:id="i-QMYrxkLJCdY4MPbnWG85J6">
            Lika viktigt är att relevant information som fångas upp av andra
            myndigheter också kommer underrättelsemyndigheterna till del.
            Det kan handla om transaktioner som används för att finansiera
            verksamhet som undergräver Sveriges säkerhet eller om utländska
            medborgare som kommer till Sverige i syfte att till exempel spionera
            eller sabotera. För att identifiera sådana risker har myndigheter
            som Finansinspektionen, Lantmäteriet, Skatteverket och Migrationsverket
            viktiga roller att fylla.
          </p>
          <p xml:id="i-Q2c5pHu9pPakffj29w1pYe">
            Medvetenheten om säkerhetshot och förmågan att upptäcka dem måste
            höjas hos svenska myndigheter. Det behövs en samlad strategi för
            att genomföra detta. Andra myndigheter än de med direkt ansvar
            för underrättelse och polisiär verksamhet har också en viktig
            funktion att fylla när det gäller att agera mot hoten. Det samtidiga
            finska tillslaget av ett flertal myndigheter mot fientliga ryska
            intressen i Åbo skärgård skickade en tydlig signal att Finland
            hade identifierat ett hot och var berett att ta till kraftfulla
            åtgärder för att neutralisera detta.
          </p>
          <p xml:id="i-L8NdX6oyBzrJA87H5oQm7o">
            Moderaterna anser att det bör tas ett helhetsgrepp på organisationen
            hos de svenska underrättelsemyndigheterna samt deras samarbete
            med andra myndigheter för att förbättra möjligheten att fånga
            upp hot mot Sveriges säkerhet.
          </p>
          <p xml:id="i-T4Q1NsK4YNeEg4cDYtVEXT">
            Moderaterna anser att det behövs en samordnande funktion för
            att vid behov kunna aktivera breda och myndighetsgemensamma aktioner
            mot säkerhetshot i Sverige. Ett nationellt säkerhetsråd bör ha
            den samlande funktionen och möjligheten.
          </p>
          <head xml:id="i-F1YaV64opojqc7jqyuhLxD" type="h3">
            Särskilt uppdrag att motverka valpåverkan
          </head>
          <p xml:id="i-UoJ1WsTWzYVCERNijRM3cX">
            Fientligt sinnade staters försök att påverka utgången av demokratiska
            val är en proble­matik som vi sett allt mer av. Det finns uppgifter
            om att det har skett påverkansförsök vid i princip alla val i
            större demokratier de senaste åren. Digitaliseringen har ökat
            sårbarheten och det finns ett antal olika sätt att påverka valprocessen.
            Det kan till exempel handla om att sprida felaktig information,
            desinformation, eller att sprida känslig information som tillskansats
            genom dataintrång. Allt i syfte att diskreditera en viss aktör
            och ytterst skada förtroendet för den demokratiska processen.
          </p>
          <p xml:id="i-N3KSBHfjJEjE5PH8XAjc1J">
            Åtgärder för att möta valpåverkan är en prioriterad uppgift där
            flera aktörer har en viktig roll att spela. De aktörer som har
            ansvar för cybersäkerheten som till exempel FRA, MSB och det nya
            cybersäkerhetscentrumet ska garantera att de digitala system som
            används är säkra och att det går att identifiera attacker mot
            dessa.
          </p>
          <p xml:id="i-MF3SDbazDnuTxNqVMWTirT">
            Den nya myndigheten för psykologiskt försvar har en viktig uppgift
            i att identifiera desinformation och påverkanskampanjer som hotar
            dem svenska demokratiska processen och kunna ha förmågan att enskilt
            och tillsammans med andra myndigheter, media och andra aktörer
            kunna bemöta detta.
          </p>
          <p xml:id="i-HBNLpHEWmChzf4KjaXK2YN">
            Moderaterna var det parti som först lyfte förslaget att inrätta
            myndigheten för psykologiskt försvar. Det är bra att myndigheten
            nu är på väg att bli verklighet. Den kommer rätt använd att bli
            en central spelare för Sveriges förmåga att hantera desinformation
            generellt och valpåverkan i synnerhet.
          </p>
          <p xml:id="i-9MqcyWAcy7HyeJ2Qqx9AyH">
            Nu behövs det konkreta åtgärder för att stärka förmågan att identifiera
            påverkans­kampanjer, genomföra större informationskampanjer till
            allmänheten samt utveckla samverkan och öva tillsammans med viktigare
            aktörer inom media. Det senare gäller inte minst de aktörer som
            är ansvariga för de större sociala medier-plattformarna. Vi ser
            även att det nationella säkerhetsråd som Moderaterna föreslår
            kommer att ha en viktig koordinerande roll i arbetet mot valpåverkan
            för att ge en tydlig signal från den högsta förvaltningsnivån.
          </p>
          <p xml:id="i-Qyd38PPejabFxKG8ec6k4p">
            Moderaterna vill att den nya myndigheten för psykologiskt försvar
            och det nya cybersäkerhetscentrumet får tydliga uppdrag att samverka
            för att identifiera valpåverkan och förekommande fall möta densamma.
          </p>
          <head xml:id="i-ACswrjLThSkQU6jhDFab9P" type="h2">
            Verktyg för att möta hybridhoten
          </head>
          <head xml:id="i-HWRCfhhLEjULNmGTx15Rbm" type="h3">
            Försvarsmakten ska kunna stödja polisen vid extraordinära händelser
          </head>
          <p xml:id="i-FYxSPYrpPn7PKMvBQPMsYX">
            Polisiära insatser är det viktigaste verktyget som finns för
            att i fredstid kunna hantera olika sorters otillbörlig påverkan
            mot det svenska samhället som har ett kriminellt inslag. Det är
            centralt att alla tillgängliga resurser som skulle stärka polisens
            verksamhet faktiskt kan användas och att det finns relevant lagstiftning
            för att upptäcka och stoppa aktiviteter som anses kunna skada
            Sveriges säkerhet.
          </p>
          <p xml:id="i-MMxoK7EfwgMNVZQKBirwjh">
            Samarbetet mellan polisen och Försvarsmakten behöver stärkas.
            Rikspolischefen kom i januari 2020 in med en hemställan till regeringen
            där Polismyndigheten vill kunna ta hjälp av Försvarsmakten vid
            extraordinära händelser. Tidigare har polisen bara kunnat begära
            hjälp av Försvarsmakten vid terrorattentat. Tanken är att Försvarsmakten
            vid extraordinära händelser ska kunna assistera med resurser och
            verktyg som be­vakning för att kunna avlasta polisen och göra
            det möjligt för polisen att fokusera på sin kärnverksamhet. Regeringen
            har hittills inte vidtagit några åtgärder för att tillgodose Rikspolischefens
            hemställan.
          </p>
          <p xml:id="i-NoTjMZiFNxdmUHZe6Gbf53">
            Moderaterna ser behovet av att kunna använda alla samhällets
            tillgängliga resurser för att kunna hantera extraordinära kriser.
            Vi kan inte låta gamla låsningar hindra oss från att på ett optimalt
            sätt hantera ett försämrat säkerhetsläge.
          </p>
          <p xml:id="i-5A8xuFnrff6WTypNc8kHEA">
            Moderaterna vill ändra lagstiftningen så att Försvarsmakten ges
            möjlighet att stödja polisen vid extraordinära händelser och tillse
            att Försvarsmakten kompenseras resursmässigt för denna nya uppgift.
          </p>
          <head xml:id="i-5dsTPu6FPfj6sYpVZVTfCd" type="h3">
            Återupprätta den särskilda beredskapspolisen
          </head>
          <p xml:id="i-CCP8UyPqioAHhpEN3vdXPm">
            Under 1990-talet inrättades den särskilda beredskapspolisen för
            att kunna fylla en lucka i den svenska beredskapen: de skulle
            ha förmåga att agera mot sabotageförband på svensk mark i ett
            läge där Sverige ännu inte gått in i höjd beredskap. Den särskilda
            beredskapspolisen var en spetsigare del av den vanliga civilpliktiga
            beredskapspolisen. Den särskilda beredskapspolisen bemannades
            med personer som genomgått en längre och mer kvalificerad militär
            utbildning.
          </p>
          <p xml:id="i-C9yepgkYTMCgN4uCQ1eAKL">
            2012 avskaffades den särskilda beredskapspolisen. Skälen som
            angavs var en låg säkerhetspolitisk hotbild och att styrkan endast
            hade använts vid ett fåtal tillfällen. Sedan dess har det säkerhetspolitiska
            läget i Sveriges närområde försämrats radikalt. En del i det är
            bland annat ett ökat hot mot vital infrastruktur.
          </p>
          <p xml:id="i-SS3ePg3VgbGv99qNdNCYVc">
            Försvarsberedningen föreslog i sin rapport ”Motståndskraft” från
            2017 att det borde inrättas en förstärkningsresurs till polisen.
            Beredningen menar att denna resurs bara ska användas vid höjd
            beredskap. Moderaterna anser dock att det även i fredstid finns
            behov av att stärka förmågan att möta det allt sämre säkerhetsläget
            och de hybridhot som det innebär.
          </p>
          <p xml:id="i-Qur7kvEyAkWpfbyetPwvhS">
            Moderaterna föreslår att den särskilda beredskapspolisen bör
            återupprättas för att stärka Sverige möjligheter att möta hybridhot
            även i fredstid.
          </p>
          <head xml:id="i-BNmrBZHSYcqpPFnkjUHe8v" type="h3">
            Ett cybersäkerhetscentrum med en egen budget och ett starkt mandat
          </head>
          <p xml:id="i-8P3QwTaHUFB4JXe2hHqs4g">
            Ett viktigt steg för att stärka den svenska cybersäkerheten är
            inrättandet av det nya svenska cybersäkerhetscentrumet. Det är
            ett samarbete mellan de fyra myndigheterna Försvarets radioanstalt
            (FRA), Försvarsmakten, Säkerhetspolisen (Säpo) och Myndigheten
            för samhällsskydd och beredskap (MSB).
          </p>
          <p xml:id="i-KxnnG96mZnazACSqgW5Uop">
            Cybersäkerhetscentrumet ska arbeta brett med både offentliga
            och privata aktörer för att stärka svensk cybersäkerhet. Moderaterna
            har varit pådrivande för att få centrumet på plats och vi har
            särskilt tryckt på behovet att det bidrar till att stärka cybersäkerheten
            hos privata aktörer så att Sverige betraktas som en säker marknadsplats
            där både svenska och utländska företag kan verka.
          </p>
          <p xml:id="i-fbL18A6Lxna8FhEuaJjWx">
            Huvudmannaskapet för centrumet bör läggas hos FRA som besitter
            en stor kom­petens när det gäller cybersäkerhet. Fram till dess
            att Moderaternas och försvars­beredningens förslag om ett totalförsvarsdepartement
            med ansvar för både militärt och civilt försvar har genomförts,
            bör Justitiedepartementet ges mandat för inriktning av FRA:s verksamhet
            på cybersäkerhetsområdet med ett särskilt regleringsbrev vid sidan
            av det generella som Försvarsdepartementet har.
          </p>
          <p xml:id="i-Bfhz2vcft5ywrFCKRiGiTY">
            Moderaterna vill ge cybersäkerhetscentrat en egen budget och
            ett starkt mandat att samverka med näringslivet, samt att det
            kan utgöra knutpunkten i det nationella och internationella cybersäkerhetsarbetet.
          </p>
          <head xml:id="i-UwqETUbBzNHd8FYZW4pxRe" type="h3">
            Skarp övningsverksamhet
          </head>
          <p xml:id="i-234Mxiyhyt1bbexcwXyix1">
            Övning ger färdighet. Det är grunden för att aktörer i skarpt
            läge ska kunna genomföra sina uppgifter på bästa sätt. Ju större,
            mer komplexa och mer verklighetstrogna dessa övningar är desto
            bättre. Detta gäller särskilt om flera myndigheter och andra aktörer
            som ska samverka.
          </p>
          <p xml:id="i-BVHwt7CUqKHYCz6sbokpfX">
            Hybridhoten är ett bra exempel på ett område där det finns ett
            behov av att bygga upp såväl en beredskap hos den egna myndigheten
            som en förmåga att samverka med andra myndigheter. Den övningsverksamhet
            som nu börjat bedrivas på nationell och regional nivå inom ramen
            för det återtagna totalförsvaret bör kunna tjäna som mall. Det
            gäller till exempel den planerade Totalförsvarsövning 2020 som
            syftar till att samöva försvarsmakt, andra myndigheter samt företag
            och organisationers agerande i händelse av höjd beredskap. Internationell
            samverkan med andra länder i närområdet bör också bedrivas.
          </p>
          <p xml:id="i-uC3B6MFkKLnKuss2hhpg8">
            Moderaterna vill se fler myndighetsgemensamma övningar som utgår
            från hybrid­scenarion med en bredd av möjliga hot för att förbättra
            beredskap och samverkan mellan olika svenska myndighetsaktörer.
          </p>
          <head xml:id="i-U5MiQKc8m4UArW26BbsepX" type="h2">
            Skydda svenskt näringsliv och forskning
          </head>
          <head xml:id="i-RABwePzmkp53hXfMqvy86j" type="h3">
            Åtgärder för att skydda näringslivet
          </head>
          <p xml:id="i-GhGjJzF2EFU3vkmjdKBEWE">
            Näringslivet utgör motorn i Sveriges ekonomi. Det lägger grunden
            för välstånd och tillväxt. Svenskt näringsliv är idag av hög internationell
            klass och ligger på många områden i teknologisk framkant. Efter
            kalla krigets slut och avvecklingen av det civila försvaret har
            näringslivets betydelse för vår förmåga att kunna klara oss i
            händelse av kris och krig också blivit allt viktigare.
          </p>
          <p xml:id="i-6dmTSNArA7CEzA41iLMNGv">
            Moderaterna vill därför vidta åtgärder dels för att tillvarata
            näringslivets resurser i händelse av kris och krig, dels för att
            skydda svenskt näringsliv. När det gäller det senare så har hot
            som cybersspionage och cyberattacker blivit allt större problem.
            Det behövs en noggrann genomgång av vilka företag som är samhällsviktiga,
            inte bara i händelse av krig men även i fred, och hur de kan bidra
            till att upprätthålla samhälls­viktiga funktioner även under stora
            påfrestningar.
          </p>
          <p xml:id="i-56tKJ7SrBVxuvjpM38FqRr">
            En central del i att skydda svenskt näringsliv handlar om att
            Sverige ska ha hög cybersäkerhet. Moderaterna vill därför att
            det nya cybersäkerhetscentrumet, som är operativt från och med
            i år, måste få ett tydligt uppdrag att stärka cybersäkerheten
            i svenskt näringsliv samt att tilldelas tillräckliga resurser
            för att lösa den uppgiften.
          </p>
          <p xml:id="i-VSVZWpcWqF79co4NBCwShT">
            Sverige saknar idag ett nationellt system för att granska och
            ytterst stoppa utländska direktinvesteringar som kan hota vår
            säkerhet. Det är problematiskt, och något som måste åtgärdas omgående.
            Detta mot bakgrund av att frågan blivit än mer akut i samband
            med coronakrisen. I takt med en försämrad ekonomi för många företag
            och ökat behov av kapital riskerar svensk infrastruktur och högteknologi
            att bli föremål för uppköp och investeringar som i vissa fall
            skulle kunna hota svenska säkerhetsintressen.
          </p>
          <p xml:id="i-TQ4783VvnnCCAekG51GuP6">
            Moderaterna var först med att lyfta och driva på för ett svenskt
            granskningssystem. Tack vara vårt initiativ så har processen att
            ta fram lagstiftning som skyddar Sverige mot olämpliga direktinvesteringar
            snabbats på.
          </p>
          <p xml:id="i-MKVukdpSpt7odXUA5WCJB9">
            På europeisk nivå har samarbetet kring minska säkerhetshotet
            från direktinvester­ingar påbörjats, men det finns mycket kvar
            att göra. Dagens samarbete handlar mest in informationsutbyte.
          </p>
          <p xml:id="i-TFPWcdLUTmCsgDDpwnHWBG">
            Slutligen kommer den nya säkerhetsskyddslagen vara ett viktigt
            verktyg för att skydda information och verksamheter som är av
            betydelse för Sveriges säkerhet mot spioneri, sabotage, terroristbrott
            och vissa andra hot. Ett omfattande arbete kommer krävas för att
            implementera den nya lagstiftningen och det kommer vara resurskrävande
            för Säpo som bär huvudansvar för detta.
          </p>
          <p xml:id="i-88Lj6qvCKmCn3AiAVNa2MT">
            Moderaterna vill se en nationell funktion för att kunna granska
            och ytterst stoppa utländska direktinvesteringar som är olämpliga
            ur säkerhetssynpunkt.
          </p>
          <p xml:id="i-6X4KZWHrJAZhzTaWi5i8A5">
            Moderaterna vill att Sverige ska vara drivande för ett utökat
            samarbete inom EU för att kunna hantera utländska direktinvesteringar.
          </p>
          <p xml:id="i-QhRDsgYRDprKfVV5TaoZdm">
            Moderaterna vill prioritera arbetet med att införa säkerhetsskyddslagstiftningen
            – tillse att relevanta myndigheter har tillräckligt med resurser
            för att skyndsamt höja säkerheten i skyddsvärd verksamhet.
          </p>
          <head xml:id="i-UMK8schFJRLw8VygNfnxPJ" type="h3">
            Skydda svenska universitet och högskolor
          </head>
          <p xml:id="i-MH5zkGvhmSx3Z9eoVoUpEq">
            Det svenska näringslivet och den fria forskningen drabbas idag
            av spionage och industriella stölder som går att knyta till den
            kinesiska staten. Dataintrånget ”Cloud Hopper” är det mest kända
            fallet, men långt ifrån det enda. Det är av stor vikt att Sverige
            förmår skydda näringslivet i allmänhet och innovativa teknikföretag
            i synnerhet. Det hot som svenska försvarsunderrättelsemyndigheter
            beskriver är mycket oroande. Inte minst när svensk teknologisk
            kompetens kan ha en militär användbarhet.
          </p>
          <p xml:id="i-Te9vUifwhAzeFTLdnkXDMH">
            Lagen om kinesiska medborgares underrättelseplikt liksom ett
            förhållningssätt med oklara gränser mellan vad som är civilt och
            militärt leder till utmaningar för svensk forskning. En viktig
            fråga att bevaka framöver är hur vi hindrar personer med koppling
            till kinesisk underrättelsetjänst att ges tillträde till känslig
            forskning. Detta får dock inte leda till ett granskningssystem
            som regelmässigt stoppar duktiga kinesiska forskare bara på grund
            av deras härkomst, utan istället behövs ett träffsäkert system
            som kan identifiera reella säkerhetsrisker.
          </p>
          <p xml:id="i-G13bjwW8WnSNtBRWECEgU7">
            Moderaterna vill att underrättelsemyndigheterna får ett regeringsuppdrag
            att utveckla en strategi kring hur svenska universitet och högskolor
            ska stärka sin säkerhet och kunna arbeta med screening samt vid
            behov samarbeta med exempelvis Säpo, Must och FRA.
          </p>
        </div>
        <div type="motSignatures">
          <list>
            <item xml:id="i-M7PVE5H1Ka1rZEBy63mPqC">
              Pål Jonson (M)
            </item>
            <item xml:id="i-GASXXPbiXPh8AzCkLRUbev">
              Jan R Andersson (M)
            </item>
            <item xml:id="i-Jbt7dSyWwSG891zTp4zkST">
              Jörgen Berglund (M)
            </item>
            <item xml:id="i-T9UefxAvkff3NJJW7cjYoh">
              Alexandra Anstrell (M)
            </item>
            <item xml:id="i-6DzPxVUfj8CPpcyEMgnG6b">
              Jessika Roswall (M)
            </item>
          </list>
        </div>
      </div>
    </body>
  </text>
</TEI>
