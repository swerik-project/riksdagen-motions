<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-SfU-03384">
  <teiHeader>
    <fileDesc>
      <titleStmt>
        <title>Migration och integration</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3384 av Andreas Carlson m.fl. (KD)</title>
          <idno type="rdwebb">H4023384</idno>
          <rs type="number">3384</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H4023384/text</ref>
          <ref type="dokument_url_html">http://data.riksdagen.se/dokument/H4023384</ref>
          <ref type="dokumentstatus_url_xml">http://data.riksdagen.se/dokumentstatus/H4023384</ref>
          <ref type="docx">http://data.riksdagen.se/fil/F6CE84F9-6E28-43BC-9453-945E355029B0</ref>
          <ref type="pdf">http://data.riksdagen.se/fil/C16D22FC-69FE-485C-A4B9-78FEA710B15D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-WTUJB2R5FNpHU89dXa4RTX</idno>
            <name>Emma Henriksson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-DJ8dGLyQXx8GQeiGkcBRiK</idno>
            <name>Annika Eclund</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-PgfrE9pakWspkNp9dr9ejT</idno>
            <name>Caroline Szyber</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-RFhA3xnQ4kJ5MMSFsfEgDD" type="signed"/>
        <correspContext corresp="i-RFhA3xnQ4kJ5MMSFsfEgDD">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-WTUJB2R5FNpHU89dXa4RTX"/>
          <note type="signatory" corresp="i-DJ8dGLyQXx8GQeiGkcBRiK"/>
          <note type="signatory" corresp="i-PgfrE9pakWspkNp9dr9ejT"/>
        </correspContext>
        <correspAction xml:id="i-3FjirDoeUZXufRszWRgup1" type="submitted">
          <date when="2016-10-05"/>
          <time when="16:25:00"/>
        </correspAction>
        <correspAction xml:id="i-6tk97cLwMDA8wkqZiTFwNV" type="reviewed">
          <date when="2016-10-07"/>
          <time when="18:13:06"/>
        </correspAction>
        <correspAction xml:id="i-FkiAEerpWCekHS6niVEiUM" type="referred">
          <date when="2016-10-14"/>
        </correspAction>
        <correspAction xml:id="i-TV9LQKT2ka2NcFJnyFziC5" type="assigned">
          <date when="2018-05-03"/>
          <time when="16:41:13"/>
        </correspAction>
        <correspContext corresp="i-TV9LQKT2ka2NcFJnyFziC5">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-7tXvCwMnC4LcXGyRrnRyhF" type="behandlas_i"/>
        <correspContext corresp="i-7tXvCwMnC4LcXGyRrnRyhF">
          <ref type="uppgift">2016/17:SfU15</ref>
          <ref type="ref_dok_id">H401SfU15</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SfU15</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3XthVftnpTmsVSLXCgXrRt" type="behandlas_i"/>
        <correspContext corresp="i-3XthVftnpTmsVSLXCgXrRt">
          <ref type="uppgift">2016/17:SfU18</ref>
          <ref type="ref_dok_id">H401SfU18</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SfU18</ref>
          <ref type="ref_dok_titel">Åldersbedömning tidigare i asylprocessen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MVvanZgkuYrUzakzsB9fak" type="behandlas_i"/>
        <correspContext corresp="i-MVvanZgkuYrUzakzsB9fak">
          <ref type="uppgift">2016/17:SfU4</ref>
          <ref type="ref_dok_id">H401SfU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SfU4</ref>
          <ref type="ref_dok_titel">Utgiftsområde 8 Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DpENGxqdSCZSkcEoe6oCNw" type="behandlas_i"/>
        <correspContext corresp="i-DpENGxqdSCZSkcEoe6oCNw">
          <ref type="uppgift">2016/17:SfU17</ref>
          <ref type="ref_dok_id">H401SfU17</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SfU17</ref>
          <ref type="ref_dok_titel">Arbetskraftsinvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Y8P9yvJxQzAXoigpAgas3k" type="behandlas_i"/>
        <correspContext corresp="i-Y8P9yvJxQzAXoigpAgas3k">
          <ref type="uppgift">2017/18:SoU13</ref>
          <ref type="ref_dok_id">H501SoU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SoU13</ref>
          <ref type="ref_dok_titel">Socialtjänstfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TAsBmzPhkVQezwp72GorHa" type="behandlas_i"/>
        <correspContext corresp="i-TAsBmzPhkVQezwp72GorHa">
          <ref type="uppgift">2017/18:UbU16</ref>
          <ref type="ref_dok_id">H501UbU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UbU16</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-2Ybs1EZmoxychczD5bR1eU" type="motHeader">
        <div xml:id="i-29aZWEEFyjRS5NJpntfP6P" type="motTitle">
          Motion till riksdagen 2016/17:3384 av Andreas Carlson m.fl. (KD)
          Migration och integration
        </div>
      </div>
      <div xml:id="i-UbvaN4T9PJjYADYFX7k49t" type="motBody">
        <div xml:id="i-RTJFp193dwy1XJD3n6JucW" type="motProposal" subtype="förslag">
          <head xml:id="i-91pVFgvGXV9zAuWeT6yELn">
            Förslag till riksdagsbeslut
          </head>
          <list xml:id="i-8JNoPTgBRiRVEYLkcxTwJj" style="ol">
            <item xml:id="i-Y42A3Sf8MGrwcd11qz8p3F">
              Riksdagen ställer sig bakom det som anförs i motionen om vikten
              av att värna asylrätten och tillkännager detta för regeringen.
            </item>
            <item xml:id="i-Eig7ZQ2i2aHXm3kMYSLEyn">
              Riksdagen ställer sig bakom det som anförs i motionen om behovet
              av ett effektivt och rättssäkert mottagande av asylsökande och
              tillkännager detta för regeringen.
            </item>
            <item xml:id="i-AxtwGiSWeQxzC5W1EaktWJ">
              Riksdagen ställer sig bakom det som anförs i motionen om införandet
              av asylprogram som ger förutsättningar för integration genom rätt
              till tidig språkundervisning och jobb och tillkännager detta för
              regeringen.
            </item>
            <item xml:id="i-RoEEjNBdW7CtaCAE8DvD5g">
              Riksdagen ställer sig bakom det som anförs i motionen om ensamkommande
              barns situation och behovet av tryggt mottagande och bra boendemiljöer
              och tillkännager detta för regeringen.
            </item>
            <item xml:id="i-GZ5CxxjjdcjqUQKmEVxvTQ">
              Riksdagen ställer sig bakom det som anförs i motionen om åldersbedömningar
              och tillkännager detta för regeringen.
            </item>
            <item xml:id="i-E3Fz29rb4FxqC8fAknZDLp">
              Riksdagen ställer sig bakom det som anförs i motionen om kravet
              på rätt till familjeåterförening och tillkännager detta för regeringen.
            </item>
            <item xml:id="i-GKBZfBifoWKLxQ9yeuarsi">
              Riksdagen ställer sig bakom det som anförs i motionen om behovet
              av bättre validering av nyanländas kunskaper och tillkännager
              detta för regeringen.
            </item>
            <item xml:id="i-FupB2puQAQTbw3rQF3c3w8">
              Riksdagen ställer sig bakom det som anförs i motionen om arbetskraftsinvandring
              och tillkännager detta för regeringen.
            </item>
            <item xml:id="i-9pJbwjUs5hej7wGhDZRAsW">
              Riksdagen ställer sig bakom det som anförs i motionen om införandet
              av en inspektion för migrationsfrågor och tillkännager detta för
              regeringen.
            </item>
          </list>
        </div>
        <div xml:id="i-V8pNrBttjMbvpLE7GheSG3" type="motContent">
          <head xml:id="i-LeiVCkMuptfY5VcrrAc2ht" type="h1">
            Inledning
          </head>
          <p xml:id="i-NLTLpp4V4jy6JS487ZJPGM">
            Det pågår en humanitär kris i världen. Krig, förtryck, islamistiska
            terrorgrupper och förföljelse av etniska och religiösa grupper
            gör att miljontals människor är på flykt. Samtidigt söker sig
            många andra, av fullt förståeliga skäl, bort från fattigdom och
            misär mot vad man hoppas ska bli en nystart.
          </p>
          <p xml:id="i-9VfxAk1DpSTe24SxdhJUcD">
            Runt en miljon människor sökte sig till EU under förra året.
            Under inledningen av 2016 var antalet flyktingar och migranter
            till unionen flera gånger större än under motsvarande period förra
            året. Sedan det omdiskuterade avtalet mellan EU och Turkiet trädde
            i kraft den 4 april har antalet migranter som tagit sig från Turkiet
            till de grekiska öarna minskat väsentligt. Antalet migranter som
            tagit sig till Italien från Nordafrika ligger däremot på ungefär
            samma nivåer som förra året. Men det är alltjämt svårt att göra
            bedömningar om hur detta kommer att utvecklas framöver.
          </p>
          <p xml:id="i-ADe3pMgZUZLe3PtH3cXprX">
            Sverige har länge varit ett av de länder i Europa och västvärlden
            som flest sökt sig till och som har tagit ett mycket stort ansvar
            vad gäller att välkomna asylsökande. Under 2014 och 2015 sökte
            nästan en kvarts miljon människor asyl här, vilket i förhållande
            till befolkningens storlek är mer än något annat land i västvärlden.
            Samtidigt är det viktigt att vi påminner oss om att det alltjämt
            är länderna i konflikthärdarnas närhet som både i absoluta antal
            och i förhållande till sin befolkningsmängd tar emot det största
            antalet flyktingar. Om övriga EU-länder tagit emot lika många
            asylsökande per capita som vårt land gjorde under förra året hade
            unionen gemensamt kunna välkomna hela åtta miljoner asylsökande
            under ett år då nöden var mycket stor. Det är genant att inte
            fler länder kunde tänka sig att vara med och bidra.
          </p>
          <p xml:id="i-SrhrKh79Z9GDDfKbUiiYvj">
            Vi känner en stolthet över vårt lands ansvarstagande och människors
            vilja att hjälpa människor på flykt. Vi är ett öppet och välkomnande
            land och här finns humanitet. När situationen var som allra mest
            ansträngd under förra hösten svepte en våg av medmänsklighet över
            Sverige. Socialsekreterare, migrationshandläggare, poliser, pastorer,
            präster, imamer och väldigt många frivilliga visade ett starkt
            engagemang för att hjälpa de medmänniskor som befann sig i en
            mycket svår situation. Utan de frivilligas och det civila samhällets
            insatser hade Sverige inte klarat av den akuta migrationssituation
            så bra som vi ändå gjorde. Det ger skäl att känna tillförsikt
            och stärker Kristdemokraternas tro på människans inneboende förmåga
            att göra gott och bidra till ett gott samhälle.
          </p>
          <p xml:id="i-MVgu4vqPpzQpzPCLQixDGm">
            De senaste årens stora antal asylsökande ställer Sverige inför
            utmaningar vars omfattning ännu inte kan bedömas fullt ut. Det
            är inte bara det svenska asylsystemet som utsätts för stora påfrestningar.
            Även andra centrala samhällsfunktioner är under en mycket stor
            belastning. Det som särskilt kan lyftas fram är att handläggningstiderna
            för asylutredningar blivit mycket långa. Den 1 september 2016
            var drygt 147 000 personer inskrivna i Migrationsverkets mottagningssystem.
            Dessa förväntas enligt Migrationsverkets juliprognos få vänta
            i genomsnitt ett år innan de får sitt första beslut, och under
            denna tid är sysslolösheten och trångboddheten fortfarande påtaglig.
            Det är inte acceptabelt att handläggningstiderna är så långa.
            Det är inhumant och försvårar integrationen.
          </p>
          <p xml:id="i-8moz283Ad7NxhD7VuS13et">
            Boendesituationen för asylsökande är alltjämt pressad, även om
            den är lindrigare idag än för ett halvår sedan. Härutöver finns
            påfrestningar på exempelvis hälso- och sjukvården, skolan och
            den sociala välfärden, som helt enkelt inte är dimensionerade
            för att så många nya människor kommer till Sverige på så kort
            tid. Framåt finns också stora utmaningar kopplade till bland annat
            arbets- och bostadsmarknaderna. Det går exempelvis inte att bortse
            ifrån att Sverige hittills har mycket svaga resultat vad gäller
            att integrera personer med lägre kvalifikationer och utbildning
            på arbetsmarknaden och ännu så länge har regeringen inte genomfört
            eller föreslagit några reformer som på allvar kan förväntas ändra
            på detta. De utmaningar vi har kräver åtgärder så att människor
            får ett humant mottagande och känner sig välkomnade till sitt
            nya hemland.
          </p>
          <p xml:id="i-RV6gdqdapnVdptB6g71Tus">
            Även om få kunde förutse den kraftiga ökningen av antalet asylsökande
            till Europa under det andra halvåret 2015 så var det definitivt
            möjligt att redan i början av detta år inse att behoven kunde
            förväntas bli stora, liksom att Sverige inte ensamt skulle kunna
            ge skydd till alla som behöver det. Efter att Sverige tagit emot
            över 81 000 asylsökande under 2014 stod det för oss kristdemokrater
            därför klart att åtgärder behövde vidtas. Av denna anledning lade
            vi vid årsskiftet 2014/15 fram förslag om tillfälliga uppehållstillstånd
            med rätt till familjeåterförening som huvudregel för alla skyddsbehövande,
            en snabbare avslagsprocess för asylsökande från så kallade säkra
            länder och lägre etableringsersättning kombinerat med lägre skatt
            för nyanlända som jobbar. Syftet med dessa förslag var att minska
            kostnaderna för mottagandet, förbättra integrationen och sätta
            press på övriga EU-länder att ta ett större ansvar så att vi sammantaget
            klarar en rättssäker asylprocess och ett humant mottagande.
          </p>
          <p xml:id="i-Xq2r6AaQSDVcVKjCZZnxEh">
            Regeringens brist på handlingskraft medförde dock att inga åtgärder
            vidtogs i tid och det blev nödvändigt att under hösten 2015 på
            ett annat sätt än tidigare hantera migrationssituationen. I oktober
            2015 slöt därför sex av riksdagens partier – däribland Kristdemokraterna
            – en överenskommelse om 21 insatser med anledning av det kraftigt
            ökande antalet människor som sökte asyl i Sverige. Syftet var
            att skapa mer ordning och reda i mottagandet, få till en bättre
            etablering och dämpa kostnadsökningarna.
          </p>
          <p xml:id="i-UKDccBrGHcULNukuAupkCt">
            Då detta inte var tillräckligt för att komma tillrätta med situationen
            presenterade Kristdemokraterna en knapp månad senare ett antal
            ytterligare åtgärder. Bland annat begärde vi att tillfälliga inre
            gränskontroller skulle införas, något som regeringen strax därpå
            följde. Vi lade också fram förslag för att få fram mer korrekta
            beslutsunderlag till asylutredningarna, att tillsätta en kriskommission
            med syftet att få till en bättre integration och få fungerande
            avvisningar för dem som får avslag på sin asylansökan.
          </p>
          <p xml:id="i-7J95NEspNnJHMeyXhdVvhS">
            Jämfört med oktober–november 2015 har antalet asylsökande till
            Sverige minskat markant, från runt 10 000 per vecka under denna
            period till ungefär 500–600 per vecka hittills i år. Mycket talar
            därför för att regeringens genomförda och annonserade åtgärder
            – tillsammans med EU–Turkiet-avtalet och införda inre gränskontroller
            – har haft avsedd effekt.
          </p>
          <p xml:id="i-4WF9XtHjAK9Ttxmpcufsab">
            Samtidigt är Migrationsverket tydligt i sin prognos från juli
            med att det finns starka drivkrafter för människor i Mellanöstern
            och Afrika att komma till EU och att osäkerheten kring den framtida
            migrationsutvecklingen därmed är fortsatt mycket stor. Kriget
            i Syrien och Irak har nu pågått i fler år än andra världskriget
            och fred är ännu inte i sikte. Migrationsverkets senaste uppskattning
            över antalet asylsökande de kommande åren är 30 000–50 000 under
            2016 och 35 700–77 700 under 2017.
          </p>
          <head xml:id="i-3LgVWS4bJkLWLWJegj8rjS" type="h1">
            Kristdemokraternas utgångspunkter
          </head>
          <p xml:id="i-7MX9Vrs9oUMgLt9sLG6qqX">
            Kristdemokraternas migrationspolitiska utgångspunkt är att värna
            asylrätten och att Sverige har ett moraliskt ansvar att hjälpa
            medmänniskor i nöd. Partiet ska vara en garant för en ordnad,
            human och långsiktigt ansvarsfull integrations- och migrationspolitik
            som erbjuder en fristad för människor på flykt. Utgångspunkten
            är att försvara öppenheten och den fria rörligheten inom EU. Vi
            vill se fler lagliga vägar in i unionen.
          </p>
          <p xml:id="i-9TQVdtKUn8gwwVWDa2EXW9">
            De gemensamma principerna för den reglerade migrationen inom
            EU har sedan sommaren 2015 i princip satts ur spel, och de förutsättningar
            som det svenska asylmottagningssystemet bygger på fungerar dåligt
            idag. Det gör att det är svårt för Sverige att ha asylregler som
            kraftigt avviker från andra EU-länders. Därför är det angeläget
            att Sverige fortsatt kräver en harmonisering av migrationspolitiken
            inom EU och att medlemsländerna följer ingångna avtal så att asylrätten
            kan vidmakthållas.
          </p>
          <p xml:id="i-RQjngqvH2drBNy5tY4MXFA">
            Vid sidan om behovet av att förbättra och effektivisera det direkta
            mottagandet behöver arbetet på detta politikområde framöver fokusera
            på att få de personer som får uppehållstillstånd att så snabbt
            som möjligt etablera sig på den svenska arbetsmarknaden och i
            det svenska samhället samt att få till stånd ett fungerande återvändande
            för de personer som, efter en rättssäker process, inte bedöms
            ha tillräckliga skyddsskäl för att få uppehållstillstånd i Sverige.
          </p>
          <p xml:id="i-WPQ3f3D8xNdUYJBhKUxWLj">
            Kristdemokraternas utgångspunkt för integrationspolitiken är
            att ge människor förutsättningar att kunna ta ansvar för sitt
            eget liv. De människor som kommer till vårt land som flyktingar,
            arbetskraftsinvandrare eller andra anledningar ska så snabbt det
            är möjligt ges verktyg att delta i samhällsgemenskapen. Staten
            ska medverka till att underlätta och skapa förutsättningar, men
            inte ta över människors egen drivkraft eller ta kontroll över
            människors liv.
          </p>
          <p xml:id="i-Nfs5qGLuX8LRTUXdWepvnx">
            De som söker asyl i Sverige hamnar i dag oftast i en lång period
            av väntan och passivitet. För en bättre integration krävs en snabbare
            väg in i samhället. Därför vill vi införa svenskundervisning från
            dag ett, samhällsinformation om lagar och värderingar och krav
            om att stå till arbetsmarknadens förfogande.
          </p>
          <p xml:id="i-4FFMoMjMDpHrD2dybHPquU">
            Språket är vägen in i det svenska samhället. Genom språket får
            alla kunskap om gemensamma rättigheter, skyldigheter och möjligheter.
            En god svenskundervisning är därför avgörande för den enskilde
            och gynnar samhället i stort.
          </p>
          <p xml:id="i-LjQBCBAkTwqxHW3nFwQTcr">
            Det offentliga ska sträva efter goda levnadsvillkor för invånarna
            samt skapa lika möjligheter för utveckling och förverkligande
            av livsprojekt. Integrationspolitiken ska präglas av ett medborgarperspektiv.
            Människor ska ges frihet att i möjligaste mån bygga sin framtid
            efter eget behov. Detta syftar till att stärka identiteten och
            gynna integrationsprocessen.
          </p>
          <p xml:id="i-7JqRpyUtWwpRaz41z8wFdz">
            Kristdemokraterna värnar en migrationspolitik som bygger på öppenhet,
            respekterar asylrätten och värnar de värden och principer som
            skyddsgrunderna bygger på. Det är viktigt att Sverige, idag och
            i framtiden, ger skydd till dem som flyr undan förföljelse, krig
            och förtryck. En human migrationspolitik måste kombineras med
            en effektiv och välfungerande integrationspolitik.
          </p>
          <head xml:id="i-AjWJF4vPeMqVubAY8nHfTC" type="h1">
            Asylprocessen och mottagandet
          </head>
          <head xml:id="i-G3HNFuXK6rzEvfb6sC5JLB" type="h2">
            Asylansökningsområden
          </head>
          <p xml:id="i-Q1X7LYgJ2mDZgPzdt7mY1w">
            Kristdemokraterna föreslår att alla personer som avser att söka
            asyl i Sverige hänvisas till asylansökningsområden nära våra stora
            gränsövergångar. Där registreras asylansökan och det görs en första
            ”sortering” av ärendena. Syftet är att få till stånd en snabbare
            registrering och en beslutsprocess som är både rättssäker och
            effektiv. Genom ett samlat mottagande och beslutsprocess ökar
            möjligheten att förhindra att människor avviker och hamnar i en
            utsatt situation.
          </p>
          <p xml:id="i-FzT9tGhfoxdQqZr6txMRDe">
            I asylansökningsområdena ordnas boende för de asylsökande under
            den första fasen i asylutredningen. Personer som uppenbart inte
            medverkar till att styrka sin identitet, som kommer från så kallade
            säkra länder eller som i enlighet med reglerna i Dublinförordningen
            bör få sin asylansökan prövad i annat land ska få ett snabbt avvisningsbeslut.
            Detsamma gäller personer som bedöms vara en säkerhetsrisk.
          </p>
          <p xml:id="i-5rGj9C9XGYoob2XfWrrPmg">
            Asylmottagningsområdena ska bemannas med sjukvårdskompetens för
            att möta vårdbehov och behov av psykosocialt stöd. Många av dem
            som kommer till Sverige som asylsökande lider exempelvis av posttraumatiskt
            stressyndrom. Genom att dessa kompetenser finns tillgängliga direkt
            vid mottagandet kan ett hälsofrämjande arbete påbörjas tidigare.
          </p>
          <p xml:id="i-Byhjxd93gxDfBsisAEEB6N">
            Det råder idag brist på tolkar vilket försvårar kommunikationen.
            Det behövs därför fler tolkar, inte minst kvinnliga sådana.
          </p>
          <head xml:id="i-EU6jsoaGeK57ZzY16VdJSg" type="h2">
            Korrekta beslutsunderlag
          </head>
          <p xml:id="i-2Z2N57yGSjBubC99rdefrb">
            Felaktig information, osäkerhet och bristande tilltro till myndigheter
            kan göra att asylsökande uppmuntras att göra sig av med identitetshandlingar
            och uppge falska uppgifter då de tror att detta påverkar deras
            möjligheter i asylprocessen positivt. Detta kan göra att den asylsökandes
            rättssäkerhet äventyras och att mottagningssystemet förlorar i
            legitimitet hos allmänheten.
          </p>
          <p xml:id="i-UtsJC6MyQXdkdKqgz6peqQ">
            En hög legitimitet för asylsystemet är väldigt viktigt för såväl
            den asylsökande som för allmänhetens syn på invandring, och för
            integrationen. Om det råder en utbredd uppfattning om att det
            fuskas för att få uppehållstillstånd kommer många tro att människor
            befinner sig i Sverige på felaktiga grunder. Det skapar i sin
            tur negativa attityder och kan försvåra integrationen. Det ska
            löna sig att tala sanning och medverka till att beslutsunderlaget
            blir så komplett som möjligt. Det behövs också starkare drivkrafter
            för att den asylsökande ska medverka till att identiteten är fastställd
            innan man prövar ett asylärende.
          </p>
          <p xml:id="i-8179T7HS3vEZ4AmJ97rD2A">
            Vår utgångspunkt är samtidigt att familjer ska återförenas, varför
            ensamkommande ska återförenas så snart som möjligt med sina föräldrar.
            Om det är så att den ensamkommande kan återförenas med sin familj
            i hemlandet ska det ske skyndsamt. Därför ska vi skapa drivkrafter
            för att berätta om anhöriga redan vid ankomsten.
          </p>
          <head xml:id="i-LZGqSRQVpa4Wf8A4V5M6C4" type="h2">
            Åldersbedömningar av ensamkommande
          </head>
          <p xml:id="i-VF6foH8NGdJUSHhL7UfBGy">
            Åldersbedömningarna av ensamkommande måste förbättras. Det finns
            vuxna som medvetet ger felaktiga uppgifter om sin ålder och utger
            sig för att vara minderåriga för att påverka sina möjligheter
            att få uppehållstillstånd. Denna typ av fusk måste stävjas. Vi
            har ett ansvar att alla som är barn får det skydd och de rättigheter
            de enligt barnkonventionen ska ha. Därför är det av största vikt
            att de åldersbedömningar som görs är rättssäkra.
          </p>
          <p xml:id="i-Lp7uYJPwMrKbebBmigsRH8">
            Det genomförs ålderskontroller idag och många asylsökande får
            sin ålder reviderad, men det finns definitivt ett behov av bättre
            metoder för åldersbedömning även i Sverige. Förbättrade åldersbedömningar
            av ensamkommande gör processen mer rättssäker, och är en garant
            för att asylsökande barn, ungdomar, äldre ungdomar respektive
            vuxna hamnar i rätt boendeform under asylprocessen. Det är därför
            en klar fördel om åldersbedömningen görs så tidigt som möjligt
            under asylprocessen. Regeringen har gett Rättsmedicinalverket
            att genomföra medicinska åldersbedömningar. För att fördjupa kunskapen
            om magnetkameraundersökning som metod har Socialstyrelsen fått
            ett uppdrag som ska redovisas senast i slutet av november 2017.
            Det är angeläget att detta genomförs så snart som möjligt för
            att skapa legitimitet i migrationsprocessen och underlätta ett
            bättre mottagande.
          </p>
          <head xml:id="i-W56EFVVWeCxjSdqRdCAwx5" type="h2">
            Asylprogram – obligatorisk SFI och samhällsorientering
          </head>
          <p xml:id="i-6uckxBTtvPg4DTtHj8VfDQ">
            Asylsökande försätts idag i en lång väntan på handläggning av
            sin asylansökan med en lika lång tid av ovisshet och passivitet
            som följd. Människors inneboende drivkraft och hopp om att bygga
            en bättre framtid riskerar att avta ju längre tiden går.
          </p>
          <p xml:id="i-EAzh3Dutcn31SgjZqVEDTu">
            Kristdemokraterna vill möta denna situation genom att tidigarelägga
            den utbildning (sfi och samhällsorientering) som nyanlända erbjuds
            under asyltiden. Därför vill vi införa krav på att asylsökande
            erhåller och ska delta i 15 timmar språkutbildning och nio timmar
            samhällsinformation per vecka.
          </p>
          <p xml:id="i-WRz1LzbjKkfvMXScwJMjGR">
            En kraftigt kortad etableringstid är något som är bra för både
            den enskilda människan och samhället i stort. Kristdemokraterna
            anslår totalt 600 miljoner kronor för detta ändamål under 2017
            och 1 200 miljoner kronor under vartdera året 2018–2020. På sikt
            överväger vinsterna i snabbare integration de extra kostnader
            som detta medför. Kristdemokraterna avvisar regeringens förslag
            om att länsstyrelserna ska sköta dessa uppgifter, det samlade
            ansvaret för asylsökande ska även fortsättningsvis finnas hos
            Migrationsverket. Den organiserade sysselsättningen kan däremot
            ske både i ideella organisationer och av kommunerna.
          </p>
          <p xml:id="i-MW9CZywMRWyBhPtpETxEaK">
            Utöver utbildningstiden ska asylsökande ha ett arbetskrav på
            sig om 16 timmar per vecka vid det egna asylboendet. Det innebär
            att den asylsökande förväntas bidra med till exempel lokalvård,
            matservering, trädgårdsarbete och vaktmästartjänster, alltså uppgifter
            som idag åligger asylboendenas personal att sköta. Den som inte
            deltar i utbildningen eller uppfyller arbetskravet kan få sin
            dagersättning nedsatt.
          </p>
          <head xml:id="i-X8MJhT9s6XkZ8NZNFRmxZY" type="h2">
            Rätt att arbeta från första dagen
          </head>
          <p xml:id="i-7HHvSuXNg831rKGt9YEHFG">
            Idag måste asylsökande som vill arbeta få ett undantag från skyldigheten
            att ha arbetstillstånd, ett så kallat AT-UND. För att erhålla
            ett sådant måste den asylsökande lämna in godtagbara identitetshandlingar
            eller på annat sätt medverka till att klarlägga sin identitet.
            Detta villkor infördes som ett sätt att få fler asylsökande att
            klarlägga sin identitet.
          </p>
          <p xml:id="i-FoG96cGPN2eYYJKq68RWuv">
            Enligt Migrationsverket har under de senaste två åren skett en
            ökning av antalet asylsökande som har fått AT-UND, men det förklaras
            till stor del med ett högt antal asylsökande och av att en betydande
            andel kommer från Syrien där majoriteten kan styrka sin identitet.
            Enligt Migrationsverkets årsrapport är antalet asylsökande som
            har ett arbete dock fortsatt lågt, under 2015 hade 494 personer
            ett arbete.
          </p>
          <p xml:id="i-F6Lzgg4j1GcFWvcfQFPAa4">
            Med ett kraftigt ökat antal asylsökningar och avsevärt längre
            handläggningstider är det mycket viktigt med sysselsättning och
            att så många som möjligt kan arbeta. Arbete och språk är i flera
            avseenden att betrakta som nycklar in i samhället. För att få
            så många asylsökande som möjligt att arbeta anser Kristdemokraterna
            att villkoret om identitetshandlingar för att få AT-UND bör tas
            bort.
          </p>
          <p xml:id="i-vwdN3tsMmjxRggju9SaGu">
            Kristdemokraterna föreslår också att asylsökande som får ett
            reguljärt arbete ges ett fribelopp om 3 000 kronor som den enskilde
            kan tjäna per månad utan att dagersättningen minskas. Detta utgör
            ett viktigt positivt incitament för arbete vilket stärker integrationen
            i det nya hemlandet.
          </p>
          <p xml:id="i-WzqhGYoyQjwRn1dpxV8uC3">
            För asylsökande som vill börja arbeta har det uppstått en del
            praktiska hinder som, enligt vår mening, måste undanröjas. Det
            har handlat om problem med att få det samordningsnummer som behövs
            för att bland annat kunna begära A-skattsedel. Skatteverket har
            föreslagit en lösning på detta problem och vi anser att detta
            måste åtgärdas skyndsamt.
          </p>
          <head xml:id="i-XFFsTiDjMn41Xtb8HnTuE8" type="h1">
            Ensamkommande barn och unga
          </head>
          <head xml:id="i-5oepA3PyP8SDU8a85qXYWn" type="h2">
            Krissocialjour för ensamkommande
          </head>
          <p xml:id="i-8V2kHjgRgtJKuziYKFrU8J">
            Den humanitära kris som råder i världen har inneburit och innebär
            att mottagandet av asylsökande i Sverige har varit under mycket
            hård press. Många kommuner har gjort bedömningen att de inte har
            förmått att leva upp till vad som krävs för att garantera rättigheterna
            för dem som anländer. Särskilt allvarlig är situationen för de
            barn som har kommit.
          </p>
          <p xml:id="i-Fu66xjG3frdCqizmGFKLB">
            Socialtjänster runt om i landet har fått en ökad arbetsbörda.
            Fler socialsekreterare behöver rekryteras, fler familjehem och
            gode män behövs akut. Listan kan göras lång. Att resurser tillförs
            såväl kommuner som civilsamhälle är viktigt men inte tillräckligt
            för att hantera situationen. Ytterligare åtgärder krävs för att
            resurserna ska användas optimalt.
          </p>
          <p xml:id="i-M99H9k7rap1FoEQtecCBoH">
            Allt eftersom pressen ökat på asylmottagningssystemet har avkall
            gjorts på de kvalitetskrav som tidigare funnits. Ett alltför stort
            tryck på vissa platser, som tränger undan ordinarie samhällsfunktioner,
            riskerar också att leda till missnöje och motsättningar. Det behövs
            därför ett större och mer direkt statligt ansvarstagande.
          </p>
          <p xml:id="i-EJAaYUXjb41PcyG45XsrxK">
            Ensamkommande barn och unga som enligt avtal placerats i en kommun
            bor inte sällan i ett boende eller i ett familjehem i en annan
            kommun, ibland i närområdet men det kan också vara på en ort i
            en helt annan del av landet. Utredningar och uppföljning görs
            också utifrån metoder som utarbetats för barn med helt andra behov.
            Förutom att det läggs resurser på fel saker innebär det att de
            faktiska behov, som just dessa barn har, riskerar att missas.
            Den nya boendeformen med stödboende är ett viktigt steg för att
            möta behoven och minska mottagningskostnaderna men det är inte
            tillräckligt, framförallt inte för de yngre ensamkommande barnen.
          </p>
          <p xml:id="i-VDPLiECumy8oYQbiXHb9LX">
            I den uppkomna situationen krävs en annan ansvarsfördelning och
            nya arbetsformer. En nationell krissocialjour med särskilt ansvar
            för ensamkommande barn och unga bör inrättas under Statens institutionsstyrelse.
            Krissocialjouren ska finnas som en resurs för de kommuner som
            behöver avlastning i arbetet med ensamkommande. Den nationella
            krissocialjouren bör ha befogenhet och resurser att upprätta mottagningsboenden,
            rekrytera familjehem, gode män och särskilt förordnade vårdnadshavare
            samt kunna ansvara för familjehemsplacering och verka som stöd
            för de kommuner som upprätthåller funktionerna i egen regi eller
            i samverkan med andra kommuner.
          </p>
          <p xml:id="i-N5QjP9tRUsgdy1aqfMrEN3">
            En nationell funktion kan samla kunskapen om dessa barns och
            ungdomars behov och se till att den kunskapen kommer dem alla
            till del oavsett var i landet de hamnar. Det bör tas fram nya
            riktlinjer för vilka krav som bör ställas på familjehem och gode
            män för dessa barn och ungdomar samt riktlinjer för stödgruppsverksamhet
            för samma målgrupp. Med en nationell organisation kan resurserna
            optimeras samtidigt som på ett bättre sätt säkrar barns trygghet
            och rättssäkerhet. Genom inrättandet av en nationell krissocialjour
            ges också en välkommen avlastning till kommunerna. Kristdemokraterna
            avsätter 10 miljoner kronor för att inrätta en krissocialjour.
            De medel som regeringen tillför Socialstyrelsen för att inrätta
            ett kompetenscentrum för ensamkommande överför vi till krissocialjouren
            som ska ha en samlad kompetens på området.
          </p>
          <head xml:id="i-8TyfCJXbXQTv7bNbdd5vZG" type="h2">
            Lämpligt boende för ensamkommande barn och unga
          </head>
          <p xml:id="i-SmH292W54nXSXK3xEznRfJ">
            Kristdemokraterna anser att fler ensamkommande barn och ungdomar
            i första hand ska placeras i familjehem. Eftersom antalet familjehem
            är begränsat har Kristdemokraterna föreslagit att fler familjehem
            med beredskap att ta hand om dessa barn och unga ska rekryteras
            och utbildas. Vi anslår 40 miljoner kronor för att rekrytera familjehem
            och gode män. För de barn och unga som ändå inte kan beredas plats
            i ett familjehem är det viktigt att kommunen kan erbjuda annat
            lämpligt boende.
          </p>
          <p xml:id="i-HntStZL91EaLcGuySX7ezQ">
            Den nya typen av boende, stödboende för unga mellan 16 och 20
            år, som nyligen har införts är mycket välkommen. Tidigare var
            det endast möjligt att placera barn och unga i HVB-hem, vilket
            inte alltid varit lämpligt. Det nya stödboendet är i första hand
            tänkt för unga personer 18 år och äldre men kan, om särskilda
            skäl finns, även omfatta barn och ungdomar i åldern 16–17 år.
            Regeringens aviseringar under sommaren om att ett stort antal
            även av barnen som är 16 och 17 år ska placeras i stödboende väcker
            oro. Det är därför av särskild vikt att barnen även fortsatt ska
            placeras i den typ av boendeform som är bäst lämpad. Socialnämnden
            ska ha ett övergripande ansvar, och en noggrann bedömning ska
            göras utifrån det enskilda barnets eller den unges behov.
          </p>
          <p xml:id="i-3TGWcieHQiK7WKjL8MstfQ">
            I huvudsak bör en placering i ett stödboende endast bli aktuell
            där barnets eller den unges egen problematik inte ligger till
            grund för placeringen. Den nya reglerade formen för stödboende
            svarar också mot det faktiska behov som speglats av att flera
            kommuner redan använder boendeformer de benämner stödboende, men
            för vilka det inte tidigare har funnits någon reglering.
          </p>
          <p xml:id="i-C3EBVp4KxhAjGSWtN56nQf">
            Kristdemokraterna anser att det är viktigt att en uppföljning
            görs av denna nya placeringsform och att tillsynen av dessa boenden
            säkerställs. Inspektionen för vård och omsorg (IVO) som har haft
            denna uppgift har saknat tillräckliga resurser för att leva upp
            till sitt uppdrag. Vi välkomnar därför att IVO nu får ett utökat
            anslag men anslår ytterligare 5 miljoner kronor i vårt budgetalternativ.
          </p>
          <p xml:id="i-GiKorqd3jJKAvvuvv8hidr">
            Regeringens förändringar av ersättningarna till kommunerna för
            boende till ensamkommande flyktingbarn är i allt väsentligt riktiga,
            men infasningen av dem riskerar att på ett orimligt sätt drabba
            kommuner som tagit stort ansvar. Vi anslår därför 300 miljoner
            per år 2017 och 2018 för att mildra sådana effekter i form av
            en hjälpfond. Det är 260 miljoner kronor mer än regeringen per
            år.
          </p>
          <head xml:id="i-NrkvDJoUSq3tWQ6RpMKQgY" type="h2">
            God man inom 24 timmar
          </head>
          <p xml:id="i-3abbVvZmAvPpCamH2TftsQ">
            När ensamkommande barn och unga anländer till Sverige saknar
            de per definition familj, men också i de allra flesta fall vänner
            och annat kontaktnät som kan ge den värme och det stöd som är
            så viktigt att man får när man kommer ensam till ett nytt land.
            Därför arbetar Kristdemokraterna för att dessa barn ska få in
            trygga rutiner i sina liv, främst genom ett säkert boende och
            gode män.
          </p>
          <p xml:id="i-ReFTJmYXwKRZeo2J5wri7D">
            En god man ska ha nära kontakt med den minderåriga, informera
            om barnets rättigheter och säkerställa att barnet vet vilka fördelar
            som finns med en rättssäker process jämfört med de risker som
            följer med en avvikelse. Även om det finns exempel där barnen
            inte fått det stöd de borde från sin gode man så är det många
            barn och unga som vittnar om den positiva inverkan gode mannen
            hade när de kom ensamma till Sverige. Många ensamkommande säger
            att det inte gått så bra för dem som det gjort om det inte hade
            varit för den gode mannen.
          </p>
          <p xml:id="i-TvfZvgA3H2tVJBghA5xkB3">
            I dag tar det alltför lång tid från det att den minderåriga anländer
            till att en god man förordnas och det förekommer även att gode
            män har ansvar för fler minderåriga än de klarar av. Orsaken till
            detta är huvudsakligen bristen på gode män. Kristdemokraterna
            vill att alla ensamkommande barn ska få en god man inom 24 timmar
            efter ankomst.
          </p>
          <p xml:id="i-7WTyamkBuv8o3HXtwxUctM">
            Men en snabbare hantering behövs för att tillgodose barns och
            ungas rättigheter, exempelvis att minska risken för att de försvinner.
            Därför föreslår Kristdemokraterna att rekryteringen av gode män
            intensifieras, bland annat genom en nationell kampanj och införandet
            av ett nationellt register. Vi anslår 40 miljoner kronor för rekrytering
            av familjehem och gode män. Kristdemokraterna vill även att alla
            gode män ska få den utbildning och de verktyg som behövs för att
            klara av sitt uppdrag. Kommunerna ska samtidigt säkerställa att
            de har en fullgod uppföljning av varje godmansförordnande.
          </p>
          <head xml:id="i-JdzoEgUJAKdXDNvTVwLfTt" type="h2">
            Permanent lag om tillfälliga, treåriga uppehållstillstånd
          </head>
          <p xml:id="i-AEQiLyJyNomQzSPKSovRmR">
            Den som beviljas asyl i Sverige bör som huvudregel tilldelas
            ett tidsbegränsat uppehållstillstånd som gäller i tre år. Om skyddsbehovet
            kvarstår efter tre år permanentas uppehållstillståndet. Den som
            under de första tre åren har etablerat sig på arbetsmarknaden
            ges ett permanent uppehållstillstånd även om skyddsbehovet inte
            skulle kvarstå. Kristdemokraterna menar att dessa bestämmelser
            ska permanentas inom ramen för utlänningslagen och inte vara en
            del av den tidsbegränsade lag som regeringen har infört på området.
          </p>
          <p xml:id="i-2xukJTECJCygvAQGgJ5pDv">
            Kristdemokraternas förslag stärker incitamenten till etablering
            eftersom eget arbete säkrar rätten att stanna i Sverige. Förslaget
            kan också påverka hur många som söker asyl just i vårt land. Att
            Sverige fram till nyligen, till skillnad från andra EU-länder,
            som huvudregel har sannolikt bidragit till att fler sökt asyl
            här i stället för i andra EU-länder. En jämnare fördelning minskar
            Sveriges kostnader och underlättar etableringen för dem som kommer
            hit.
          </p>
          <p xml:id="i-TNb2kCYgvVbt8PLP8mf864">
            Kristdemokraterna anser att den som har beviljats ett tidsbegränsat
            uppehållstillstånd för tre år ges rätt att återförenas i Sverige
            med sin make/maka och barn under 18 år.
          </p>
          <head xml:id="i-5xuDk5pvf29nmeNbEc7LJU" type="h2">
            Effektivare avvisningar
          </head>
          <p xml:id="i-MjryeUHrYm1cs6E1mRnLT2">
            Den som saknar skyddsbehov eller andra skäl att stanna i Sverige
            ska skyndsamt lämna landet. Andelen som frivilligt väljer att
            lämna Sverige efter ett utvisnings- eller överlämningsbeslut har
            minskat de senaste åren. År 2015 valde 9 718 personer att frivilligt
            återvända till sina hemländer medan 10 956 blev polisärenden.
            En del utvisades med tvång, men de allra flesta avvek och gick
            ”under jorden”. Det fanns i början av året över 21 000 ärenden
            liggande hos polisen gällande personer som fått avslag på sin
            asylansökan och ska lämna landet. Detta är inte acceptabelt. De
            som fått avslag på sin ansökan ska avvisas. Att ”gå under jorden”
            innebär stora risker för den enskilde och att parallellsamhällen
            etableras. Det är en utveckling som vi vill motverka.
          </p>
          <p xml:id="i-9H9hYw5Zwk3b2rApUvEjxw">
            För att möjliggöra fler avvisningar är det viktigt att Sverige
            ingår fler bilaterala överenskommelser (så kallade återtagandeavtal)
            med de viktigaste mottagarländerna för att dessa ska ta emot sina
            medborgare. Det behövs även mer resurser till polisen för att
            de ska kunna verkställa avvisningar och utvisningar och även i
            större utsträckning genomföra inre utlänningskontroller. Även
            fortsatt kommer det finnas situationer då verkställighet av utvisningen
            inte kan ske trots den enskildes medverkan med anledning av att
            ursprungslandet inte tar emot sin medborgare. Då bör det finnas
            en gräns för hur många gånger försök görs för att verkställa beslutet.
            Förutom det inhumana i att låta människor som inte kan utvisas
            leva i osäkerhet år efter år så är också varje försök till verkställighet
            mycket kostsam. En tänkbar gräns skulle kunna vara ett begränsat
            antal försök av utvisnings- eller avvisningsförsök och att en
            tidsgräns införs. Att det dragit ut på tiden med utvisnings- eller
            avvisningsförsöket får då inte bero på att den enskilde har hållit
            sig undan verkställigheten eller på annat sätt försvårat den.
          </p>
          <p xml:id="i-HpVsFpTN9485DC1iPD39Qs">
            Förvarstagande är ett frihetsberövande och vår utgångspunkt är
            att det endast ska ske i undantagsfall. Samtidigt är det viktigt
            att säkerställa att den som inte längre har laglig rätt att vistas
            i Sverige också kan utvisas så fort som möjligt, eftersom legitimiteten
            för asylrätten i annat fall riskerar att undergrävas.
          </p>
          <p xml:id="i-5DNBWk8N7Mn8E7XdLxh1FT">
            När ett mycket stort antal personer har fått avslag på sin asylansökan
            under den senaste tiden har det varit stor brist på förvarsplatser,
            vilket inneburit att personer som fått avvisningsbeslut och där
            risken för att de ska avvika har varit stor, inte har kunnat tas
            i förvar. Detta scenario kan förväntas bli ännu vanligare framöver.
            Därför behövs det fler förvarsplatser. Kristdemokraterna anslår
            60 miljoner kronor per år för att skapa ytterligare 50 förvarsplatser
            och totalt 520 miljoner kronor utöver regeringen för att anställa
            fler poliser och civilanställda.
          </p>
          <head xml:id="i-MaayQWmiu61r353v5U43Lt" type="h2">
            Inrätta en inspektion för migrationsfrågor
          </head>
          <p xml:id="i-G5nfwgSQfVra58vGWNPLkA">
            En rättssäker migrationsprocess förutsätter att varje steg är
            rättssäkert. Att myndigheter har ett ansvar att själva se över
            sina rutiner och följa upp sitt arbete är inte tillräckligt. Därför
            föreslår Kristdemokraterna att en inspektion för migrationsfrågor
            inrättas. Syftet med denna inspektion är att verka för rättssäkerhet
            och effektivitet genom hela migrationsprocessen, det vill säga
            i hanteringen hos Migrationsverket, utlandsmyndigheter, domstolar,
            polis och i samverkan med kommuner och landsting.
          </p>
          <p xml:id="i-ErGzEdigbAo2tzRvf18hVt">
            Målet med en inspektion för migrationsfrågor är att upptäcka
            systembrister och därigenom höja rättssäkerheten för den enskilde.
            Därför bör inspektionens fokus ligga på att säkerställa en korrekt
            och enhetlig tillämpning av lagstiftningen, och att samarbetet
            mellan ansvariga myndigheter fungerar och ger förutsättningar
            till upprätthållen rättssäkerhet.
          </p>
          <p xml:id="i-4YWZ2hburdk755wHxix9F3">
            En inspektion för migrationsfrågor kan närmast jämföras med Inspektionen
            för socialförsäkringen. Den nya inspektionens granskning bör främst
            ske genom bedömning av myndigheternas egna system för styrning.
            Exempelvis ska den kunna kartlägga huruvida olika delar av Migrationsverket
            eller polisen skiljer sig åt i hanteringen av liknande fall, om
            det finns omotiverade skillnader mellan domstolar, på vilket sätt
            och hur snabbt Migrationsverket rättar sig efter ny praxis, hur
            olika utlandsmyndigheter arbetar med handläggning och i vilken
            mån myndigheterna lever upp till regeringens satta mål.
          </p>
          <head xml:id="i-FD8yyxPgFPfwfvFEyDxDCC" type="h2">
            Kompetens gällande förföljda på grund av tro, kön eller sexuell
            läggning
          </head>
          <p xml:id="i-3TXhBowFHuxke4KGPCgUHi">
            Arbetet med att förstärka rättigheterna för dem som riskerar
            förföljelse på grund av tro, kön, könsidentitet eller sexuell
            läggning är av stor vikt. När de mänskliga rättigheterna försvagas
            i ett land är ofta den första varningssignalen ökade attacker
            mot just religiösa minoriteter och hbtq-personer. Situationen
            för de två grupperna ger också ofta en god indikation på hur det
            är ställt med de mänskliga rättigheterna i ett land rent generellt.
          </p>
          <p xml:id="i-15zxHAwwMbZifg9J54pxNt">
            Sedan 2005 ska förföljelse på grund av tro, kön, könsidentitet
            eller sexuell läggning ge flyktingstatus. Någon uppföljning har
            dock inte gjorts huruvida den nya lagstiftningen har förbättrat
            möjligheterna att få uppehållstillstånd för dem som riskerat förföljelse
            på någon av dessa grunder. Inget fall där den asylsökande har
            åberopat förföljelse på grund av sexuell läggning som asylskäl
            har heller tagits upp av Migrationsöverdomstolen. Domstolen har
            alltså hittills inte agerat i sin roll som praxisbildande instans
            inom detta område.
          </p>
          <p xml:id="i-89JhmE1QfvB1TfCNYV7Wg1">
            Migrationsverkets kompetens är naturligtvis avgörande och flera
            viktiga insatser, i form av referensgrupper, utbildningsinsatser
            och seminarier, har gjorts sedan den nya lagstiftningen infördes.
            Verket arbetar för att säkerställa en likformig tillämpning i
            asylärenden där sexuell läggning och könsidentitet åberopas. Exempelvis
            har myndigheten särskilt utbildade specialister med i beslutsfattandet
            i ärenden där sexuell läggning åberopas, det görs kontinuerliga
            granskningar för att komma åt eventuella brister i handläggning
            och medarbetare på myndigheten utbildas i så kallat normkritiskt
            tänkande. Allt detta är mycket välkommet.
          </p>
          <p xml:id="i-4k6YsZP6YMhEBFi1WmDbsh">
            Migrationsverket har även anordnat seminarier för att höja kompetensen
            kring religion som asylskäl. Insikten om att mer kunskap behövs
            för att kunna fatt rätt beslut är ett viktigt steg i rätt riktning
            för en rättssäker asylprocess. Migrationsverket har även beslutat
            om ett nytt och uppdaterat rättsligt ställningstagande angående
            metod för prövning av tillförlitlighet och trovärdighet.
          </p>
          <p xml:id="i-2jvkK3DqLqETFMyPbfqZEQ">
            Men trots insatserna hos Migrationsverket och i domarna i domstolarna
            finns det fortfarande mycket som tyder på att lagstiftningens
            intention från 2005 inte har uppnåtts. Det är därför dags att
            se över lagen och tydliggöra nu motstridiga uttalanden. Flera
            oklara uttryck, till exempel vad det innebär att leva ”öppet”
            med sin sexuella läggning eller tro, behöver klargöras.
          </p>
          <head xml:id="i-pFuo6HLwQ1CC4NcxowomG" type="h2">
            Se över EBO-lagen
          </head>
          <p xml:id="i-NtjqSczye6HueT9GRorEji">
            När antalet asylsökande och nyanlända ökar kraftigt på kort tid
            uppstår en akut bostadsbrist. Bostadsbristen drabbar enskilda,
            både de som väljer eget boende och de som bor i anvisade boenden
            med låg standard.
          </p>
          <p xml:id="i-ExUrq9hTBSnRoqUqCAAfnQ">
            Sedan 1994 har asylsökande samma rätt till dagersättning oavsett
            om de väljer att bo i Migrationsverkets boende eller ordnar eget
            boende (EBO). Trots namnet har EBO blivit inneboende, inte eget
            boende. Konsekvensen är trångboddhet, frekventa flyttar och socialt
            utanförskap. Det finns fall där tio till tolv personer trängs
            i en tvårumslägenhet. Oseriösa aktörer utnyttjar situationen och
            handel med adresser förekommer. EBO leder även till att nyanlända
            koncentreras till vissa områden.
          </p>
          <p xml:id="i-AwBikNDJS7kjS3DABcUsMT">
            Lokalpolitiker i kommuner som Malmö och Södertälje har därför
            länge försökt uppmärksamma oss rikspolitiker på de svåra och allvarliga
            konsekvenser som EBO medför. Vi behöver en jämnare fördelning
            mellan landets kommuner av såväl nyanlända som asylsökande. Både
            för de asylsökandes skull och för att underlätta arbetet med att
            ta emot och slussa in dem i samhället.
          </p>
          <p xml:id="i-LqqwrWAJrXMnrxSgRt83sV">
            För att fler ska välja anläggningsboende och för att bryta den
            destruktiva trångboddheten behöver EBO-lagen ses över och ekonomiska
            styrmedel användas på lämpligt sätt. För närvarande har vi en
            akut situation i flyktingmottagandet som kräver insatser av mer
            tillfällig karaktär. Men den långsiktiga frågan – att bryta den
            destruktiva trångboddheten – måste återkomma längre fram i syfte
            att hitta en hållbar boendesituation för asylsökande och nyanlända.
          </p>
          <head xml:id="i-HsN2DbUyKNpekDFPPrG3jB" type="h2">
            Bostadsbristen för asylsökande och nyanlända
          </head>
          <p xml:id="i-wEsAHnPgYNPKsuPPRp2g1">
            Förutsättningarna för Migrationsverket att själva äga och driva
            boenden för asylsökande bör förbättras. Om Migrationsverket driver
            asylboenden i egen regi underlättas möjligheten till dialog och
            förberedelser mellan kommun och Migrationsverk till skillnad från
            dagens process då upphandlingsförfarande vid fullbordan ställer
            kommuner vid fullbordat faktum. När omständliga upphandlingar
            undviks kan dessutom egen regi innebära större kostnadseffektivitet.
            Under det gångna året har uppseendeväckande upphandlingar skett
            som lett till rättsliga tvister. Genom egen regi stärker Migrationsverkets
            sin upphandlingskompetens då man i högre grad själv vet vad som
            krävs för att driva ett boende, det gör också myndigheten bättre
            förmögen att själv kunna hantera tider av hög migration.
          </p>
          <head xml:id="i-LMmNJoUuApNjCvEnqaLzR2" type="h2">
            Möjligheten till ”hem-bo”
          </head>
          <p xml:id="i-FFAKGyiK2hBoCvzErerfKU">
            Utifrån det intresse som också finns hos enskilda att bereda
            rum i sina hem bör också möjligheten för asylsökande till sådana
            placeringar utvecklas. I samband med vårpropositionen (prop. 2015/16:99)
            framlade regeringen en anslagshöjning till länsstyrelserna motsvarande
            10 miljoner kronor för att stödja kommunerna att utveckla verksamhet
            för att underlätta uthyrning av bostäder till nyanlända som nu
            höstens proposition kommit att bli det dubbla. Det är angeläget
            att länsstyrelsen stödjer kommunerna med kriterier för hur nyanlända
            ska kunna erbjudas boende hos enskilda med minimikrav om minsta
            antal kvadratmeter, hygien- och köksutrymmen etc. Kriterier bör
            också fastställas runt begränsningar för antal personer i hushåll.
            Familjer bör beredas gemensamma placeringar. Den som är ”värd”
            skulle kunna ersättas med en viss summa per upplåten kvadratmeter
            alternativt att den boende behåller dagsersättning i hushåll där
            denne självständigt sköter sin matlagning etc. Kommuner bör också
            kunna med uppdaterade och tillåtande detaljplaner väsentligt förbättra
            möjligheterna till utveckling av fastigheter så att bostadsbeståndet
            kan användas bättre för andrahandsuthyrning. Ett föredömligt exempel
            är Nacka kommun som aktivt gått ut och efterlyst villaägare med
            möjlighet att hyra ut delar av sin fastighet. När en kommun är
            tydlig med sin intention och tillåtande med att ge tillstånd till
            avstyckning av en fastighet, främjas förutsättningarna för ”hem-bo”.
          </p>
          <head xml:id="i-NW59cC3JK2UGyiMviZh8Ly" type="h2">
            Anhörig- och anknytningsinvandring
          </head>
          <p xml:id="i-Vy24o6tiMY5Rw7rsJ4i2fm">
            Familjens betydelse för upplevelsen av gemenskap, trygghet och
            stabilitet i en ständigt föränderlig omvärld kan inte nog betonas.
            Ur ett integrationsperspektiv är familjen med andra ord helt central.
            Det är Kristdemokraternas utgångspunkt att familjer ska kunna
            återförenas. Det är bättre att de människor som kommit till Sverige
            fokuserar på att så fort som möjligt etablera sig på arbetsmarknaden
            och i samhället, istället för att oroa sig för sina anhöriga.
            Kristdemokraterna föreslår att tillfälliga uppehållstillstånd
            i tre år ska vara huvudregel för den som har asylskäl och att
            rätten till familjeåterförening ska gälla. Vi anslår 1 300 miljoner
            kronor för att rätten till familjeåterförening ska gälla dem som
            har tillfälliga uppehållstillstånd.
          </p>
          <head xml:id="i-HwQTPQutL4ihzpwB1LySfz" type="h2">
            Kvinnor som kränks eller riskerar att kränkas – tvåårsregeln
          </head>
          <p xml:id="i-DW7Wzw4MYYCJkvG7ozHBFX">
            Den person som söker uppehållstillstånd för att få leva med en
            person i Sverige kan beviljas ett tidsbegränsat uppehållstillstånd
            som gäller under två år – den så kallade ”tvåårsregeln”. Om förhållandet
            upphör innan utgången av två år ska personen ifråga återvända
            till sitt hemland. Regeln kom till för att förhindra skenäktenskap.
          </p>
          <p xml:id="i-HwxuSSNN6MpqYnyasruCad">
            Det har dessvärre visat sig att kvinnor som misshandlas av sin
            partner försatts i en tvångssituation. De har helt enkelt haft
            att välja mellan att fortsätta utstå psykisk eller fysisk misshandel
            eller att bli utvisade från Sverige. Därför ändrades lagen och
            i dag kan den person som utsatts för våld eller annan allvarlig
            kränkning under förhållandet, och av det skälet lämnat detsamma,
            beviljas fortsatt uppehållstillstånd även om förhållandet upphört
            innan två år förflutit.
          </p>
          <p xml:id="i-WDAAuvSwqmwCLjpg7ApV91">
            Lagändringen förefaller dock inte ha inneburit att situationen
            förbättrats i avsedd omfattning. Kvinnor som borde ha fått stanna
            har inte fått göra det. En orsak till detta är att även om kvinnan
            brutit upp från förhållandet på grund av exempelvis misshandel,
            krävs att sammanboendet inte varit helt kortvarigt och att förhållandet
            från början var seriöst. Om man finner att förhållandet varit
            oseriöst eller kortvarigt, bedöms orsaken till uppbrottet som
            relativt oväsentligt.
          </p>
          <p xml:id="i-CDa6TBzzVR1aiHizYJomoz">
            I betänkandet Kvinnor och barn i rättens gränsland (SOU 2012:45)
            påpekar regeringens utredare att tusentals kvinnor varje år söker
            hjälp efter att ha utsatts för våld av sina män. Utredningen menar
            att kunskapen hos kvinnorna är bristfällig och att informationen
            borde bli bättre. Det finns tyvärr exempel på män som systematiskt
            utnyttjar utländska kvinnor genom att inleda ett förhållande med
            dem och inom två år antingen överge dem eller på annat sätt göra
            så att de tvingas lämna förhållandet. Dessa män är väl medvetna
            om att kvinnorna kommer att utvisas om förhållandet upphör innan
            två år har gått.
          </p>
          <p xml:id="i-3pYM6puRwEBakjEqGnHbou">
            För att kunna utreda om det finns skäl att misstänka att referenspersonen
            kan komma att förgripa sig på sökanden i framtiden, eller för
            att fastställa att han tidigare förgripit sig på sambo eller maka,
            bör en kontroll göras genom registerutdrag. Vi menar att utdrag
            från brottsregistret avseende brott mot liv och hälsa 3 kap.,
            brott mot frihet och frid 4 kap., frid och sexualbrott 6 kap.,
            ska hämtas in för samtliga referenspersoner. Även meddelande om
            besöksförbud ska hämtas in.
          </p>
          <p xml:id="i-K3H3p7CMVU15GHaDkaq5DZ">
            Kristdemokraterna menar att det även bör göras en kontroll utifrån
            folkbokföringsregistret samt Migrationsverkets register om tidigare
            anknytningsförfrågningar. Det kan ge en bild av om någon tidigare
            ansökt om uppehållstillstånd på grund av anknytning till personen
            ifråga. På så sätt kan ingen sätta i system att inleda ett förhållande
            och sedan överge personen i fråga innan tvåårsperiodens utgång.
          </p>
          <p xml:id="i-3cbAPmP521277QeGB3JmSp">
            I de fall det framkommer att referenspersonen tidigare dömts
            för brott mot kap. 3, 4 eller 6 i brottsbalken bör sökanden alltid
            informeras om detta muntligen. De svenska ambassader som hanterar
            ansökningsprocessen bör även få i uppdrag att ge sökande en mer
            fullödig information om vilka rättigheter de har och vilket skydd
            som kan ges. En sådan information bör inkludera reglerna kring
            tvåårsgränsen. Den som utsätts för misshandel och kränkningar
            ska inte vara utlämnad till den som begår brottet. Den situation
            som alltjämt råder innebär att det kan uppfattas som att ”lite
            stryk ska man tåla”. Det är helt oacceptabelt. Ytterligare steg
            behöver vidtas för att kvinnorna som blir misshandlade inom tvåårsperioden
            inte ska försättas i en tvångssituation.
          </p>
          <head xml:id="i-YRgGA4sxeTRc1D9T4DYBcH" type="h1">
            Arbetskraftinvandring och fri rörlighet
          </head>
          <head xml:id="i-RDpFvVwdNRLujoXJi8QvfH" type="h2">
            Utveckla arbetskraftsinvandringen
          </head>
          <p xml:id="i-HVRsjLZSLLPT8nWDi3rk61">
            Sverige behöver fler företag som startar, växer och anställer.
            Det ställer krav på ett konkurrenskraftigt näringsklimat med god
            tillgång till kvalificerad arbetskraft. Vi kommer behöva alla
            företag och arbetstillfällen som finns för att klara välfärden
            och utmaningen med Sveriges och Europas åldrande befolkning.
          </p>
          <p xml:id="i-Wc2i378A88d9i2A5eKmqhR">
            Arbetskraftsinvandring bidrar till att ett land utvecklas och
            till en växande ekonomi. Det är också ett sätt för att skapa fler
            lagliga vägar in i EU. Om fler länder ökade möjligheterna för
            arbetskraftsinvandring skulle fler människor som söker sig från
            utsatthet och fattigdom, men som inte har asylskäl, ges förutsättningar
            att kunna arbeta och försörja sig i ett annat land samtidigt som
            man bidrar till en växande ekonomi. Vi vill se fler vägar in till
            Sverige för den som vill komma hit och arbeta. Det gäller inte
            minst i yrken där det i dag råder brist på arbetskraft i Sverige.
          </p>
          <p xml:id="i-AVejy9dkxS6ezmMDjYphPh">
            Studenter som studerat i Sverige bör ges möjlighet att stanna
            minst sex månader för att söka arbete eller starta företag här.
          </p>
          <p xml:id="i-2YVVGZRnk9R5YnZHV45oHa">
            Ett problem idag är långa väntetider för att få sin ansökan om
            arbetstillstånd prövad. Vi vill korta handläggningstiderna för
            arbetstillstånd och utöka möjligheterna till digital hantering.
            Vi vill även införa en 30-dagarsgaranti hos Migrationsverket vid
            komplett ansökan. Om man gör en ansökan om arbetstillstånd, som
            inte kräver kompletteringar, ska det inte dröja längre än 30 dagar
            innan arbetstillståndet är utfärdat.
          </p>
          <p xml:id="i-4fX3pxsg6Dha9foXSPZVjt">
            Det ska vara lätt att jobba och göra rätt för sig i Sverige.
            Då krävs att inte stelbenta regler eller onödig byråkrati sätter
            hinder i vägen. I stället måste en helhetsbedömning göras. Det
            är till exempel orimligt att en arbetskraftsinvandrare utvisas
            enbart på den grunden att han eller hon har fått sin anställning
            via en rekryteringskanal som tillhör några av de vanligaste och
            mest utbredda som används idag, vilket det finns exempel på. På
            samma sätt är det orimligt när enskilda misstag av den enskilde,
            arbetsgivare eller myndighet som innebär att alla delar i kriterierna
            inte uppfyllts till punkt och pricka blir utvisad på grund av
            detta. Här måste regler och/eller regeltillämpning förändras så
            att en helhetsbedömning görs.
          </p>
          <p xml:id="i-58kSixSxLJwm81iGsV2pK1">
            Arbetskraftsinvandring bidrar till bättre kompetensförsörjning
            och ökade möjligheter för företag att växa och anställa. Samtidigt
            förekommer dåliga villkor, falska anställningar och handel med
            anställningsavtal. Vi anser att alla former av missbruk av regelverket
            om arbetskraftsinvandring måste motverkas.
          </p>
          <p xml:id="i-QrVE9B1Fvx2RAHL5CBtvDc">
            Vi föreslår två nya insatser för att motverka missbruk av arbetstillstånd.
            För det första vill vi att direktåtkomst införs för Migrationsverket
            till vissa uppgifter hos bland annat Skatteverket. Genom direktåtkomst
            till uppgifter om till exempel antal anställda i verksamheten,
            omsättning, resultat, inbetalda skatter och avgifter kan Migrationsverket
            kontrollera att regelverken efterlevs på ett mer effektivt sätt.
            Här finns utredningsförslag klara sedan mer än ett år. Regeringen
            måste snarast till riksdagen lägga fram ny lagstiftning.
          </p>
          <p xml:id="i-UDSJUjCqorby6mQt1La4WP">
            Vi vill även se ett särskilt regeringsuppdrag till Migrationsverket
            som syftar till ett förstärkt arbete mot missbruk av reglerna
            för arbetskraftsinvandring utifrån gällande regelverk.
          </p>
          <head xml:id="i-NugxHWgheR6ZUPaFH6pWfJ" type="h1">
            Flyktingpolitik inom EU
          </head>
          <head xml:id="i-TbqS1wVZxR3R8KTf5DMUsb" type="h2">
            Dublinförordningen
          </head>
          <p xml:id="i-7jnDBDu3qnwaXNhpL1tAN1">
            Dublinförordningen tillkom i syfte att fördela ansvaret för asylsökanden
            mellan EU-länderna. I denna förordning fastslås att asyl ska sökas
            i ”första asylland”, det vill säga det land i unionen som flyktingen
            eller migranten först anlände till. Denna ordning har sina fördelar
            och sina nackdelar. Den medför exempelvis en tydlighet i frågan
            var en person ska söka asyl och den gör att ingen riskerar att
            hamna utanför systemet i ett läge när ingen medlemsstat vill ta
            hand om en persons asylansökan. Samtidigt tar den bort möjligheten
            att söka asyl i flera länder samtidigt.
          </p>
          <p xml:id="i-Ku5uMmxvY3xgpPbapzZT65">
            Dublinförordningen är i grunden bra, men visade sig ha uppenbara
            brister i ett läge när ett mycket stort antal flyktingar och migranter
            sökte sig till Europa på kort tid. Viljan att ta emot asylsökande
            och att pröva deras ansökningar har uppenbart minskat. Framförallt
            gäller det länderna i södra Europa vid EU:s yttre gräns, dit många
            flyktingar och migranter av naturliga skäl först anländer, men
            även flera länder i Centraleuropa. Under hösten 2015 släpptes
            i praktiken ett stort antal flyktingar och migranter igenom dessa
            länder utan att vare sig asylansökningar registrerades eller personuppgifterna
            dokumenterades. Många flyktingar och migranter tog då möjligheten
            att röra sig vidare genom Europa upp mot exempelvis Tyskland och
            Sverige.
          </p>
          <p xml:id="i-VqAjR6G19WQKbrUKHv8gUQ">
            Alla länder i EU ska enligt internationella konventioner ta ansvar
            för de flyktingar och migranter som kommer till Europa. Ändå är
            det i huvudsak Tyskland, Sverige och Österrike som de senaste
            åren tagit emot asylsökande. Det står helt klart att Dublinförordningen
            behöver ses över i sin helhet.
          </p>
          <p xml:id="i-P8kfywxsHUSy47zQvrgYK8">
            Kristdemokraterna ser det som mest rimligt att personer som vill
            söka asyl i EU gör det vid unionens yttre gräns och att de asylsökande
            därefter fördelas mellan EU:s medlemsstater baserat på en specifik
            fördelningsnyckel. Hänsyn bör i denna framför allt tas till befolkningsstorlek,
            ekonomisk styrka och tidigare ansvarstagande på asylområdet. Den
            asylsökande bör vara knuten till det tilldelade landet och därmed,
            i normalfallet, inte ha möjlighet att själv bestämma asylland.
            I särskilda fall bör dock hänsyn kunna tas till exempelvis personlig
            anknytning till en viss medlemsstat eller om den asylsökande besitter
            specifika språkkunskaper. Sverige bör gentemot EU och övriga medlemsstater
            driva linjen om en reformerad Dublinförordning i enlighet med
            dessa principer.
          </p>
          <head xml:id="i-S9iD1WLrokTM4FX4L7PN1N" type="h2">
            Kvotflyktingar och nödvisum
          </head>
          <p xml:id="i-4wn6aAy28S7BUPeamdM8uS">
            Kvotflyktingsystemet är idag en av få lagliga vägar in till Europa.
            Sverige tar i dagsläget emot ungefär 1 900 kvotflyktingar per
            år, men i och med migrationsöverenskommelsen från 2015 kommer
            Sverige att successivt öka antalet kvotflyktingar upp till 5 000
            personer årligen. Kristdemokraternas målsättning är att Sverige
            ska verka för ett ökat ansvarstagande också från EU i denna fråga.
            Alla medlemsstater ska ta emot kvotflyktingar och fler kvotflyktingar
            totalt sett ska tas emot i EU. Därför behövs en uppgörelse om
            ett kvotfördelningssystem i Europa.
          </p>
          <p xml:id="i-Sobv9qeB8DdDWp8fh8VAS7">
            I dag går det inte att söka asyl i EU på distans från utlandet.
            Man kan inte heller få visum till ett EU-land för att söka asyl.
            Många människor på flykt ser sig därför hänvisade till illegala
            och hänsynslösa flyktingsmugglare. Kristdemokraterna anser att
            gemensamma steg bör tas från EU:s länder att i samarbete med UNHCR
            öppna möjligheten att söka nödvisum före inresa till EU. Detta
            är också en fråga som finns med i migrationsöverenskommelsen.
            En utredning är tillsatt som ska se över frågan om nödvisum.
          </p>
          <head xml:id="i-P4ieUg7RkzMQngfCVB91fp" type="h2">
            Hjälporganisationerna ska få ökat stöd
          </head>
          <p xml:id="i-KSpVNmrBq2gxpU1x4oep5a">
            Vi behöver ta tillvara de enskilda krafter och organisationer
            som vill och kan hjälpa. Gåvor till frivilligorganisationer strömmar
            in och är ett tydligt exempel på att enskilda vill hjälpa till
            i flyktingmottagandet. Här behöver kommunerna jobba tillsammans
            med både enskilda och det civila samhället. Ofta är det organisationer
            som Röda Korset, Läkare utan gränser eller Rädda Barnen som finns
            på plats i de mest drabbade områdena. Det civila samhället är
            oersättligt och förtjänar samhällets erkännande och stöd. I rådande
            läge är det därför obegripligt att regeringen valt att höja skatten
            på gåvor till ideella ändamål. Kristdemokraterna vill återinföra
            och utveckla avdragsrätten för gåvor till ideella organisationer.
          </p>
          <p xml:id="i-3VdzfutZosnyFvSpsdp978">
            Även FN:s flyktingkommissariat UNHCR och andra hjälporgan behöver
            mer resurser för att kunna intensifiera sina insatser. Biståndspolitiken
            bör beakta detta.
          </p>
          <head xml:id="i-KgiyWFTzMqHKX1nbARXKTQ" type="h2">
            Uppvärdera medborgarskapets betydelse
          </head>
          <p xml:id="i-J4Kmosc49bijXgQDFGoLTe">
            Medborgarskapet är inte vad som helst, det innebär rättigheter
            och skyldigheter. Det är varje persons skyldighet att ta ansvar
            för samhället genom att bidra för att främja det gemensamma bästa.
            Att följa lagarna är en annan medborgerlig skyldighet. En av många
            rättigheter som följer av medborgarskapet är att ha inflytande
            över det politiska livet och de lagar man lyder under. Denna rättighet
            speglas i skyldigheten att ta ansvar för samhällets styrning genom
            att delta i demokratiska val.
          </p>
          <p xml:id="i-3CrprApBuJn5ardpzSuz51">
            Invandrare förväntas att från dag ett vara goda samhällsmedborgare
            genom att uppfylla medborgarens skyldigheter. De ska i största
            möjliga mål bidra till det gemensamma via skatten, följa de lagar
            som stiftats och ta egna initiativ för att bli en del av samhället.
          </p>
          <p xml:id="i-6fJm1EKZEwM9578VL3cVDv">
            Medborgarskapet har både en reell som en symbolisk betydelse.
            Genom medborgarskapet erhålls som sagt rösträtt i riksdagsval
            men även rätten att kunna söka vissa typer av tjänster inom polis,
            domstol och militär, den ovillkorliga rätten att vistas i landet
            samt konsulär hjälp vid problem i utlandet. Den mer symboliska
            betydelsen är att medborgaren genom medborgarskapet blir en del
            av något gemensamt, med skyldigheter och rättigheter gentemot
            andra. Genom medborgarskapet stärks känslan av delaktighet, samhörighet
            och identitet.
          </p>
          <p xml:id="i-EwoMuwhFN4C8E3A5PRWyPj">
            Enligt en undersökning genomförd av SCB tycker 66 procent av
            de svenskfödda att det svenska medborgarskapet är väldigt viktigt.
            De flesta födda i Afrika, Asien och Sydamerika värderar också
            det svenska medborgarskapet på samma nivå som svenskfödda. Bland
            nordamerikaner och européer är siffrorna lägre. Minst betydelse
            har det svenska medborgarskapet för invandrare som har levt i
            mer än tio år i Sverige och som inte har fått något medborgarskap.
          </p>
          <p xml:id="i-LRoaLN6c7AmHDtyGb4MTSN">
            Enligt en rapport från Timbro, ”Vem ska få bli svensk medborgare?”,
            är det empiriskt belagt att medborgarskapet har låg status i Sverige.
            Ett konkret uttryck för detta är en minskande vilja hos invandrare
            att ansöka om svenskt medborgarskap. Antalet invånare i Sverige
            utan svenskt medborgarskap har ökat de senaste åren och enligt
            rapporten saknade drygt 40 procent av de utrikes födda i Sverige
            2010 svenskt medborgarskap. Den största gruppen bland icke-medborgarna
            kommer från Finland, Irak, Polen, Danmark och Norge. Invandrare
            från närliggande länder dröjer längst med att skaffa sig svenskt
            medborgarskap. Samtidigt som invandrare från Asien och Afrika
            naturaliseras efter i genomsnitt sex år hade nordiska medborgare
            väntat i genomsnitt 26 år. I Timbrorapporten konstateras också
            att det är jämförelsevis enkelt att bli svensk medborgare men
            att det trots detta är många som avstår från att ansöka om det.
          </p>
          <head xml:id="i-QcVeNXPhwLPCKXYZWvCvWt" type="h2">
            Obligatoriskt med samhällsorientering
          </head>
          <p xml:id="i-X8NMrGrqqopQFvXXTPvX9Z">
            Det är dags att uppvärdera medborgarskapets betydelse. Det är
            önskvärt att de som vill och kommer att leva i Sverige under en
            lång tid också har ett svenskt medborgarskap. Medborgarskapet
            ska ses som ett mål, inte ett medel. Vi tycker att de krav som
            i dag ställs för att erhålla medborgarskap är bra men vi vill
            komplettera dessa med att den som söker medborgarskap ska ha genomgått
            undervisning i samhällsorientering. För dem som inte deltagit
            i denna undervisning tidigare ska det erbjudas möjlighet att göra
            det i samband med ansökan.
          </p>
          <p xml:id="i-Hnfk7epCst25sgWnbcBDCJ">
            Ordentlig kunskap om det svenska samhället är en viktig nyckel
            för att på ett aktivt sätt kunna utöva sina medborgerliga rättigheter
            och skyldigheter. Liknande krav i olika varianter är mycket vanliga
            i andra jämförbara länder. Norge införde under 2006 krav på att
            de som söker medborgarskap ska ha fått ett antal undervisningstimmar
            i exempelvis samhällskunskap.
          </p>
          <head xml:id="i-STrjnZpaXSJRBeroJ54ucq" type="h2">
            Medborgarskapsceremoni och medborgarbok
          </head>
          <p xml:id="i-GZK3sUMJjfDNBaoXkwo2AF">
            För att tydliggöra medborgarskapets betydelse vill vi att alla
            kommuner ska arrangera offentliga medborgarskapsceremonier för
            att välkomna nya medborgare. Alla som blir medborgare eller myndiga
            bör också få en medborgarbok där de rättigheter och skyldigheter
            som följer av medborgarskapet förmedlas.
          </p>
          <head xml:id="i-BWdXUMquCK8tEyPYqMKFYC" type="h2">
            Barn som föds i Sverige
          </head>
          <p xml:id="i-9vcYXVPDAGpesjVFsYCvES">
            Ett barn som föds i Sverige till föräldrar med utländska medborgarskap
            ”ärver” sina föräldrars medborgarskap, enligt den så kallade härstamningsprincipen.
            Först efter fem år kan föräldrarna söka svenskt medborgarskap
            för barnets del, givet att barnet har permanent uppehållstillstånd.
            Kristdemokraterna anser att barn som föds i Sverige ska räknas
            som svenskar och genom anmälan från föräldrarna få svenskt medborgarskap.
            Kravet bör vara att båda föräldrarna är överens om det och att
            minst en av föräldrarna har permanent uppehållstillstånd. Statslösas
            barn ska vid födelsen få svenskt medborgarskap automatiskt om
            en av föräldrarna har permanent uppehållstillstånd. I annat fall
            skulle ett barn som växer upp i Sverige i praktiken kunna utvisas
            om dennes föräldrar utvisas, trots att barnet har levt här i hela
            sitt liv. Det vore inte rimligt.
          </p>
          <head xml:id="i-B6qprgzuh7SSDNsRUJKzG8" type="h2">
            Återkalla medborgarskap som erhållits genom mutor eller bestickning
          </head>
          <p xml:id="i-PYDoP7Wr2HhdYuwiyFXekx">
            När det är uppenbart att en person fått svenskt medborgarskap
            genom mutor eller bestickning bör det, genom en grundlagsändring,
            vara möjligt för domstol att återkalla medborgarskapet. På så
            sätt markeras medborgarskapets vikt och att man inte kan tillförskansa
            sig det svenska medborgarskapet på olaglig väg. Ett liknande förslag
            presenterades av en utredning (”Omprövning av medborgarskap” SOU
            2006:2) med anledning av ett antal uppmärksammade fall av mutor
            som inträffat några år tidigare.
          </p>
          <head xml:id="i-RpJkWeYXm7qLXU3escENqf" type="h2">
            Nyanlända invandrares etablering
          </head>
          <p xml:id="i-CwAzE9SXrmnSWmp3eWViFr">
            Trots de stora utmaningar vi nu ser, levererar regeringen få
            svar. Sverige behöver en politik för fler jobb, fler bostäder
            och bättre skola. Regeringens politik verkar i motsatt riktning.
            Den företagarfientliga politik som regeringen driver riskerar
            minska antalet jobbtillfällen för de nyanlända. Och inom arbetsmarknadspolitiken
            finns mycket övrigt att önska, då regeringen förlitar sig till
            en gammaldags struktur kring arbetsmarknadsåtgärder i offentlig
            sektor, såsom statliga beredskapsjobb, traineejobb och extratjänster.
            Dessutom ser man inte behovet av att reformera och förnya arbetsförmedlingsverktyget.
            Här behövs en ökad flexibilitet och utmaningarna är många för
            att få Arbetsförmedlingen att fungera i en modern tid. De som
            drabbas hårdast är de nyanlända som riskerar att fastna i ett
            långvarigt socialt och ekonomiskt utanförskap. En integrationspolitik
            som inte fungerar undergräver migrationspolitikens legitimitet.
          </p>
          <p xml:id="i-VS7UDDZN2Xc3TjRxwT34em">
            Av dessa skäl krävs nu politiska förslag som gör det möjligt
            för fler nyanlända att få arbete, som förbättrar situationen på
            bostadsmarknaden, som gör mottagandet bättre och som långsiktigt
            gör integrationspolitiken effektivare. Det behövs fler enkla jobb,
            vilket kan förverkligas genom Kristdemokraternas introduktionsanställningar.
            Aktivitetsnivån under asylprocessen behöver höjas och inkludera
            kvalificera språkundervisning. Numera anvisas kommuner nyanlända
            och har att hantera uppgiften att finna bostäder åt ett bestämt
            antal människor varje år. Uppgiften är förenad med kraftiga svårigheter
            för kommunerna och lösningarna varierar. Kommuner köper bostadsrätter,
            bygger om äldreboenden eller ställer upp villavagnar på campingar.
            För att stärka kommunernas kapacitet att motta de nyanlända på
            ett hållbart sätt föreslår Kristdemokraterna under utgiftsområde
            14 att schablonersättningen justeras och att en prestationsbaserad
            del för de kommuner som mottar flest införs.
          </p>
          <p xml:id="i-8XnFPhqU5uqzEaZbFM6dBB">
            Kristdemokraterna välkomnar det stora engagemang som finns i
            civilsamhället, bland olika organisationer, kyrkor och enskilda
            som gör ett fantastiskt arbete som flyktingguider eller med familjekontakter
            för att ge stöd till nyanlända. De kan bidra till en snabbare
            etablering och integration genom ex språkträning, simundervisning,
            läxläsning och mycket annat. Utöver civilsamhällets insatser behövs
            dock ett samlat grepp där människor redan i asylansökningsfasen
            kan börja läsa svenska inom sfi och strukturerat genomgå samhällsorientering.
          </p>
          <head xml:id="i-9cMbx5d671WTcWFBXy9Cjo" type="h2">
            Etableringsuppdraget
          </head>
          <p xml:id="i-69kx5ZjjxyoeGo3Z3mZd6G">
            I december 2010 trädde lagen (2010:197) om etableringsinsatser
            för vissa nyanlända invandrare i kraft. Uppdraget var att fokusera
            på arbetslinjen för nyanlända. Etableringsuppdraget utförs av
            Arbetsförmedlingen och ges till nyanlända som fått uppehållstillstånd.
            Syftet är att hjälpa människor in på arbetsmarknaden och i samhällslivet.
            Som deltagare i etableringsuppdraget har man rätt till etableringsersättning.
            Etableringsuppdraget pågår under en period på två år. Det går
            dock att konstatera att för de flesta leder etableringsinsatsen
            inte till jobb. Tre månader efter att etableringsplanen avslutats
            har bara fem procent lyckats få ett arbete utan stöd. Arbetsgivarnas
            förtroende för Arbetsförmedlingen är i botten, och enligt den
            årliga enkät som Svenskt Näringsliv gör med sina medlemsföretag
            använder endast 45 procent Arbetsförmedlingen som rekryteringsväg.
            Var femte företag uppger att det är mycket missnöjt med Arbetsförmedlingen
            som rekryteringsväg. 2016 uppgår Arbetsförmedlingens anslag och
            andra tillgängliga medel till 78 miljarder.
          </p>
          <p xml:id="i-FXyg83A9hNjb8326wx3Wgj">
            Etableringsuppdraget är viktigt, uppdraget måste följas upp och
            förbättras kontinuerligt. Idag har vi en arbetsförmedling som
            får motta mycket kritik. Det finns uppenbarligen behov av alternativa
            förmedlingar som med ökad flexibilitet och förmåga kan anpassa
            uppdraget efter personen. Vi kristdemokrater tror inte att alla
            människor passar in i en och samma mall. Därför krävs ett ökat
            utbud och en reformering av systemet med arbetsförmedlingsuppdraget.
            Kristdemokraternas linje är också att fler insatser kan utföras
            tidigare än under etableringsuppdraget En stor del av Arbetsförmedlingens
            verktygslåda behöver förändras vilket vi utvecklar i motionen
            för utgiftsområde 14. Kristdemokraterna har länge hävdat detta
            behov och anser att den utredning som påbörjades av alliansregeringen
            i syfte att se över alternativa former för arbetsförmedlingsuppdraget
            snarast bör återupptas. Särskilt i syfte att få fram fler aktörer
            som kan möta behovet hos den stora grupp nyanlända som nu kommer
            till vårt land. Det är viktigt att fortsatt ha arbetslinjen i
            fokus när det gäller etableringen av nyanlända. Regeringen måste
            lägga väsentligt större fokus på en näringslivspolitik som stödjer
            att nya arbeten kommer fram.
          </p>
          <head xml:id="i-TTSkovFcUY9ZoAyWu6LdTr" type="h2">
            Etableringsersättning
          </head>
          <p xml:id="i-28JbTC75wrmZYdVqo42tTS">
            Etableringsersättning betalas ut till personer som har en etableringsplan,
            en etableringsplan ska omfatta högst 24 månader. Under tiden som
            personen medverkar till upprättande av en etableringsplan är etableringsersättningen
            231 kronor per dag, fem dagar i veckan. När etableringsplanen
            gäller och aktiviteter pågår motsvarande heltid uppgår ersättningen
            till 308 kronor per dag, fem dagar i veckan. Etableringsersättningen
            är inte skattepliktig. Etableringsersättningen skall täcka personens
            verkliga kostnader för att undvika att kommunen behöver komplettera
            med ekonomiskt bistånd.
          </p>
          <p xml:id="i-MH9Gnf7jnTAmDzDVqn5mEs">
            Kristdemokraternas förslag innebär att etableringsersättningen
            sänks med 35 kronor per dag. Det innebär en minskning med 15 procent
            vid upprättande av etableringsplan och med 11 procent vid deltagande
            i etableringsplan. Bostadsersättningen och etable-ringstillägget
            antas vara oförändrade.
          </p>
          <p xml:id="i-9JmDQaD7jG8D9Gj3RvGjUc">
            En minskning med etableringsersättningen med 35 kronor per dag
            minskar kostnaderna för etableringsersättningen med 500–700 miljarder
            kronor per år under perioden 2017–2020.
          </p>
          <head xml:id="i-Ku27EbHL3S5ot4Vc1tM3rU" type="h2">
            Schablonersättningar
          </head>
          <p xml:id="i-Byvvw13xMQVFoNPAECCP2C">
            Kommuner som tar emot flyktingar med uppehållstillstånd mottar
            en schablonersättning som ska täcka kostnader som associeras med
            den nyanlände. Exempel på kostnader kan handla om sfi-undervisning,
            boende, merkostnader för skola och förskola eller tolkning. Kristdemokraterna
            vill förbättra kommunernas möjligheter att ta emot nyanlända,
            inte minst de som tar emot många flyktingar. Vi vill återinföra
            en prestationsbaserad ersättning till de trettio kommuner som
            har det högsta mottagandet. Det gör att kommuner som tar emot
            särskilt många personer får bättre förutsättningar för detta.
            För att finansiera detta genomför vi en begränsad sänkning av
            den generella schablonersättningen som höjdes mycket kraftigt
            i förra året.
          </p>
          <p xml:id="i-JBrhfVop7ty7mgPYgHGNRn">
            Regeringens förändringar av ersättningarna till kommunerna för
            boende till ensamkommande flyktingbarn är i allt väsentligt riktiga,
            men infasningen av dem riskerar att på ett orimligt sätt drabba
            kommuner som tagit stort ansvar. Vi anslår därför 300 miljoner
            per år 2017 och 2018 för att mildra sådana effekter. Det är 260
            miljoner mer än regeringen per år.
          </p>
          <head xml:id="i-JqBs61qqT5fgTcc1YMtSCK" type="h2">
            SFX som påbyggnad till sfi
          </head>
          <p xml:id="i-RmetcsQY7PH389Gt3ELHQ">
            SFX är sfi, det vill säga svenskundervisning, med fokus på yrkesspråket
            och kompletteras oftast med yrkespraktik eller särskild utbildning.
            Idag finns exempelvis ”svenska för bussförare”, ”svenska för företagare”
            och ”svenska för medicinsk personal”. I Stockholms län finns ett
            samarbete kring detta som fungerar mycket bra. En grundtanke kring
            SFX är att kommunerna samarbetar så att de studerande med samma
            yrkesbakgrund samlas hos en anordnare. Det gör att undervisningsgrupperna
            blir tillräckligt stora så att verksamheten blir stabil och kan
            utvecklas. Undervisningsformen har pågått sedan 2001 och syftar
            till att deltagarna snabbare ska lära sig språket samt få ytterligare
            kunskap inom yrkesområdet och därmed snabbare kunna arbete inom
            sitt yrkesområde. Kursen innebär intensiv svenska med fokus på
            yrkesspråket, orienteringskurser med nödvändig kunskap för att
            veta hur respektive yrke fungerar i Sverige och möjlighet att
            komplettera sin utbildning för svenska förhållanden på högskole-
            eller gymnasienivå.
          </p>
          <p xml:id="i-55BDjBDQAKhYPhUXc6wrEp">
            Åtta av tio tidigare elever befinner sig i egenförsörjning ett
            till två år efter avslutat SFX – det visar Kommunförbundet Stockholms
            läns uppföljning av de elever som påbörjade någon av SFX-kurserna
            år 2008. Av dem som svarade på enkäten (svarsfrekvens 62 procent)
            arbetar 48 procent inom sitt yrke, 19 procent inom annat område
            och 13 procent studerar vidare på högskola eller inom vuxenutbildningen.
            SFX som påbyggnad på befintlig kursplan i sfi bör därför vara
            attraktivt för kommuner med identifierade arbetsmarknadsbehov.
            Kristdemokraterna vill att SFX ska utvecklas nationellt utifrån
            kommunernas initiativ som en påbyggnad på den kursplan kommunerna
            är skyldiga att tillhandahålla för sfi.
          </p>
          <head xml:id="i-BvjnUjqhdVE27YVo9svp4o" type="h2">
            Validering av akademiska kunskaper
          </head>
          <p xml:id="i-AkxxbKYg9YvjHTCneMQw6E">
            Om personer som kommer från andra länder får sin kompetens validerad
            snabbt kan de också snabbare ta sig in i det svenska samhället.
            Yrkeskunskaper som under lång tid inte får praktiseras eller uppdateras
            riskerar gå förlorade. Det är därför angeläget och en signifikant
            tidsvinst att kartläggningen asylsökandes färdigheter börjar inventeras
            redan under asylansökningstiden.
          </p>
          <p xml:id="i-DxEYvX5eAh7jo9YJtdWL2a">
            Validering behövs för den som kommit till Sverige och på grund
            av förlorade utbildningsdokument saknar möjlighet att styrka sina
            färdigheter. Men validering är också ett instrument för yrkesverksamma
            som vill byta spår och behöver få sin reella yrkeskompetens bedömd.
            Validering försvåras av att metoderna för att kartlägga och bedöma
            kompetens kräver kunskaper i svenska språket. Tolkning är till
            föga hjälp om inte tolken är väl bevandrad i det specifika yrkesspråk
            som ska valideras. Risken med höga förhoppningar och ivriga, kvantitativa
            ambitioner för hur många som ska valideras, är att kvaliteten
            på utförd validering är så låg att den i mötet med arbetsgivare
            inte håller måttet.
          </p>
          <p xml:id="i-hkmvEuQpcVjUsEsqsuBd2">
            Valideringsdelegationen arbetar sedan 2015 utifrån dir. 2015:120
            för att följa, stödja och driva på ett samordnat utvecklingsarbete
            inom valideringsområdet. Delegationen slutrapporterar sitt uppdrag
            senast den 30 december 2019 men förväntas presentera en ny valideringstrategi
            under slutet av 2016.
          </p>
          <p xml:id="i-ACKm5eSs2vYdXknbx15QFg">
            Både samordningen av och kvaliteten på valideringen av akademiska
            kunskaper och arbetslivserfarenheter behöver förbättras. Kristdemokraterna
            har länge efterlyst att validering formaliseras i ett rikstäckande
            system så att arbetet med att höja kvaliteten kan systematiseras.
            Att etablera en samsyn mellan berörda myndigheter mot ett nationellt
            sammanhängande valideringssystem inom utbildningsväsende och arbetsliv
            är nu en central del av Valideringsdelegationens uppdrag. Idag
            förekommer rapporter om regionala variationer.
          </p>
          <head xml:id="i-CkRR1CnJoECiCDNnavCPx" type="h2">
            Satsning på nyanländas språkutveckling
          </head>
          <p xml:id="i-AiHep95LCMjDFxu6891z6H">
            Kunskapsresultaten för elever som har invandrat till Sverige
            efter skolstart har sjunkit dramatiskt under senare år vilket
            har sin förklaring i att många nyligen har anlänt till Sverige,
            att de är äldre när de kommer hit samt att de har en mycket bristfällig
            utbildning bakom sig. Bland de elever som invandrat och börjat
            i svensk skola i årskurserna 1–5 har andelen som blir behöriga
            till gymnasieskolan ökat från 69 procent till 72 procent sedan
            2013, enligt Skolverket. För de elever som börjat i svensk skola
            i årskurserna 6–9 går utvecklingen i motsatt riktning – från en
            redan mycket låg behörighet på 28 procent till 26 procent i år.
            Denna utveckling måste vändas.
          </p>
          <p xml:id="i-3SKngbGR2N3yYbQEHr6tJy">
            Kristdemokraterna anser att regeringens tillfälliga försöksverksamhet
            på 80 miljoner kronor under 2017 med utökad undervisningstid i
            svenska och svenska som andra språk i grundskolan är otillräcklig.
            För att stödja språkutvecklingen och möjligheterna att nå kunskapsmålen
            hos nyanlända och andra elever med svenska som andra språk ytterligare
            föreslår Kristdemokraterna en kompetenssatsning för lärare för
            att få fler med kompetens inom svenska som andra språk. Reformen
            innebär att närmare 3 000 lärare får behörighet som lärare i svenska
            som andra språk och den kostar 200 miljoner kronor årligen 2017–2020.
          </p>
          <p xml:id="i-Es7Bzw2x3HCdBjQ6E4gUsd">
            Skolor med många elever med svenska som andra språk gynnas också
            av den utveckling av satsningen på karriärlärartjänster som Kristdemokraterna
            tillsammans med övriga allianspartier föreslår ska riktas mer
            till utsatta områden. Även Kristdemokraternas förslag att genomföra
            ett speciallärarlyft skulle stödja elever med invandrarbakgrund
            och skolor med stora utmaningar med många elever som inte når
            kunskapsmålen.
          </p>
        </div>
        <div xml:id="i-MBUKtYTBLij2twRgLCmc52" type="motSignatures">
          <list xml:id="i-7Ty1d4zs4nAxDaQKTWeuqP">
            <item xml:id="i-4UerKAApEJJ9Zna23w17UZ">
              Andreas Carlson (KD)
            </item>
            <item xml:id="i-ExdWNdG9nsY5267gwNzVKZ">
              Jakob Forssmed (KD)
            </item>
            <item xml:id="i-DCPfNQheZXJWj5HtPNSvg6">
              Mikael Oscarsson (KD)
            </item>
            <item xml:id="i-QMSqHHEbuMvEircZBMECfw">
              Emma Henriksson (KD)
            </item>
            <item xml:id="i-87diLEiKziRQpygy2yT4d3">
              Annika Eclund (KD)
            </item>
            <item xml:id="i-QhyzV53xWYoTqJP1uuCB4z">
              Caroline Szyber (KD)
            </item>
          </list>
        </div>
      </div>
    </body>
  </text>
</TEI>
