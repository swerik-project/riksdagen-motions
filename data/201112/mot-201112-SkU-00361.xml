<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-SkU-00361">
  <teiHeader>
    <fileDesc>
      <titleStmt>
        <title>Ett skattesystem för värdeburen tillväxt</title>
        <author corresp="i-LKQKWG3JJUBFg12z1vrFwt">av Jennie Nilsson m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Ett skattesystem för värdeburen tillväxt</title>
          <idno type="rdwebb">GZ02Sk361</idno>
          <rs type="number">Sk361</rs>
          <orgName type="comitteeAbbreviation">SkU</orgName>
          <ref type="dokument_url_text">http://data.riksdagen.se/dokument/GZ02Sk361/text</ref>
          <ref type="dokument_url_html">http://data.riksdagen.se/dokument/GZ02Sk361</ref>
          <ref type="dokumentstatus_url_xml">http://data.riksdagen.se/dokumentstatus/GZ02Sk361</ref>
          <ref type="doc">http://data.riksdagen.se/fil/3DBFFFD2-52B3-468C-BADC-4F463BBC9539</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-LKQKWG3JJUBFg12z1vrFwt</idno>
            <name>Jennie Nilsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Q8hYBES3N7Q4fZnAATRjsd</idno>
            <name>Fredrik Olovsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-V3GjREvdYiesCjNn7quoGc</idno>
            <name>Hans Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-XavvkneSj1497htyNRcpv6</idno>
            <name>Christina Oskarsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3S4u3rsmsb3bjgrsrZUU6Q</idno>
            <name>Anders Karlsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3R1heWHR7nC9dtoPHWSMdB</idno>
            <name>Peter Persson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Mg6muygdCA7jWrLKWjAR5B" type="signed"/>
        <correspContext corresp="i-Mg6muygdCA7jWrLKWjAR5B">
          <note type="signatory" corresp="i-LKQKWG3JJUBFg12z1vrFwt"/>
          <note type="signatory" corresp="i-Q8hYBES3N7Q4fZnAATRjsd"/>
          <note type="signatory" corresp="i-V3GjREvdYiesCjNn7quoGc"/>
          <note type="signatory" corresp="i-XavvkneSj1497htyNRcpv6"/>
          <note type="signatory" corresp="i-3S4u3rsmsb3bjgrsrZUU6Q"/>
          <note type="signatory" corresp="i-3R1heWHR7nC9dtoPHWSMdB"/>
        </correspContext>
        <correspAction xml:id="i-W5f1UcjpiYJz7f5cAtg5N6" type="numbering">
          <date when="2011-10-10"/>
        </correspAction>
        <correspAction xml:id="i-XjAc2iwQnQ4QrKwGwWGd1g" type="submission">
          <date when="2011-10-05"/>
        </correspAction>
        <correspAction xml:id="i-B9grEFd4uhto7SwByRqpcq" type="transfer">
          <date when="2011-10-05"/>
        </correspAction>
        <correspAction xml:id="i-Kr7Mr3fbSJXCVtV2pSfFtS" type="assigned"/>
        <correspContext corresp="i-Kr7Mr3fbSJXCVtV2pSfFtS">
          <ref type="assignedTo">Skatteutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-P1p2par9t32oPPNcVpm7ys" type="motBody">
        <div xml:id="i-979ombK6hykGGqLq8ShpdK" type="TOC">
          <head xml:id="i-RQkkcXoxFJyY87nK96hLv6">
            Innehållsförteckning
          </head>
          <list xml:id="i-5DFP1KsL5ipcwYFsQnhj35">
            <item xml:id="i-EgNFawbtjfWBCtSXQhsRNu">
              Förslag till riksdagsbeslut 2
            </item>
            <item xml:id="i-9h1MSiHQbzJhnAWQAHjC5x">
              1 Inledning 4
            </item>
            <item xml:id="i-L2sTNWPwKxpk76Dj7Rv2jL">
              2 En kunskapsbaserad ekonomi för höjd sysselsättning 5
            </item>
            <item xml:id="i-H2QKUhmGtNFCvD8XjT5cYv">
              3 Framtidens utmaningar: sociala investeringar och klimatet 6
            </item>
            <item xml:id="i-A1eUpLpb1jDr3ogqLZdEzC">
              4 Vad är rättvisa skatter? 7
            </item>
            <item xml:id="i-Y6dXGSA1GuoNhUVU3zecrU">
              5 Grönare beskattning för klimatet och överlevnad 8
            </item>
            <item xml:id="i-93FYwxRjBCJkBucFT1GtTS">
              6 Likformig beskattning för tillväxt, effektivitet och hållbarhet
              9
            </item>
            <item xml:id="i-5PAaMmdDhPLuJvPNHf1LhX">
              6.1 Inkomstbeskattning 9
            </item>
            <item xml:id="i-PbhSqJ72ahB9yNqYmXSmGX">
              6.2 Beskattning av företag, kapital och fastigheter 11
            </item>
            <item xml:id="i-CWBiRiWhbgoe7ppmQBF7gS">
              6.3Mervärdesskatt 13
            </item>
            <item xml:id="i-EkBrhAbDsxPigtEdahPNgX">
              6.4Klimat- och miljöskatter 14
            </item>
            <item xml:id="i-6Hnw9va4uSzR4aCirEkLUA">
              6.5Andra punktskatter 16
            </item>
            <item xml:id="i-CuJtmVU3WmmdtsTXHDgkUC">
              7 Översyn av vinst och konkurrens i välfärden 17
            </item>
            <item xml:id="i-Wo6qokSrxRnq9dEvRueuFq">
              8Motverka skattefusk, skatteplanering och skatteflykt 19
            </item>
          </list>
        </div>
        <div xml:id="i-3V79uhniXk41CPoSBQM2Aj" type="motProposal" subtype="förslag">
          <head xml:id="i-JajBWe7J2PTdpTDfgB2L1U">
            Förslag till riksdagsbeslut
          </head>
          <list xml:id="i-R3jVfeJ252QNhUc7QxPEuu" style="ol">
            <item xml:id="i-CSvjDwtEvMZpMvuwdMHN1T">
              Riksdagen tillkännager för regeringen som sin mening vad som
              anförs i motionen om att tillsätta en bred, parlamentarisk skatteutredning.
            </item>
            <item xml:id="i-79GDyg6h5tQapqoVw3M1ti">
              Riksdagen begär att regeringen ska återkomma till riksdagen med
              förslag om höjt grundavdrag för pensionärer. 1
            </item>
            <item xml:id="i-AupwPzMkkwXu2dh7uxoruV">
              Riksdagen tillkännager för regeringen som sin mening vad som
              anförs i motionen om att reformutrymmet ska användas till investeringar
              för att stärka en kunskapsbaserad ekonomi och för att göra infrastruktursatsningar
              samt till nödvändiga sociala investeringar. 1
            </item>
            <item xml:id="i-4KWyYA3ir9ZpdKBCTpRAUw">
              Riksdagen tillkännager för regeringen som sin mening vad som
              anförs i motionen om behovet av progressivitet i skattesystemet.
            </item>
            <item xml:id="i-H63jSfX1QXHXGNvEaXSg9X">
              Riksdagen avslår regeringens förslag på skatteavdrag för gåvor.
              1
            </item>
            <item xml:id="i-L9kNox6PmbbPuQddfY1Eyn">
              Riksdagen begär att regeringen lägger fram förslag till lagstiftning
              om skattereduktion för hushållsnära tjänster i enlighet med vad
              som anförs i motionen. 1
            </item>
            <item xml:id="i-5RGWuzhy6wc6j1XUKFUTtW">
              Riksdagen begär att regeringen lägger fram förslag till lagstiftning
              om skattereduktion för avgift till arbetslöshetsförsäkringen i
              enlighet med vad som anförs i motionen. 1
            </item>
            <item xml:id="i-4AmFQ5aXcDKCqj3EB5iuDg">
              Riksdagen tillkännager för regeringen som sin mening vad som
              anförs i motionen om att se över skatteavdraget för medlemskap
              i arbetsgivarorganisationer och fackliga organisationer. 1
            </item>
            <item xml:id="i-BE8U3U9v6PawtgGiH6SzRn">
              Riksdagen tillkännager för regeringen som sin mening vad som
              anförs i motionen om skattemässig neutralitet mellan att arbeta
              som företagare och att arbeta som anställd.
            </item>
            <item xml:id="i-TcwmLtAmSYRBdKvNKe1vqP">
              Riksdagen begär att regeringen återkommer till riksdagen med
              förslag på åtgärder som begränsar möjligheterna att få F-skatt
              vid brottslighet i enlighet med vad som anförs i motionen.
            </item>
            <item xml:id="i-6gJT7yPbx5mXkCCpay1SAo">
              Riksdagen begär att regeringen återkommer till riksdagen med
              förslag som ökar möjligheten att återkalla rätten till F-skatt
              vid brottslighet i enlighet med vad som anförs i motionen.
            </item>
            <item xml:id="i-2YiH7hKkYDNvBW2V3xtBVt">
              Riksdagen tillkännager för regeringen som sin mening vad som
              anförs i motionen om att neutraliteten i beskattningen mellan
              upplåtelseformerna ses över.
            </item>
            <item xml:id="i-Ce4yKB4aVcm5ac4tzcGZqw">
              Riksdagen begär att regeringen skyndsamt och utan vidare dröjesmål
              lägger fram förslag på en tonnageskatt i enlighet med vad som
              anförs i motionen.
            </item>
            <item xml:id="i-VvbEqxmaaAetL65GuVrLFJ">
              Riksdagen tillkännager för regeringen som sin mening vad som
              anförs i motionen om att omedelbart tillsätta en utredning som
              kan titta på begreppet marknadspris som tillämpas vid uttagsbeskattning
              och på avdraget för vindkraftskooperativens utdelning.
            </item>
            <item xml:id="i-K7B8a1nbNHaV5qSYRMev3n">
              Riksdagen avslår regeringens förslag på sänkt mervärdesskatt
              på restaurang- och cateringtjänster. 1
            </item>
            <item xml:id="i-VB1eVFWBiMS33C6tUFnjnC">
              Riksdagen tillkännager för regeringen som sin mening vad som
              anförs i motionen om nedsättning av förmånsvärdet för etanoldrivna
              fordon.
            </item>
            <item xml:id="i-9p2hPF8fJjMMEtwNBpe3iL">
              Riksdagen tillkännager för regeringen som sin mening vad som
              anförs i motionen om skattebefrielsen på etanol.
            </item>
            <item xml:id="i-5DNuC2m6KEGd8iF7bUadYW">
              Riksdagen tillkännager för regeringen som sin mening vad som
              anförs i motionen om skatteskillnad mellan diesel miljöklass 1
              och miljöklass 3.
            </item>
            <item xml:id="i-DmZYHwYU5Qjk1HZD3fdzy4">
              Riksdagen begär att regeringen återkommer till riksdagen med
              förslag om en vägslitageavgift i enlighet med motionen. 1
            </item>
            <item xml:id="i-UrdnyFzZeHuD1C1D5htwgD">
              Riksdagen tillkännager för regeringen som sin mening vad som
              anförs i motionen om att möjligheten av ett fordons- eller färdsättsneutralt
              reseavdrag ses över.
            </item>
            <item xml:id="i-Gt85gq1LVVJczijTEh6FjV">
              Riksdagen begär att regeringen återkommer till riksdagen med
              förslag till en skatt på handelsgödsel i enlighet med vad som
              anförs i motionen. 1
            </item>
            <item xml:id="i-7wiNFxbJHXBmxq3qXvCFWv">
              Riksdagen begär att regeringen återkommer till riksdagen med
              förslag till en differentiering av bekämpningsmedelsskatten i
              enlighet med vad som anförs motionen. 1
            </item>
            <item xml:id="i-QvUrQCFcMDfg9xnhakYmq7">
              Riksdagen begär att regeringen återkommer till riksdagen med
              förslag om miljöskatt för fluorerade gaser i enlighet med vad
              som anförs i motionen. 1
            </item>
            <item xml:id="i-H73E89iKWe2mJ7Phyh8Qcv">
              Riksdagen tillkännager för regeringen som sin mening vad som
              anförs i motionen om att verka för höjda minimiskatter på alkohol
              inom EU.
            </item>
            <item xml:id="i-8Boxr5vooiys919u3PqtV1">
              Riksdagen tillkännager för regeringen som sin mening vad som
              anförs i motionen om en höjning av skatten på alkoläsk och söt
              cider.
            </item>
            <item xml:id="i-BTUYYioXviyc9EG1iYtnnd">
              Riksdagen tillkännager för regeringen som sin mening vad som
              anförs i motionen om att verka för att införselnivåerna för alkohol
              sänks inom EU.
            </item>
            <item xml:id="i-7KEjviGRyx2SMVidXwYDrX">
              Riksdagen tillkännager för regeringen som sin mening vad som
              anförs i motionen om att en utvärdering av omfattningen av privatimporten
              av alkohol och effektiviteten i skattekontrollen bör göras.
            </item>
            <item xml:id="i-HYmHgGqVfEtEG2nx4KVwBd">
              Riksdagen tillkännager för regeringen som sin mening vad som
              anförs i motionen om en utredning av konkurrens och effektiv användning
              av skattemedel i välfärden. 1
            </item>
            <item xml:id="i-Y8g7wrVi8mS7HH7VZw2CTU">
              Riksdagen tillkännager för regeringen som sin mening vad som
              anförs i motionen om nya åtgärder mot skattefusk och bidragsbrott.
            </item>
            <item xml:id="i-Bcws9Uh3ASbTACnwjuFLkL">
              Riksdagen tillkännager för regeringen som sin mening vad som
              anförs i motionen om att Skatteverket, Tullverket och andra myndigheter
              bör tillföras tillräckliga resurser för att kunna bekämpa skatte-
              och bidragsfusk.
            </item>
          </list>
          <p xml:id="i-X3eWecPgY3sPR1bSvPpccB">
            1 Yrkandena 2, 3, 58, 15, 19, 2123 och 28 hänvisade till FiU.
          </p>
        </div>
        <div xml:id="i-B4g4EHmnkvtMQGdm5Q2EAY" type="motContent">
          <head xml:id="i-NVowVxpvpTBT2SKF8XyxdL" type="h1">
            1 Inledning
          </head>
          <p xml:id="i-C8F15akQSDYLndrRjMKuzP">
            Det har gått över tjugo år sedan den omfattande skatteutredningen
            och skatteuppgörelsen 1990/91 mellan Socialdemokraterna och Folkpartiet
            liberalerna, vilken senare också fått stöd av Centerpartiet. Det
            behövs nu en ny, bred och parlamentariskt sammansatt skatteutredning.
            Regeringen har tillsatt flera mindre, avgränsade skatteutredningar
            (företagsbeskattning, mervärdesskatteutredning) med experter.
            Vi socialdemokrater menar att det behövs större tag som också
            förankras i riksdagen och partiväsendet.
          </p>
          <p xml:id="i-UEnW1HMxwMejZeuaNBZA8c">
            Skattesystemets huvudfunktioner är att trygga finansieringen
            av den offentliga välfärden samt att verka utjämnande mellan grupper
            och över tid. En värdeburen tillväxt behövs för att få mer resurser
            att fördela. En växande befolkning och ändrad åldersstruktur påverkar
            tillväxten. Det både skapar och använder resurser.
          </p>
          <p xml:id="i-GdXD5Bwcs8PnztdKrVgqYe">
            Skattesystemets design och skatteuppbörden framstår som allt
            viktigare instrument för den ekonomiska politiken. Vi ser ut över
            ett Europa där ineffektiva skattesystem och bristfällig skatteuppbörd
            försätter stater i kris. Kriserna skapas inte av för mycket välfärd
            i sig, utan av att det självklara sambandet mellan välfärd och
            skatteuppbörd separerats.
          </p>
          <p xml:id="i-9mwxiJkoQSjHxhYWJy596o">
            Även den borgerliga regeringen har brutit detta samband. Delvis
            ofinansierade och föga jobbskapande skattesänkningar har genomförts
            i en omfattning av cirka 100 miljarder under regeringen Reinfeldts
            första mandatperiod. Den prognostiserade BNP-tillväxten under
            valperioden har tagits som utgångspunkt för skattesänkningar,
            inte beräkningar av de långsiktiga behoven.
          </p>
          <p xml:id="i-JvnE8RxK3RoouNUFzHjDrQ">
            Vi socialdemokrater vill att skatter tas ut på ett rättvist och
            effektivt sätt. Ett rättvist skattesystem kännetecknas av att
            skatten tas ut likformigt och efter bärkraft. Ett effektivt skattesystem
            talar för en strävan mot breda skattebaser och låga skattesatser
            inom ramen för bibehållna skatteintäkter. Bibehållandet av Sveriges
            globala konkurrenskraft talar också för låga skattesatser på breda
            skattebaser. Beskattning skall vidare vila på stabila hellre än
            instabila skattebaser. Skattesystemet bör även vara enkelt och
            överskådligt samt vara utformat så att det förhindrar skattefusk
            och skatteplanering. Möjligheter att skjuta upp beskattning och
            flytta inkomster (beskattning) mellan olika inkomstslag bör motverkas.
            Skatterna har också en roll i omställningen till det gröna folkhemmet.
            Skattesystemet måste slutligen vara förenligt med krav från EG-rätten
            samtidigt som Sverige måste påverka EG-rätten i de delar vi anser
            den svenska lagstiftningen vara bättre för miljön, anställda,
            konsumenter och medborgare.
          </p>
          <p xml:id="i-YABmZ8LnQyDC6r31QTxCRH">
            Skattereformen 1990/91 byggde på en blocköverskridande överenskommelse
            som gav stabila spelregler. Utgångspunkten var att skattesystemet
            ska bygga på breda skattebaser och låga skattesatser samt på enkla
            och tydliga regler. Den borgerliga regeringens politik har gått
            i rakt motsatt riktning. Kortsiktighet har gått före långsiktighet.
            Särreglerna blir allt fler och krånglet ökar därmed. Gränsdragningsproblem
            byggs in i skatte- och avdragssystemen. Vi förordar en brett sammansatt
            parlamentarisk översyn av hela skattesystemet. En sådan borde
            utgå ifrån följande principer:
          </p>
          <p xml:id="i-EGe8tjbhy2oRJGGxZkPARw">
            Skatt efter bärkraft.
          </p>
          <p xml:id="i-Wf1MtRcezQQJzpiyHmW18n">
            Främja arbete och tillväxt.
          </p>
          <p xml:id="i-STYQXxB8buKzcG8MFjvHeh">
            Likformighet.
          </p>
          <p xml:id="i-YSsVLpk9o7sfQp7JWFs5c4">
            Breda skattebaser och låga skattesatser.
          </p>
          <p xml:id="i-GoyBVhrsbGXz82bjfL4Yv7">
            Stabila hellre än instabila skattebaser.
          </p>
          <p xml:id="i-3k1txWp7yuXDnWBHLEQHg8">
            Överskådlighet och enkelhet.
          </p>
          <p xml:id="i-AJQB1VksiEMFbneqDzPGbm">
            Minimera möjligheter till fusk och skatteundandragande.
          </p>
          <p xml:id="i-UymuyaV7fN6b54fLCEs2Ep">
            Främja klimat, miljö och långsiktig hållbarhet.
          </p>
          <p xml:id="i-9fxw72kd2nDabkxJow7Z47">
            Regeringen är stolt men inte nöjd med skattekvotens fall och
            under denna valperiod ska skatterna bli ännu lägre och plattare.
            Fler jobbskatteavdrag har förutskickats under valperioden och
            löften om värnskattens avskaffande är återkommande. Sänkta skatter
            har av den borgerliga regeringen förordats oavsett konjunkturläget
            och enbart risken för voteringsnederlag i kammaren tycks kunna
            skrämma bort minoritetsregeringen från skattesänkningsförslag.
          </p>
          <p xml:id="i-VRUPWLQeAo91GPKHjam7XA">
            Reformer för den borgerliga regeringen är främst skattesänkningar
            medan vi socialdemokrater definierar reformer som förbättringar
            av välfärdens omfattning, kvalitet och innehåll. Vi vet också
            att framtiden alltid innebär nya utmaningar som kräver resurser.
            Att genom beskattning samla in resurser och att lösa problemen
            gemensamt med hjälp av dessa resurser är den bästa modellen, den
            svenska modellen.
          </p>
          <head xml:id="i-Aia4p5cEUJpfREdZMfEGXb" type="h1">
            2 En kunskapsbaserad ekonomi för höjd sysselsättning
          </head>
          <p xml:id="i-NS9oujrjRRWuaaU3Phcqdu">
            Människors samlade kunskaps- och erfarenhetskapital, humankapitalet,
            är nyckeln till framtiden. Humankapital kan också definieras som
            människors utbildning, färdigheter, talanger samt kompetenser,
            men även hälsa räknas in ibland. Ur ett nationalekonomiskt perspektiv
            börjar humankapitalet att formas genom den formella skolutbildningen,
            och fortsätter sedan genom livet, som en livslång inlärning. I
            Sverige har vi starka traditioner av ett livslångt lärande från
            förskola till högskola. Vi måste kunna växla mellan utbildning
            och arbete flera gånger under vår livstid. Utbildningar ska inte
            utformas så att de stänger vägen till högre utbildning. Minst
            hälften av alla unga bör studera på högskolenivå. Många högskolor
            och universitet samt en mångfald av forskningsmiljöer är nödvändiga
            för framtiden liksom tydliga ekonomiska satsningar på forskning.
          </p>
          <p xml:id="i-4i7Xnyd5KNd83vYaG5NBa1">
            Samhällets resurser bestäms av hur många timmar vi arbetar och
            hur mycket värde vi skapar per timma produktiviteten. På lång
            sikt växer ekonomin för att produktiviteten ökar. Produktiviteten
            bestäms av hur mycket fysiskt kapital maskiner o.d. och humankapital
            utbildning, forskning o.d. som vi har att arbeta med. En större
            mängd fysiskt kapital och humankapital höjer produktiviteten i
            vårt arbete. Humankapitalets betydelse för produktiviteten har
            ökat genom att vi gått in i ett tjänstesamhälle. Informations-
            och kommunikationsteknologins växande betydelse har ytterligare
            förstärkt humankapitalets betydelse. Ökad produktivitet genom
            främst investeringar i humankapitalet leder i sin tur till ökade
            reallöner. Såväl antalet arbetade timmar som investeringarna i
            fysiskt kapital och humankapital påverkas av skattesystemet.
          </p>
          <p xml:id="i-EGrX42Az4EhgwwCNWp2gM4">
            För att trygga finansieringen av välfärden är det viktigt att
            öka sysselsättningen. För den långsiktiga arbetskraftsefterfrågan
            är skatter som påverkar företagens investerings- och etableringsbeslut
            betydelsefulla. För arbetsutbudet har både skatter, välfärd, socialförsäkringar
            och avgifter betydelse. Skatter finansierar exempelvis barnomsorg
            som har positiva effekter på arbetsutbudet. Utformningen av socialförsäkringarna
            ger också drivkrafter till ett högt arbetsutbud eftersom de ger
            ersättning efter arbetsinkomst arbetslinjen. Vidare bidrar socialförsäkringarna
            till att öka tryggheten vilket i sig är en viktig drivkraft för
            tillväxt och sysselsättning i tider av ständig strukturomvandling.
            Dessutom hjälper en god sjukvård och rehabilitering människor
            att komma tillbaka till arbete efter sjukdom eller skada.
          </p>
          <head xml:id="i-SeQUWWB7wzPeRLDDh8q5FG" type="h1">
            3 Framtidens utmaningar: sociala investeringar och klimatet
          </head>
          <p xml:id="i-Nuz6AvEZyDbov1hUD7vgca">
            Höga eller låga skatter är inga mål i sig själva. Skattekvoten
            måste betraktas utifrån våra gemensamma behov av välfärdstjänster
            och omsorgen om dem som på grund av funktionshinder eller sjukdom
            i lägre utsträckning kan bidra till de gemensamma resurserna.
            Skattesystemets främsta uppgift är att säkerställa finansieringen
            av våra gemensamma utgifter. Ytterst bestäms nivåerna på skatteuttaget
            genom en kombination av vår internationella konkurrenskraft och
            våra ambitioner för vården, skolan, omsorgen samt våra gemensamma
            trygghetssystem.
          </p>
          <p xml:id="i-KXvUUA7qaQeQzY9zQgj8TK">
            Stora ofinansierade skattesänkningar kan inte accepteras. Inget
            land kan i längden ha högre utgifter än vad inkomsterna medger.
            En sådan politik flyttar bara skattebördan till framtida generationer.
          </p>
          <p xml:id="i-CXbt52oCrtS2CiDZQLT16i">
            Skatteläckage genom att höga vinster tas ut från privatiserade
            delar av gemensam verksamhet kan inte heller accepteras. En del
            av dessa vinster förs också ut från landet när företagen eller
            moderbolaget är registrerat utomlands. Det är inte acceptabelt
            när vinstuttag sker på bekostnad av kvaliteten i välfärdstjänsterna.
            Utvecklingen inom den privatiserade delen av skola, vård och omsorg
            väcker stora frågor om konkurrensneutralitet, transparens och
            verksamhetens syfte. Är syftet med utbildning och sjukvård att
            lösa gemensamma behov eller att generera vinster till ägarna?
          </p>
          <p xml:id="i-HiFRdrjepxaaW7dQuKWB3A">
            Vi står inför stora utmaningar i framtiden. Det kommer att bli
            en viktig uppgift att stärka den gemensamma välfärden i framtiden
            och att försvara den mot dem som vill montera ned den och ersätta
            den med privata försäkringsalternativ. Vi vill peka på fyra utmaningar
            och utvecklingsdrag som kommer att ha konsekvenser för beskattningen
            och välfärden. Tre av dessa kan sägas rymmas inom begreppet sociala
            investeringar.
          </p>
          <p xml:id="i-UZCaGjWe9WZ4MW9KBeTetL">
            För det första ökar antalet äldre samtidigt som antalet i arbetsför
            ålder minskar. Det betyder att allt färre kommer att behöva försörja
            allt fler. Dessutom kommer de allt fler äldre att medföra ökade
            behov av vård och omsorg.
          </p>
          <p xml:id="i-8QmWEWKwpJXAjchrxqxH4Z">
            För det andra måste vi genom investeringar i infrastruktur, forskning,
            utbildning och annan kvalificering av arbetskraften försvara vår
            position i den globala konkurrensen.
          </p>
          <p xml:id="i-F4MuP3grrNLv2dzoTx5eFC">
            Vi blir vi på sikt allt rikare och lever allt längre, och detta
            innebär också en förändrad inriktning på vår konsumtion. Vi kommer
            att lägga allt större delar av inkomstökningarna på mer och bättre
            välfärd skola, vård och omsorg. Satsningar på och riktlinjer för
            en social investeringspolitik blir central för framtiden.
          </p>
          <p xml:id="i-Q5Yi72wDa3n48PjrCMhCnJ">
            För det tredje blir produktion av välfärd sannolikt successivt
            dyrare jämfört med produktion av varor. Detta beror på att möjligheterna
            till produktivitetsökningar och effektiviseringar oftast är större
            inom produktionen av varor, där man kan automatisera många processer,
            än inom produktionen av välfärd, där det ofta är avgörande med
            mänsklig kontakt som inte kan rationaliseras bort. Det sker dock
            en effektivisering även inom exempelvis sjukvården genom medicinska
            framsteg. Ny och mer personal måste dock kunna rekryteras till
            vård och omsorg. Även detta kommer sannolikt att kräva ökade resurser
            eftersom vi vill kunna erbjuda de anställda inom välfärden goda
            arbets- och lönevillkor.
          </p>
          <p xml:id="i-UZRW6Fg1hVxhVdQD3tT5UB">
            För det fjärde måste tillväxten beakta klimatet och andra miljöfrågor.
            Vi kommer att få ökade energi- och miljökostnader samt kommer
            att behöva göra stora klimat- och miljöinvesteringar som på kort
            sikt kan komma att ta resurser från privat konsumtion och offentlig
            välfärd. Detta samtidigt som dessa gröna investeringar i sig också
            skapar jobb och kan främja en långsiktig tillväxt.
          </p>
          <p xml:id="i-W2zED5caKSN3eQZr63CwYh">
            Sammanfattningsvis bör inte valperiodens reformutrymme användas
            till nya, generella och kostsamma skattesänkningar efter mönster
            från den förra valperioden, t.ex. skattesänkningar vars jobbskapande
            effekter inte har kunnat utredas annat än som datasimuleringar.
            Den styggelse som pensionärsskatten utgör måste dock avvecklas.
            Det behövs en stegvis avveckling av skatteskillnaden mellan löneinkomst
            och inkomst av ålderspension under valperioden, givetvis utifrån
            vad ekonomin och tillväxten tillåter.
          </p>
          <p xml:id="i-DjWn6cpsoTqEABqEU86zYR">
            Det så kallade reformutrymmet ska istället användas till investeringar
            för att stärka vår kunskapsbaserade ekonomi, göra infrastruktursatsningar
            samt till nödvändiga sociala investeringar.
          </p>
          <head xml:id="i-TECXm12iskfuRiuM1tDoTR" type="h1">
            4 Vad är rättvisa skatter?
          </head>
          <p xml:id="i-TGCFtAY6cwy9QK7o41oNhC">
            Vi vill att skatt skall betalas efter bärkraft och välfärd fördelas
            efter behov. Den som har högre inkomster skall solidariskt bidra
            med mer än den som har lägre inkomster, men alla skall få del
            av välfärden oavsett inkomst. Detta skapar på en gång både en
            kraftig omfördelning och en omfattande trygghet. Progressiv beskattning
            är en del av omfördelningen som dock i huvudsak sker på utgiftssidan
            genom behovskopplingen. Vi ska ha en progressiv beskattning i
            Sverige, och idéer om så kallad platt skatt ska avvisas.
          </p>
          <p xml:id="i-LXUhqzGNipYjUQQMSx7Kj8">
            Genom den gemensamma sektorns verksamhet och socialförsäkringarna
            sker den huvudsakliga omfördelningen i Sverige. Att bevara och
            utveckla den svenska välfärdsmodellen och legitimiteten för denna
            är därigenom den viktigaste insatsen för en rättvis fördelning
            långt viktigare än enskilda nivåer i skatter och utgifter. Breda
            och stabila skattebaser skapar möjligheter till en långsiktigt
            mer uthållig och ambitiös fördelningspolitik.
          </p>
          <p xml:id="i-81aoYzcMWCn6Z3HTSHkhqC">
            Omfördelningen mellan personer med olika inkomster sker i dagens
            skattesystem huvudsakligen genom den statliga inkomstskatten samt
            delar av arbetsgivaravgifterna.
          </p>
          <p xml:id="i-8fXp6xM62piJPuqqAt5jMP">
            En viktig aspekt av fördelningspolitiken är rättvisa mellan generationerna.
            Vi avvisar därför ofinansierade skattesänkningar som ger upphov
            till skulder som kommande generationer måste betala.
          </p>
          <p xml:id="i-BwkQPT5ePNJVj2352q8zRN">
            En stor del av omfördelningen sker mellan samma individ vid olika
            tidpunkter i livet. Under vårt yrkesverksamma liv betalar vi skatt
            för att finansiera den välfärd som vi huvudsakligen konsumerar
            som unga och som gamla. Välfärden utgör alltså en form av livstidsförsäkring
            vars premier utgörs av skatterna. Vi socialdemokrater tror att
            denna modell har ett brett stöd i svenska folket. Tankar på att
            den generella välfärden bara ska utgöra en basnivå som sedan ska
            kompletteras av den enskilde via privata försäkringar är ingen
            bra modell för trygghet och likabehandling.
          </p>
          <p xml:id="i-FVUDY5cGZ7SXffRVfcbekk">
            Från en socialdemokratisk utgångspunkt är jämlikhet i utfall
            en viktig förutsättning för rättvisa. Vanligen tolkar vi detta
            i termer av inkomst- och förmögenhetsfördelningen, och skillnader
            utifrån livsval och arbetsinsatser är oundvikliga men ska inte
            tillåtas bli hur stora som helst. Jämlikhet i utfall är inte den
            enda beståndsdelen i en socialdemokratisk syn på rättvisa. Jämlikhet
            i möjligheter är en annan viktig del. Möjligheter till förbättringar
            genom yrkesbyte, yrkeskarriär, studier eller annan fortbildning
            måste erbjudas under livets gång. För jämlikhet i möjligheter
            spelar den gemensamma sektorn, inte minst tillgången till barnomsorg
            och utbildning, en stor roll.
          </p>
          <head xml:id="i-SCuarpMXrndQPDxYv3Q5zw" type="h1">
            5 Grönare beskattning för klimatet och överlevnad
          </head>
          <p xml:id="i-PVUJXLjr9fjuaEpEybxtbn">
            Det globala klimathotet är vår tids stora ödesfråga som också
            är förenat med ett antal andra miljöhot som döende hav och stigande
            havsnivåer eller torka och växande öknar. De sätt på vilka vi
            bedriver tillverkning, jord- och skogsbruk påverkar givetvis liksom
            våra val av transporter och energisystem.
          </p>
          <p xml:id="i-RMcvTqqE7krWLov7to1nJa">
            Skattesystemet kan användas för att styra investeringar, produktion
            och konsumtion i en mer miljövänlig riktning. Det arbete som pågått
            under föregående mandatperiod med en energiskattereform och grön
            skatteväxling är två exempel på detta.
          </p>
          <p xml:id="i-391Ea6pZqzb3bjFepe1jHB">
            Olika instrument kan användas för miljöstyrning och vara olika
            effektiva i olika fall. En förutsättningslös prövning måste ske
            från fall till fall. Ibland är det effektivare med bidrag än med
            åtgärder på skatteområdet reducerade skatter för miljövänlig verksamhet
            eller höjda skatter för miljöskadlig verksamhet. De skatter som
            ligger närmast till hands att använda för miljöstyrningen är punktskatterna.
            Hänsyn måste tas till andra styrmedel så att den samlade effekten
            blir den avsedda.
          </p>
          <p xml:id="i-MuG8a9HMBLkqmBk5XXsDU8">
            Höga skatter på energi, drivmedel och transporter kan vara skadliga
            för företagsklimatet, av konkurrensskäl. Ibland kan höga miljöskatter
            bli kontraproduktiva ur miljöhänseende på grund av att de leder
            till att produktion förläggs till länder där mindre miljövänlig
            produktion tillåts. Det är viktigt att utveckla det internationella
            skattesamarbetet och beakta konsekvenserna av punktskatter och
            tullsatser.
          </p>
          <head xml:id="i-6L5HKEu9Nr3NkPvtfmTTW2" type="h1">
            6 Likformig beskattning för tillväxt, effektivitet och hållbarhet
          </head>
          <p xml:id="i-9JCSq3hLGE6qZvpq1pCKZS">
            En framtida reformering av skattesystemet måste sträva efter
            likformighet. Det skall inte spela någon roll om inkomsten kommer
            genom arbetslön eller ersättning från socialförsäkringssystemet
            eller i form av förmåner, såsom tjänstebil. Det finns även andra
            skäl för en likformig beskattning. Olikformighet bidrar till snedvridningar
            i ekonomin, till exempel genom olika villkor för olika branscher.
            Incitament till skatteplanering uppstår också.
          </p>
          <p xml:id="i-EM9NKNs9xJERA518Gc8AUi">
            För att kunna finansiera en stor och personalintensiv gemensam
            sektor är det viktigt att skatterna tas ut på ett rationellt sätt.
            Skatterna skall i så liten utsträckning som möjligt snedvrida
            investeringar, produktion och konsumtion. Skatterna skall inte
            hämma arbetsutbud eller investeringar.
          </p>
          <p xml:id="i-5ugtxqyMYFYkWTPBq6sHy8">
            Det råder inget tydligt samband mellan tillväxt och skattekvot,
            varken teoretisk eller empiriskt. Hur skatteintäkterna används
            är helt avgörande. Välfärdens och skatternas utformning måste
            tillsammans gynna både tillväxten och en långsiktigt hållbar utveckling.
            Skatterna påverkar utbudet av alla produktionsfaktorer arbete,
            kapital och humankapital samt hur vi brukar naturresurserna, ändliga
            såväl som förnybara.
          </p>
          <head xml:id="i-Lt1KipZPLxe6ZJjNFsogJm" type="h2">
            6.1 Inkomstbeskattning
          </head>
          <p xml:id="i-Wr3cwgfNoLQLMYBAYJiAqF">
            De skattesänkningar som genomförts under den borgerliga regeringsperioden
            har haft en orättvis fördelningspolitisk profil. De två tiondelarna
            med högst inkomster har under de senaste åren fått cirka hälften
            av de totala skattesänkningarna.
          </p>
          <p xml:id="i-718xtV7XEWHn62Vv8VKV7N">
            En stor orättvisa är att pensionärer nu betalar mer i skatt än
            personer som arbetar, vid lika inkomster. Vi accepterar inte skillnaden
            mellan beskattning av pension och lön. Vi vill steg för steg avskaffa
            denna orättvisa skillnad och föreslår därför höjt grundavdrag
            för pensionärer.
          </p>
          <p xml:id="i-UJcxKMApsoSQraRp6WYE4V">
            De skatteförändringar som genomförts har också drabbat den som
            blir sjuk eller arbetslös. Det är av särskild vikt att understryka
            att arbetslöshetsersättning och sjukersättning inte är några bidrag,
            utan förmåner som människor har betalat in till under den tid
            de har arbetat och att det därför inte finns några principiella
            skäl till att beskatta dem på något annat sätt än löneinkomster.
          </p>
          <p xml:id="i-RK4DmqxkiKhQWtaAiENvF7">
            På sikt behöver vi komma tillbaka till en likformig beskattning.
            Vi vill skapa rättvisa mellan lön, pension och ersättning från
            socialförsäkringar när det gäller beskattningen. Inkomster ska
            beskattas lika. Givet det ekonomiska läget är det inte möjligt
            att snabbt åtgärda de orättvisor som genomförts. Därför måste
            förändringarna mot en likvärdig beskattning ske stegvis, i takt
            med att det statsfinansiella läget så tillåter och helst inom
            ramen för en blocköverskridande skattereform.
          </p>
          <p xml:id="i-SBrq1o71QsfS7vbLbuKV4y">
            Människor med höga inkomster eller betydande ekonomiska tillgångar
            måste vara beredda att betala en högre andel i skatt än människor
            med lägre inkomster och mindre ekonomiska tillgångar. Skattesystemet
            ska ha progressiva inslag.
          </p>
          <p xml:id="i-4G3Ra61J65G4VA6J6NApbG">
            Stor restriktivitet ifråga om avdrag och skatteavdrag förordas.
            Befintliga avdrag och skatteavdrag bör snarare begränsas än utvidgas,
            både ifråga om antal och också vidd. Gränser och innehåll i avdrag
            ska inte tänjas utan vara tydligt avgränsade och väl motiverade.
            Detsamma ska gälla för skatteavdrag.
          </p>
          <p xml:id="i-VVPjyGkf8Kv6qjBcM9ytBz">
            Vi socialdemokrater ser därför ingen anledning till att införa
            skatteavdrag för gåvor. Det är något motsägelsefullt med tanken
            att givaren måste uppmuntras av ett avdrag för att vilja ge sina
            gåvor. Vi vill inte att offentligt stöd till föreningsliv, sociala
            verksamheter och forskning ska ersättas av privat finansiering
            via gåvor. Vid en sådan privat finansiering bestämmer också bidragsgivarna
            vad som ges i stöd. Vi menar att prioriteringar av stöd och bidrag,
            så länge det gäller skattemedel, ska avgöras av demokratiskt valda
            organ och dess representanter.
          </p>
          <p xml:id="i-Ksk9VRuAjwkU7MFBCiaKei">
            Vi socialdemokrater har en gång introducerat ROT-avdraget som
            en konjunkturpolitisk åtgärd. Regeringen införde RUT-avdraget
            2007 och återinförde ett ROT-avdrag 2008. Dessa sammanfördes i
            begreppet HUS-avdrag hushållsnäratjänster. Vi vill skapa en bättre
            fördelningspolitisk profil och sänka det maximala beloppet för
            skattereduktion från dagens 50 000 kronor till 25 000 kronor per
            år. Vi vill även ta bort möjligheten att få skattereduktion för
            arbeten kopplade till fastigheter i utlandet. De medel som på
            detta sätt frigörs vill vi använda till renovering av flerfamiljshus
            samt till investeringsstöd för byggande av studentbostäder och
            hyreslägenheter. Vi kommer vidare att återkomma med förslag som
            separerar RUT- från ROT-arbeten, bland annat genom att olika tak
            införs och att möjligheten till RUT-avdrag tydligt riktas mot
            äldre och barnfamiljer.
          </p>
          <p xml:id="i-WCDLT9nTtDPZBjft4xFTDf">
            En väsentlig del av den svenska modellen är starka parter på
            arbetsmarknaden. Arbetslöshetsförsäkringen är en omställningsförsäkring
            som är viktig då den enskilde blir arbetslös. De försämrade villkoren
            i arbetslöshetsförsäkringen har lett till att många lämnat både
            arbetslöshetskassan och de fackliga organisationerna. Regeringen
            har också avskaffat avdragen för medlemskap i a-kassa och facklig
            organisation.
          </p>
          <p xml:id="i-RqaBnsAZVtFD6XYgbUgomF">
            Regeringen har drivit igenom en differentiering av avgifterna
            till arbetslöshetsförsäkringen. Vissa a-kassor har tvingats höja
            sina avgifter hundratals kronor i månaden, vilket starkt bidragit
            till att hundratusentals människor lämnat försäkringen. Förutom
            ökad otrygghet för den enskilde innebär den här utvecklingen att
            de viktiga automatiska stabilisatorerna i ekonomin försvagats.
            Mot denna bakgrund föreslår vi att det via en skattereduktion
            sätts ett tak för avgiften till A-kassorna innebärande att ingen
            behöver betala mer än 120 kronor per månad.
          </p>
          <p xml:id="i-GCkBoKpmRJJacqYTbhEFNP">
            Möjligheten till avdrag för fackföreningsavgift bör ses över
            för balansens skull eftersom arbetsgivarens kostnader för medlemskap
            i arbetsgivarorganisation är avdragsgill. Antingen bör båda vara
            det eller ingendera.
          </p>
          <head xml:id="i-GxotEBkPTTcNuLKicEUaum" type="h2">
            6.2 Beskattning av företag, kapital och fastigheter
          </head>
          <p xml:id="i-2QmzBHejQa3yB7ZKVjfQAc">
            Skattesystemet måste medverka till ett gott klimat för företag
            och företagande. Det är viktigt att regler och rutiner utformas
            så att företagens administrativa kostnader för att följa reglerna
            är så små som möjligt. Enkla regler främjar start och tillväxt
            av företag. Det är dock viktigt att neutralitet i beskattningen
            upprätthålls mellan olika företagsformer. Val av företagsform
            skall inte bestämmas av skatteregler utan av vad som är mest praktiskt.
            Företagande och investeringar gynnas av förutsägbara regler. Därför
            är det önskvärt med stabila skatteregler.
          </p>
          <p xml:id="i-X7WfWGjnaeqm17twXMVKhC">
            Skatterna bör i så liten utsträckning som möjligt innebära att
            en viss produktion, företagsform eller anställningsform gynnas
            framför någon annan. Det ska exempelvis finnas en skattemässig
            neutralitet mellan att arbeta som egen företagare och att arbeta
            som anställd. Fördelar i beskattningen ska inte locka eller tvinga
            till att välja det ena eller det andra.
          </p>
          <p xml:id="i-Bhwt1Nf5hugFc4DbDdy8dc">
            När det gäller bolagsskatten är det viktigt med en konkurrenskraftig
            bolagsskatt. Det är bra för att attrahera företag till Sverige
            men också för att uppmuntra återinvesteringar i företagen. I samband
            med skattereformen 1990/91 kunde bolagsskatten sänkas från 52
            till 30 procent genom att skattebasen i företagen breddades. Därefter
            har bolagsskatten sänkts även 1994 och 2009 båda gångerna genom
            att skattebasen breddades ytterligare och bolagsskatten är idag
            26,3 procent.
          </p>
          <p xml:id="i-VsFijoVye8DBgPszScY895">
            För att undvika skatteplanering är det viktigt att ha en bolagsskatt
            som är neutral mellan olika företagsformer men också när det gäller
            företagens lönsamhet. Därför ska det inte råda olika skatteregler
            för små och stora företag eller högre bolagsskatt för de lönsammaste
            företagen. Det behövs däremot en aktiv beskattning av företagens
            vinster när den plockas ut till ägarna i form av aktieutdelning.
            Därför är det viktigt att bevara kapitalinkomstbeskattningen.
            På så sätt nås också indirekt en skillnad i beskattning mellan
            lönsamma och olönsamma företag.
          </p>
          <p xml:id="i-4qeWP4FDWhvUibmCCfz8bm">
            Sverige behöver en högproduktiv tjänstesektor. Vi måste därför
            lyfta fram vikten av att utveckla metoder för att stärka, stödja
            och stimulera tillväxten i en värdeskapande tjänstesektor. Detta
            kan till exempel ske genom att föra branschsamtal för att ta fram
            strategi- och forskningsprogram i syfte att skapa fler utvecklande
            jobb inom tjänstesektorn.
          </p>
          <p xml:id="i-Tyb8oLHZzrfjez1RtnF4UK">
            Den borgerliga regeringen har förändrat regelverket för F-skattsedel.
            Antalet uppdragsgivare har inte längre någon avgörande betydelse,
            dvs. att uppdragstagaren enbart arbetar åt en uppdragsgivare är
            inte något hinder för att få F-skattsedel. Likaså anser regeringen
            det problemfritt att en uppdragstagare startar sin verksamhet
            med den tidigare arbetsgivaren som sin första uppdragsgivare.
            Utifrån lagstiftningen kan ett företag besluta att helt upphöra
            att ha personal eller att ha vissa personalkategorier anställda.
            I stället tvingas de anställda att ansöka om F-skattsedel för
            att kunna behålla jobbet eller få jobb. Dessa anställda förlorar
            sitt arbetsrättsliga skydd och måste sätta sig in i skatte- och
            annan företagsadministration. Förändringen har stärkt arbetsgivarnas
            möjligheter att laborera mellan ett anställnings- och ett uppdragsförhållande
            gentemot löntagarna. Detta underminerar anställningsskyddet och
            hela den svenska arbetsmarknadsmodellen med kollektivavtal som
            det främsta instrumentet för att reglera löner och anställningsvillkor.
          </p>
          <p xml:id="i-QZWT5fQvnNftxn9WGexsxg">
            Det vore önskvärt att nu utvärdera hur arbetsmarknadens parter
            har anpassat sig till de nya reglerna för F-skatt. Regeringen
            måste lägga fram förslag till åtgärder som begränsar möjligheten
            att få F-skatt då vederbörande varit inblandad i skattefusk eller
            annan brottslig verksamhet samt lägger fram förslag till åtgärder
            som ökar möjligheten att återkalla rätten till F-skatt då vederbörande
            varit inblandad i skattefusk eller annan brottslig verksamhet.
          </p>
          <p xml:id="i-4PnTdRuYxC8ai38dsXhpVK">
            Genom olika beslut i riksdagen har den skattemässiga neutraliteten
            mellan bostadsformerna urholkats. Investerings- och räntebidragen
            till hyresrätten har avskaffats samtidigt som småhusägare (äganderätt)
            och bostadsrättsinnehavare kan göra avdrag för ränteutgifter och
            tomträttsavgäld i sina inkomstdeklarationer. Stämpelskatten är
            1,5 procent för fysiska personer och bostadsrättsföreningar men
            3 procent för juridiska. HUS-avdraget riktar sig enbart till äganderätten
            och bostadsrättsinnehavare. Flerfamiljsfastigheter har en lägre
            fastighetsavgift jämfört med småhus men hyresrätter beskattas
            samtidigt som näringsverksamhet.
          </p>
          <p xml:id="i-6AZsfwhru2kndWEVMSEuHR">
            Omläggningen av fastighetsskatten har också ökat orättvisorna,
            t.ex. medfört att ägare av de dyraste villorna har fått de största
            skattesänkningarna. Regeringen utreder nu också möjligheten att
            avskaffa fastighetstaxeringen av bostäder och på så sätt försvåra
            att en beskattning grundad på marknadsvärde återinförs. Ett annat
            exempel på en åtgärd som riskerar att urholka neutraliteten mellan
            bostadsformerna är introduktionen av en helt ny boendeform, ägarlägenheten.
          </p>
          <p xml:id="i-JQ1tKkYbcw2tN3hAVZKf8F">
            I boendesektorn är långsiktigt hållbara spelregler, exempelvis
            för beskattningen, av stor vikt för producenter, förvaltare och
            konsumenter. Vi avser därför inte att framlägga några förslag
            för ändrad fastighetsbeskattning som berör denna valperiod utan
            vill ha en bredare utredning, separat eller inom ramen för den
            skatteutredning som nämnts tidigare. Vår utgångspunkt är att större
            förändringar av skattereglerna inom boendesektorn ska vara föremål
            för breda, blocköverskridande uppgörelser.
          </p>
          <p xml:id="i-2LjmXxkVsd3RWjrxbMXhA9">
            En väl fungerande hyresmarknad med ett bra utbud av bostäder
            av hög kvalitet i hela landet är viktigt för att underlätta rörligheten
            på arbetsmarknaden. Brist på permanenta eller tillfälliga bostäder
            stoppar idag både flyttning och långpendling. Hyresrätten är oftast
            det första boendet och det boende som väljs vid studier, tidsbegränsat
            arbete och i det ena fallet av dubbel bosättning. Ett stort antal
            hyresrätter behöver byggas i Sverige samtidigt som hyrorna i nyproducerade
            lägenheter har blivit väl höga. Det behövs en rad bostadspolitiska
            åtgärder för att förbättra läget, och enligt vår uppfattning är
            en översyn av den skattemässiga neutraliteten och rättvisan mellan
            olika boendeformer en av de viktigaste frågorna på bostadsområdet.
          </p>
          <p xml:id="i-TgLNVLwxQWEvh5iAn4Bmao">
            Samtliga av EU:s sjöfartsländer har nu infört tonnageskatt. Sverige
            är ett undantag. Detta förhållande leder till att Sverige förlorar
            nybyggen av fartyg till andra länder och att fler fartyg flaggas
            ut. Frågan har utretts av Tonnageskatteutredningen (SOU 2006:20)
            och riksdagen beslutade 2007 om ett tillkännagivande i frågan.
            EU-kommissionen har den 21 januari 2009 presenterat centrala strategiska
            mål för Europas sjötransporter fram till 2018. Där påpekar kommissionen
            betydelsen av likvärdiga konkurrensvillkor, bl.a. vad gäller tonnageskatt.
            Hösten 2010 tillsatte regeringen Utredningen om sjöfartens konkurrensförutsättningar.
            I oktober samma år lämnade utredningen sitt betänkande (SOU 2010:73).
            Utredaren såg sig manad att framhålla att ett införande av ett
            tonnageskattesystem skulle innebära att Sverige i likhet med flertalet
            övriga sjöfartsnationer i EU fullt ut skulle använda de möjligheter
            som kommissionens riktlinjer för statligt stöd till sjöfarten
            medger. Sverige bör snarast införa en tonnageskatt.
          </p>
          <p xml:id="i-RsoSFjHRsGqDcJEbU7VtqE">
            Den andelsägda vindkraften administreras av kooperativa föreningar
            där privatpersoner och bostadsrättsföreningar har kunnat köpa
            andelar i vindkraftverk som berättigar till inköp av el från verken
            i förhållande till antalet andelar. Tyvärr har vindkraftskooperativens
            utveckling hejdats av att kooperativen synes har förbisett de
            skattekonsekvenser i form av uttagsbeskattning som medlemmarnas
            uttag av el till underpris för med sig. Detta har heller inte
            blivit helt klarlagt för kooperativen förrän Skatteverket meddelade
            sin avsiktsförklaring att börja ta ut uttagsskatt på mellanskillnaden
            mellan elpriset på börsen Nordpool och det pris andelsägarna betalar
            på elleveranser från kooperativen. Regeringen bör omedelbart tillsätta
            en utredning som exempelvis kan titta på begreppet marknadspris
            som tillämpas vid uttagsbeskattningen och på avdraget för vindkraftskooperativets
            utdelning.
          </p>
          <head xml:id="i-Fb4DGRfDu6X7b9vr8gvvHe" type="h2">
            6.3 Mervärdesskatt
          </head>
          <p xml:id="i-71YA3zAH3EaWvLPvxNHpp2">
            Momsen är vid sidan om inkomstskatterna den viktigaste inkomstkällan
            för samhället. Dagens momssystem med fyra olika nivåer (0, 6,
            12, 25 procent) har skapat krångliga gränsdragningsproblem. Branscher,
            varor och tjänster som har en lägre mervärdesskattesats inspirerar
            till att olika intressen inom närliggande företeelser också vill
            ha nedsättningar. Konkurrensneutraliteten skadas och nedsatt mervärdesskattesats
            blir ett dolt statsstöd till berörd bransch. Vi säger nej till
            regeringens förslag att sänka den så kallade restaurangmomsen.
            Den är en extremt dyr åtgärd med mycket tveksam effekt på tillväxt
            och sysselsättning. I ett tufft och osäkert ekonomiskt läge är
            det viktigt att använda det begränsade reformutrymmet på det mest
            effektiva sättet. Vi prioriterar därför istället investeringar
            i det som bygger Sverige starkt på sikt: infrastruktur, utbildning
            och forskning och utveckling.
          </p>
          <p xml:id="i-AjiitfTXxoXWmP6Lm3ned6">
            En statlig utredning föreslog 2005 en enhetlig moms. Att genomföra
            ett sådant förslag skulle givetvis vara både problematiskt och
            möta många hinder. På vilket sätt momsen som skattebas bäst vårdas
            bör vara en viktig del i en större, kommande skatteutredning.
            Å ena sidan måste det finnas ett visst folkligt stöd eller acceptans
            för momsnivåer och gränsdragningar utifrån att de uppfattas som
            rimliga. Å andra sidan skapar alltid olika momsnivåer krångel
            och gränsdragningsproblem som urholkar den legitimitet som eftersträvas.
          </p>
          <head xml:id="i-QwbK2cHCyUJMN64ZYGEBvd" type="h2">
            6.4 Klimat- och miljöskatter
          </head>
          <p xml:id="i-UyYG97uLM7jJLRT4iLzLze">
            Klimatfrågan är vår tids ödesfråga. Om temperaturen fortsätter
            att stiga i samma takt som nu, kommer det att leda till allvarliga
            konsekvenser för livet på jorden.
          </p>
          <p xml:id="i-4HMcdXL1FnhV3nh59eLA1r">
            Vi är dock övertygade om att vi genom aktiva klimat- och andra
            miljövänliga investeringar samt en omställning av Sverige mot
            en mer fossiloberoende riktning kan både rädda klimatet och lägga
            grunden till nya och fler arbetstillfällen.
          </p>
          <p xml:id="i-8zvQbcLxMvJ2FvFF7799s4">
            Inom ramen för klimat-, energi- och miljöpolitiken tillämpas
            i dag en rad olika ekonomiska styrmedel. Koldioxid- och energiskatter
            är de två bästa exemplen. Förutom skatter finns även andra styrmedel
            som handel med utsläppsrätter, gröna elcertifikat satsningar på
            miljövänlig infrastruktur, biodrivmedel och miljöfordon samt stöd
            till klimatinvesteringar. Liksom de miljörelaterade skatterna
            skapar de nya styrmedlen ekonomiska drivkrafter för införande
            av miljövänlig och resurssnål livsstil och teknik. Från miljösynpunkt
            och ekonomisk synpunkt är skatter och andra ekonomiska styrmedel
            jämförbara, men beroende på bland annat miljöproblemets natur
            kan det ena vara att föredra framför det andra. Bedömning av kostnadseffektiviteten
            av det aktuella styrmedlet bör avgöra valet.
          </p>
          <p xml:id="i-JNWjPZaW2k8upy5FVr6Djr">
            Skatten på koldioxid är ett viktigt verktyg bland många för att
            ställa om Sverige i hållbar riktning, inte minst när det gäller
            transportsektorn. Ett tydligt budskap måste skickas till fordonsindustrin
            om att vi vill ställa allt hårdare krav på de fordon som säljs
            i Sverige. Fordon med låga utsläpp ska gynnas och fordon med höga
            utsläpp ska betala mer, till exempel genom ett förmånsvärdesystem
            som främjar energieffektiva bilar oavsett bränsle.
          </p>
          <p xml:id="i-BnkJzZWKZEAWxTvb4CvKAx">
            Regeringen deklarerade i vårpropositionen att den vill ta bort
            nedsättningen av förmånsvärdet för etanolbilar. Nedsättningen
            har hittills varit 20 procent av förmånsvärdet. Ett tak på 8 000
            kronor finns dock. Detta kommer att få stora konsekvenser för
            etanolsbilsförsäljningen och också biltillverkarnas intresse att
            ta fram etanolanpassade fordon till den svenska marknaden. Speciellt
            illa är det för alla de mackägare som efter införandet av den
            så kallade pumplagen investerat i etanolpumpar. Önskvärt är också
            att se om det går att utveckla förmånsvärdesystemet till att också
            främja energieffektivare bilar oavsett bränsle.
          </p>
          <p xml:id="i-MAaH1sP9sCtmkAgiegk1SE">
            Regeringen planerar att behålla nedsättningen med 40 procent
            (max 16 000) för gasbilar och laddhybridbilar. Att ensidigt ta
            bort nedsättningen för etanol kommer att innebära en för stor
            belastning på det redan hårt ansatta nätet för fordonsgas, vilket
            kommer att leda till högre inblandning av fossilgas i fordonsgasen
            något som förtar en stol del av klimatnyttan. Vi vill istället
            behålla samma system som idag där nedsättningen av förmånsvärdet
            för etanoldrivna fordon ingår.
          </p>
          <p xml:id="i-EXGxgBV3NSGN45owPr5X9n">
            För att inte etanolförsäljningen helt ska ta stopp i Sverige
            bör skattebefrielsen för etanol också finnas kvar. Regeringen
            är oklar om en skatt åter ska tas ut på etanol som drivmedel från
            2013 då undantaget går ut. Vi menar att regeringen här måste vara
            tydlig med att skattebefrielsen ska behållas.
          </p>
          <p xml:id="i-4WekeKgSa9XqerhrrMrXGw">
            Bilar som är anpassade för drift med E85 (etanol 85 procent)
            kan också köras på bensin, och priset för dessa båda bränslen
            är helt avgörande för vilket bränsle merparten av bilägarna väljer.
            Regeringen har ökat den tillåtna låginblandningen av etanol i
            bensin från 5 procent till 10 procent. Låginblandningen av FAME
            (biodiesel) i diesel ökas till 7 procent. De allra flesta bensinbilar
            klarar en inblandning på 10 procent, och samtliga dieselbilar
            klarar 7 procent inblandning. Men skattebefrielsen har bara gällt
            upp till 6,5 procent för etanolen och 5 procent för biodiesel.
            Detta har gjort att intresset bland drivmedelsbolagen att öka
            låginblandningen är mycket svagt. Vi anser att skattebefrielsen
            ska gälla fullt ut även för låginblandad etanol. Vi stödjer också
            regeringens tanke på en skärpt miljöbilsdefinition.
          </p>
          <p xml:id="i-PFneh1HhdtTWazuW8xT6yt">
            Dagens skatteskillnad mellan diesel miljöklass 1 och miljöklass
            3 är fortfarande motiverad. Transportstyrelsen konstaterar att
            diesel miljöklass 1 ger lägre halter av aromatiska kolväten och
            polycykliska aromatiska kolväten som vid förbränningen ger upphov
            till hälsovådliga partikelutsläpp. I nyare motorer med krav på
            lägre avgasutsläpp och avgasefterbehandling blir skillnaden mindre.
            Enligt Transportstyrelsen står fordon med begränsad eller ingen
            rening av partiklar fortfarande för en betydande del av fordonsparken,
            framför allt när det gäller tunga fordon och mobila maskiner.
            Myndigheten menar att om man tittar på dieselanvändningen går
            fortfarande cirka tre fjärdedelar till dessa otillräckligt renade
            fordon. Det tar tid att ställa om fordonsparken till sådana som
            renar utsläppen så pass bra att skillnaden mellan Mk 1-diesel
            och Europadiesel är försumbar.
          </p>
          <p xml:id="i-6NiPUzwe4eDpmU4QsmW3vJ">
            Ett annat sätt att minska transportsektorns utsläpp av koldioxid
            är att införa. en vägslitageavgift för alla tunga lastbilar som
            trafikerar vägnätet i Sverige, såväl svenska som utlandsregistrerade.
            Liknande modeller finns på plats eller är under utveckling i en
            lång rad EU-länder. Det är rimligt att genom en särskild avståndsbaserad
            skatt internalisera den tunga trafikens kostnader för samhällsekonomin.
            Intäkterna från vägslitageavgiften ska återföras till trafiksektorn
            genom ökade nyinvesteringar och förbättrat underhåll. Vår bedömning
            är att en vägslitageavgift kan införas tidigast vid halvårsskiftet
            2012.
          </p>
          <p xml:id="i-FF5T6rXsQtHRYxvpetpsSz">
            Vi vill se över möjligheten av ett nytt fordons- eller färdsättsneutralt
            reseavdrag med inriktningen att främja cykel- och kollektivtrafiksresande
            i de fall dessa är möjliga och rimliga alternativ till bilen.
            Det är viktigt att den som inte har något annat arbetsresealternativ
            än bil inte förlorar på en ny utformning av reseavdraget och att
            reseavdraget inte heller blir för administrativt komplicerat.
          </p>
          <p xml:id="i-6J8U7xxsTwDLtwQvXJoo15">
            En skatt på handelsgödsel bör snarast återinföras för att minska
            övergödningen, jordbrukets klimatpåverkan och minska mängden kadmium
            i maten. När kvävegödsel tillverkas går det åt mycket energi,
            men den största klimatpåverkan sker genom utsläpp av den mycket
            starka växthusgasen dikväveoxid (mer känd som lustgas) både vid
            produktion och på åkern. Den skatt som tidigare fanns innebar
            ökad konkurrenskraft för naturlig stallgödsel. En skatt gör det
            lättare att nå riksdagens mål för ekologisk konsumtion och de
            nationella miljökvalitetsmålen. En skatt på handelsgödsel minskar
            också på kort sikt trycket på andra styrmedel, t.ex. inom trafiksektorn,
            för att uppnå de svenska klimatmålen. Skatten bör liksom tidigare
            omfatta både kväve- och kadmiuminnehållet i handelsgödsel. Det
            bör utredas hur skatteintäkterna, åtminstone delvis, kan återgå
            till näringen och användas för att finansiera miljöåtgärder i
            jordbruket.
          </p>
          <p xml:id="i-FGZqJR38kxKxvvL1E8EUz8">
            I och med EU:s integrerade system för registrering, utvärdering,
            godkännande och begränsning av kemikalier (Reach) och andra EU-regleringar
            på kemikalieområdet minskar medlemsländernas möjligheter att använda
            lagar och regler på nationell nivå för att gå längre än EU för
            att skydda vår hälsa och miljö. Ekonomiska styrmedel kan då vara
            ett alternativ för att minska kemikalieanvändningen. Vi socialdemokrater
            vill att regeringen utreder frågan om en differentiering av bekämpningsmedelsskatten
            utifrån medlens farlighet för miljö och hälsa och återkomma till
            riksdagen med förslag.
          </p>
          <p xml:id="i-X58Z4EnSiua16tjAz5B4Ri">
            En återinförd skatt på avfallsförbränning bör övervägas. När
            den borgerliga regeringen slopade skatten försämrades kalkylerna
            för alla investeringar i separering, insamling och rötning av
            den organiska delen i hushållsavfallet. Skatt på avfallsförbränning
            är motiverad av många olika skäl, och rätt utformad är den strategisk
            för att avfallet ska utnyttjas på ett optimalt sätt utifrån en
            samlad bedömning av miljökonsekvenserna. Ett alternativ till skatt
            för att styra bort åtminstone biologiskt avfall från förbränning
            skulle kunna vara att sätta ett stoppår för att tillåta förbränning
            av bioavfall. Eftersom det redan är förbjudet att deponera styrs
            då hanteringen mot förädling av resurserna på olika sätt och skulle
            vara en stark grund för biogasproduktion.
          </p>
          <p xml:id="i-StoH9SbGJutTrLn2SxuAgv">
            Utredningen om skatt på fluorerande växthusgaser lade i juni
            2009fram sitt förslag i SOU 2009:62. Enligt utredaren skulle den
            utöver miljövinsterna ge en skatteintäkt på 100 miljoner. Regeringen
            har inte vidtagit någon åtgärd eller angett motiv för sin senfärdighet.
            Skatten bör införas snarast.
          </p>
          <head xml:id="i-QQqZSqbVHQKuH3F7a8BcfC" type="h2">
            6.5 Andra punktskatter
          </head>
          <p xml:id="i-263a6VsxJXcF5trXmvY4Lv">
            Skattesystemet kan användas för att dirigera investeringar, produktion
            och konsumtion. Vi vill dock vara restriktiva med detta och inte
            heller punktbeskatta för många enskilda varor eller särskilda
            aktiviteter utöver den generella momsbeläggningen.
          </p>
          <p xml:id="i-Ug7YkjLAU4dBYmt9PBfeHJ">
            Trots att det alltså kan synas väl motiverat med än fler punktskatter
            talar det mesta för en restriktiv användning av punktskatter för
            att styra konsumtion och produktion. Dessutom riskerar ett system
            med många undantag och styrande skatter att utnyttjas av lobbyister
            och särintressen samt innebära höga administrativa kostnader.
          </p>
          <p xml:id="i-AfDMhwCdqWF469JuJa7M7g">
            Inom folkhälsoområdet anser vi dock att det är mycket motiverat
            med punktskatter för att främja denna, dvs. att använda skatter
            för att begränsa de av våra beteenden som riskerar att skada oss
            själva och våra närmaste. Detta har varit motivet för skatter
            på alkohol och tobak samt i viss mån spel. Folkhälsoskäl, och
            i alkoholens fall även brottsbekämpning, talar för ett vidmakthållande
            av svenska alkohol- och tobaksskatter samt för att vi genom EU
            måste få tillstånd höjda minimiskatter på dessa produkter. Det
            behövs också en höjning av alkoholskatten på alkoläsk och söt
            cider motsvarande vad som gäller i Tyskland i syfte att minska
            konsumtionen av alkoläsk.
          </p>
          <p xml:id="i-KxzjHe1Gq17UXoPLDVNxN">
            Vid resa inom EU får varje vuxen idag ta med sig 10 liter sprit,
            20 liter starkvin, 90 liter vin samt 110 liter öl. Det ligger
            vida över vad en genomsnittlig svensk konsumerar på ett år. En
            person med denna konsumtionsnivå har alkoholproblem. Nivåerna
            är alltså orimligt höga ur folkhälsosynpunkt. De höga införselnivåerna
            försvårar också för medlemsländerna att bedriva en effektiv nationell
            alkoholpolitik och de bidrar till en olaglig vidareförsäljning.
            En vidareförsäljning som inte sällan är kopplad till annan och
            organiserad brottslighet. Gångare anlitas för att föra in alkoholen
            och betalas svart för sina tjänster. Vissa gångare är också bidrags-
            och ersättningsmottagare vilka fyller ut sina ersättningar med
            dessa svarta inkomster. Regeringen måste inom EU verka för sänkta
            införselnivåer.
          </p>
          <p xml:id="i-2XjzBAiMvTMNE2DXiezxC3">
            Privatimporten av alkohol är ett annat inflöde som underminerar
            den restriktiva alkoholpolitiken om inte skattekontrollen fungerar.
            En utvärdering av omfattningen av privatimporten och effektiviteten
            i skattekontrollen bör göras.
          </p>
          <p xml:id="i-R1XEP8mxKCjTJyZEVrz2Aa">
            Tullverket skriver 2011 att alkoholbeslagen generellt ligger
            på en oförändrat hög nivå och menar att punktskattekontrollen
            kräver allt större utredningsresurser.
          </p>
          <p xml:id="i-WfzZ8vvbsXEoX3PTzdahch">
            Insikten om att folkhälsa är en viktig ekonomisk fråga håller
            på att växa fram inom EU. Sverige kan bidra till den processen
            i EU genom att sänka införselnivåerna för alkohol med hänvisning
            till alkoholens allvarliga hot mot folkhälsan.
          </p>
          <head xml:id="i-MqoTeGP2yM7QZGH7XhShTL" type="h1">
            7 Översyn av vinst och konkurrens i välfärden
          </head>
          <p xml:id="i-V5tuonBVEGzxVEP4aTayRW">
            För socialdemokratins del är det viktigt att säkerställa att
            varje skattekrona används så effektivt som möjligt. Vi vet att
            den demografiska utvecklingen i vårt land innebär att behovet
            av insatser inom omsorg och sjukvård kommer att öka kraftigt.
            Samtidigt som ett fortsatt effektiviseringsarbete kommer att vara
            nödvändigt, menar vi att restriktivitet måste iakttas när det
            gäller att låta skattemedel försvinna ur privat driven välfärd.
          </p>
          <p xml:id="i-EzTTrrr8aXDjrCRUKpVPvm">
            Möjligheterna att följa upp hur skattemedel används är fundamental
            från demokratiska utgångspunkter. Därför måste det ställas krav
            på transparens och meddelarfrihet. Det finns också behov av ett
            regelverk som säkerställer att en likvärdig kvalitet kan upprätthållas
            i såväl kommunal som privat verksamhet. Det kan exempelvis handla
            om hur många timmar lärarledd undervisning en skola måste erbjuda,
            huruvida elever med behov av stöd får det, eller vilka krav som
            ska uppfyllas på lokaler, måltider etc.
          </p>
          <p xml:id="i-Lx3gjC5AvdMvGb5oQHZuje">
            Att betydande resurser lämnar den offentliga sektorn för att
            hamna hos aktieägare är inte acceptabelt ur skattebetalarnas synvinkel.
            Det är därför motiverat att begränsa möjligheterna för företag
            som utövar verksamhet inom skattefinansierade verksamheter att
            föra ut stora överskott ur verksamheten. Utformningen av sådana
            begränsningar bör skyndsamt utredas. Särskilt angeläget är det
            att se över huruvida riskkapitalbolag är lämpliga som ägare av
            välfärdsverksamheter
          </p>
          <p xml:id="i-3RWnUZGKN2BoezTqtsoUYy">
            En utredning av konkurrens och effektiv användning av skattemedel
            i välfärden bör ta sin utgångspunkt i bland annat följande sju
            punkter:
          </p>
          <list xml:id="i-GpTdqHXUnNwBqpKJmtkZeo" style="ul">
            <item xml:id="i-GoTS53hY5pdm8KrU3f1uaT">
              Likalydande och höga krav på kvalitet ska ställas på privat,
              kooperativ och kommunal verksamhet.
            </item>
            <item xml:id="i-3yGTM52thSsduwFFQf7Dxu">
              Det ska vara möjligt för elever, patienter och brukare att ta
              del av jämförelser som belyser kvalitet, resultat och inriktning
              av olika verksamheter.
            </item>
            <item xml:id="i-ERDTj5UdBnFXZMptmWphk3">
              En offentlighetsprincip ska gälla i all skattefinansierad verksamhet.
              Idag gäller inte offentlighetsprincipen privata huvudmän.
            </item>
            <item xml:id="i-GNWX1DNJgoFpRZtbVvJ8DW">
              Anställda i skattefinansierad verksamhet ska ha rätt till meddelarfrihet.
              Idag gäller meddelarfriheten enbart anställda i offentligt driven
              verksamhet.
            </item>
            <item xml:id="i-ETFbe4KUatdZ9uNJobvYfJ">
              Även lex Sarah ska utvidgas till att gälla anställda i all skattefinansierad
              verksamhet. Reglerna i lex Sarah om att de anställda i äldre-
              och handikappomsorgen har både rätt och skyldighet att anmäla
              missförhållanden till socialnämnden gäller idag inte i privata
              verksamheter, där istället rapportering ska ske till bolaget.
            </item>
            <item xml:id="i-BHLgzMP7pGboXE5nT5gju8">
              Ett grundläggande krav i skattelagstiftningen bör vara att de
              koncerner som äger företag inom vård, skola och omsorg inte tillåts
              att undandra vinster från beskattning genom att tillämpa orimligt
              höga räntesatser på internlån mellan koncernbolag och dotterbolag.
            </item>
          </list>
          <p xml:id="i-4jwmE4CCz3MaFsuYcddNCH">
            Fördelningen av skattemedel mellan kommuner ska ske enligt de
            principer som fastställs i det svenska skatteutjämningssystemet.
            Det är inte rimligt att en kommuns skattemedel förs över till
            andra kommuner genom interna transaktioner i vård- och skolkoncerner,
            på ett sätt som är mer eller mindre osynligt för medborgarna.
          </p>
          <p xml:id="i-LPdXBs6h46PkXhouxwGnzJ">
            En starkare garanti för att skattemedel används i välfärdsverksamheterna
            bör kunna leda till ökade möjligheter för andra typer av aktörer
            att få ett större utrymme än idag, när de ofta trängs undan av
            starka finansintressen. Vi ser gärna att personal- och föräldrakooperativ
            samt ideella föreningar och stiftelser ökar sitt engagemang inom
            vård, skola och omsorg. En sådan utveckling kan förhoppningsvis
            också innebära att den regionala obalansen minskar och valfriheten
            ökar också utanför de större städerna.
          </p>
          <head xml:id="i-7TzAwiPTCLhME92awLziCL" type="h1">
            8 Motverka skattefusk, skatteplanering och skatteflykt
          </head>
          <p xml:id="i-9g9NuZW4A2yPBmEGxbDyZC">
            En välfärd som i hög grad finansieras med skatter bygger på att
            medborgare och företag uppfyller sina skyldigheter och redovisar
            och betalar skatt på ett korrekt sätt. Skattefusk skapar orättvisa,
            snedvrider konkurrensen och leder till att skattesystemets och
            välfärdsstatens legitimitet försvagas. Att vissa undviker att
            betala in skatt innebär att skattebördan ökar för andra. Om medborgarna
            misstänker att inte alla solidariskt bidrar till finansieringen
            av den offentliga sektorn urholkas tilltron till välfärdsstaten
            och skattesystemet.
          </p>
          <p xml:id="i-WKkDVh1uqACHVr3cQtFVoS">
            För att skattemoralen skall vara hög krävs att skattebetalarna
            litar på att alla bidrar solidariskt och att de upplever att de
            verksamheter som finansieras med skatter bedrivs på ett rationellt
            och effektivt sätt. Det måste också finnas en beredskap att justera
            skattereglerna om det uppkommer oönskade effekter.
          </p>
          <p xml:id="i-JQaziJnKzudReRPtg3LL8">
            Skattefelet, vari fusket utgjorde en huvuddel, beräknades av
            Skatteverket till 133 miljarder år 2008 i rapporten Skattefelskarta
            för Sverige (2008:1). Svartarbetet stod för hälften, dvs. 66 miljarder,
            det internationella skattefusket beräknades till 46 miljarder
            och annat nationella fel och fusk uppgick till 21 miljarder. Mikroföretagen
            samt små- och medelstora företag stod för 88 miljarder. De skatteslag
            som det felades och fuskades mest med var mervärdesskatten (35
            miljarder), sociala avgifter (30 miljarder) och inkomstskatt av
            näringsverksamhet (32 miljarder).
          </p>
          <p xml:id="i-CBSNgfH8tUke3Jazf4xTie">
            Skatteverket presenterade vad som hitintills skett våren 2011,
            och verket menade att felet och fusket minskat. Ett stort antal
            informationsutbytesavtal med så kallade skatteparadis har slutits
            och globalt har dessa de senaste åren utsatts för en tydlig press
            för att bryta upp banksekretess och få fram gömda pengar.
          </p>
          <p xml:id="i-SX5TwkakZ6nrMd97BuEKH7">
            För att minska svartjobben samarbetar Skatteverket med stora
            köpare av tjänster samt med såväl bransch- som fackliga organisationer.
            Inte minst med byggbranschen menar sig verket ha ett gott samarbete.
          </p>
          <p xml:id="i-XEQwXboivoafWLMZ1G4R1P">
            Det internationella skattefusket förefaller vara under tydlig
            press. Däremot saknas fortfarande en rad efterfrågade verktyg
            för att begränsa svartjobb och annat nationellt skattefusk. Systemet
            med personal- eller närvaroliggare och oannonserade kontrollbesök
            har ännu inte införts, trots ett utredningsförslag i september
            2009 (Ds 2009:43, Närvaroliggare och kontrollbesök ). Likaså lades
            i april 2011 fram ett förslag om månadsvis redovisning av skatter
            och arbetsgivaravgifter (SoU 2011:40, Månadsuppgifter snabbt och
            enkelt ). Vidare har taxibranschen efterfrågat kontroll via redovisningscentraler.
            Vi menar också att penningtvätt ska betraktas som ett separat
            brott. Sekretesslagformuleringar som hindrar Skatteverket att
            rapportera misstänkt penningtvätt måste ändras. Misstänkta penningtransaktioner
            ska kunna frysas under begränsad tid. Kontrollen över växlings-
            och factoringbolagen måste skärpas eftersom dessa idag används
            både när svarta pengar tvättas vita och då vita pengar görs om
            till svarta. Regeringen behöver alltså nu i propositionsform lägga
            fram ett antal viktiga förslag som i princip är färdigutredda
            och där lagtexter är klara.
          </p>
          <p xml:id="i-Kq2RFHLjDiZTAvkSPyw3ri">
            Skattemoralen kan också undermineras av bidragsfusk. Om skattebetalarna
            tror att deras inbetalda skatter går till bidrag åt personer som
            inte är berättigade till ersättning eller tror att det är lätt
            att genom fusk komma över bidrag undermineras också skattemoralen.
          </p>
          <p xml:id="i-3fw3jEJwaymWjkrZxabSDC">
            Ambitiösa insatser har gjorts för att strama upp kontrollerna.
            Fusket har dock visat sig mindre omfattande än de siffror som
            uppgivits i början. År 2007 uppgavs siffror runt 20 miljarder
            årligen. Riksrevisionen har i sin rapport Vad blev det av de misstänkta
            bidragsbrotten (RiR 2011:20) sagt att deras granskning visat att
            den andel av de belopp som statliga myndigheter i praktiken återkräver
            av enskilda medborgare på grund av misstanke om bidragsbrott är
            liten. Det är också svårt att påvisa uppsåt och grov oaktsamhet.
            År 2010 rörde sig beloppet om 408 miljoner. Därtill kom att myndigheter
            återkrävde 635 miljoner genom kontroller som inte ledde till polisanmälan
            om bidragsbrott samt att Försäkringskassan efter kontroller avstod
            från att utbetala 722 miljoner. 1,8 miljarder är en väsentligt
            lägre siffra än 20 miljarder.
          </p>
          <p xml:id="i-FNyiwNiPQ1297LSFnxaYvL">
            Skattesystemet måste vara enkelt att förstå och det måste vara
            enkelt att redovisa och betala skatt på ett korrekt sätt. Möjligheterna
            till skatteplanering bör vara små. Skatterna bör därför vara så
            likformiga som möjligt, med få undantag och särregler.
          </p>
          <p xml:id="i-6TBonWVnwjYFcvvsfkcPoF">
            Reglerna bör också medverka till att det är attraktivt att redovisa
            och betala skatt på ett korrekt sätt, t.ex. genom sambandet mellan
            taxerad inkomst och ersättning i socialförsäkringarna. Det är
            viktigt att skattemyndigheter, tull och rättsväsen har resurser
            och möjligheter att kontrollera att reglerna följs samt beivra
            skattebrott.
          </p>
          <p xml:id="i-FFreJEWJk9qrAZTPdLdYPM">
            Vi socialdemokrater har under hela förra mandatperioden haft
            ett eget program mot skattefusk både själva och tillsammans med
            Miljöpartiet de gröna och Vänsterpartiet. Vi redovisar ett sådant
            program i annan motion.
          </p>
        </div>
        <div xml:id="i-3cLMhvJPy1TrMY2frphioW" type="motSignatures">
          <list xml:id="i-3xoKVxMvo5DVuTE3SeJocN">
            <item xml:id="i-BkeCEHbPjhSWydKWkwWGu6" who="i-LKQKWG3JJUBFg12z1vrFwt">
              Jennie Nilsson (S)
            </item>
            <item xml:id="i-Uidveq1xgBjA5hB3TjHidP" who="i-Q8hYBES3N7Q4fZnAATRjsd">
              Fredrik Olovsson (S)
            </item>
            <item xml:id="i-3aFFm96nq4gQDeSb1iNd9T" who="i-V3GjREvdYiesCjNn7quoGc">
              Hans Olsson (S)
            </item>
            <item xml:id="i-E2UQQZEzzrgbu3gtSiTV8f" who="i-XavvkneSj1497htyNRcpv6">
              Christina Oskarsson (S)
            </item>
            <item xml:id="i-KE8mLvhR7u5moPkbhvDnMD" who="i-3S4u3rsmsb3bjgrsrZUU6Q">
              Anders Karlsson (S)
            </item>
            <item xml:id="i-4R9YNw7YfiFEiaN6ak65ip" who="i-3R1heWHR7nC9dtoPHWSMdB">
              Peter Persson (S)
            </item>
          </list>
        </div>
      </div>
    </body>
  </text>
</TEI>
