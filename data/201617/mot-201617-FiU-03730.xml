<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-FiU-03730">
  <teiHeader>
    <fileDesc>
      <titleStmt>
        <title>med anledning av prop. 2016/17:100 2017 års ekonomiska vårproposition</title>
        <author corresp="i-AvFShRZVEyBV61S19AKNGK">av Jan Björklund m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3730 av Jan Björklund m.fl. (L)</title>
          <idno type="rdwebb">H4023730</idno>
          <rs type="number">3730</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H4023730/text</ref>
          <ref type="dokument_url_html">http://data.riksdagen.se/dokument/H4023730</ref>
          <ref type="dokumentstatus_url_xml">http://data.riksdagen.se/dokumentstatus/H4023730</ref>
          <ref type="docx">http://data.riksdagen.se/fil/6FCECDE3-92D5-4A50-A0E8-5977979161F3</ref>
          <ref type="pdf">http://data.riksdagen.se/fil/39C1C933-6AD7-40A4-87E4-90141B42D444</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-AvFShRZVEyBV61S19AKNGK</idno>
            <name>Jan Björklund</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HPYYRQv4ch2ZKcsG9Poys5</idno>
            <name>Maria Weimer</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-XNhzoo8e4qc1cM8U6t4ep8</idno>
            <name>Mathias Sundin</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Kb87jeTEio4k4qCJeZ6pQE</idno>
            <name>Said Abdu</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-MgBfeQnReGPU152Si12BRU</idno>
            <name>Maria Arnholm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VGvz17reDhSXFdrtvk1pwq</idno>
            <name>Bengt Eliasson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Kn2C4HPwWcqbEgtUtWTc5F</idno>
            <name>Roger Haddad</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-Y5fgQ33MMnP4uyafJ9fz8i</idno>
            <name>Robert Hannah</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-D6V9ti7ETxin1WbJjDaShE</idno>
            <name>Nina Lundström</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-AHfQ621Fp1orxTGB2WDjUY</idno>
            <name>Fredrik Malm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-PWqj1GBPCPPwBfVxqPu2j1</idno>
            <name>Camilla Mårtensen</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-D8B2Xf6UADbqciPHrqFxSc</idno>
            <name>Birgitta Ohlsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-RDeqY3mXLBtUS9bixjvHS</idno>
            <name>Lars Tysklind</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-L3xspgThUxUN1YtSDqcmk8</idno>
            <name>Barbro Westerholm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UbgZDZPBynu5dutQ3jCsDn</idno>
            <name>Christina Örnebjär</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-APNKZ242krW1Stdr9incNN" type="basedOn"/>
        <correspContext corresp="i-APNKZ242krW1Stdr9incNN">
          <ref>Proposition 2016/17:100</ref>
        </correspContext>
        <correspAction xml:id="i-6wT6YnfwGGEey5VSQMfAvK" type="signed"/>
        <correspContext corresp="i-6wT6YnfwGGEey5VSQMfAvK">
          <note type="signatory" corresp="i-AvFShRZVEyBV61S19AKNGK"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-HPYYRQv4ch2ZKcsG9Poys5"/>
          <note type="signatory" corresp="i-XNhzoo8e4qc1cM8U6t4ep8"/>
          <note type="signatory" corresp="i-Kb87jeTEio4k4qCJeZ6pQE"/>
          <note type="signatory" corresp="i-MgBfeQnReGPU152Si12BRU"/>
          <note type="signatory" corresp="i-VGvz17reDhSXFdrtvk1pwq"/>
          <note type="signatory" corresp="i-Kn2C4HPwWcqbEgtUtWTc5F"/>
          <note type="signatory" corresp="i-Y5fgQ33MMnP4uyafJ9fz8i"/>
          <note type="signatory" corresp="i-D6V9ti7ETxin1WbJjDaShE"/>
          <note type="signatory" corresp="i-AHfQ621Fp1orxTGB2WDjUY"/>
          <note type="signatory" corresp="i-PWqj1GBPCPPwBfVxqPu2j1"/>
          <note type="signatory" corresp="i-D8B2Xf6UADbqciPHrqFxSc"/>
          <note type="signatory" corresp="i-RDeqY3mXLBtUS9bixjvHS"/>
          <note type="signatory" corresp="i-L3xspgThUxUN1YtSDqcmk8"/>
          <note type="signatory" corresp="i-BUYvEhrSc9gnHcd6iS4eDJ"/>
          <note type="signatory" corresp="i-UbgZDZPBynu5dutQ3jCsDn"/>
        </correspContext>
        <correspAction xml:id="i-CPMh9cev7cBjwiWsARtp15" type="submitted">
          <date when="2017-05-03"/>
          <time when="15:09:56"/>
        </correspAction>
        <correspAction xml:id="i-7fjZowHYoLAj2HFsSTg9XH" type="dismissed">
          <date when="2017-05-04"/>
        </correspAction>
        <correspAction xml:id="i-NQveyf1mxwCrfwgWEjn95H" type="reviewed">
          <date when="2017-05-04"/>
          <time when="09:04:35"/>
        </correspAction>
        <correspAction xml:id="i-Etzi3dB7kE9xr1U6wYYpCt" type="referred">
          <date when="2017-05-05"/>
        </correspAction>
        <correspAction xml:id="i-Rok5MTgdiHeqTTHby7y6zh" type="assigned">
          <date when="2018-08-08"/>
          <time when="14:03:47"/>
        </correspAction>
        <correspContext corresp="i-Rok5MTgdiHeqTTHby7y6zh">
          <ref type="assignedTo">Finansutskottet</ref>
        </correspContext>
        <correspAction xml:id="i-SFjHWCpx1UBs5Y5zZAa4TB" type="behandlas_i"/>
        <correspContext corresp="i-SFjHWCpx1UBs5Y5zZAa4TB">
          <ref type="uppgift">2016/17:FiU20</ref>
          <ref type="ref_dok_id">H401FiU20</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:3730 av Jan Björklund m.fl. (L)
          med anledning av prop. 2016/17:100 2017 års ekonomiska vårproposition
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-JGumZWPs4X7hpp4J1EQydo">
            Förslag till riksdagsbeslut
          </head>
          <list>
            <item xml:id="i-PBjBwGBTNCs2eCNip4BxPY" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som anförs i motionen.
            </item>
          </list>
        </div>
        <div type="motContent">
          <head xml:id="i-NjYAALSEtoewQaTwHPH4gX" type="h1">
            Frihet måste försvaras – liberala vägval för att öka tryggheten,
            ge elever studiero och göra fler människor självständiga
          </head>
          <p xml:id="i-Ka8wYvCZx3smkfPZS5qur4">
            Det går bra för svensk ekonomi. Hjulen snurrar i högkonjunkturen.
            Men alla märker inte av de goda tiderna. Liberalernas vårbudget
            2017 tar sikte på att försvara människors frihet på fyra viktiga
            områden.
          </p>
          <head xml:id="i-WKAAu77WZXEgijTtBJoTUy" type="h2">
            Kunskap som ger frihet – för alla barn. Tio miljarder till en
            kunskapsskola med lugn och ro
          </head>
          <p xml:id="i-VkhzpQYEVrg64uKEz8KPAD">
            Många elever sitter dag efter dag i röriga klassrum där kaos
            råder och får inte en chans att lära sig det de behöver för att
            kunna uppnå sina drömmar. Värst drabbade är ofta skolor i utanförskapsområden.
            De barn som behöver skolan mest är de som drabbas hårdast när
            det inte finns någon arbetsro.
          </p>
          <p xml:id="i-9M9G8Wn9Gw1z4jTMywwevC">
            Kunskap är biljetten vidare i livet. Liberalerna avsätter 10
            miljarder för att utveckla kunskapsskolan och ge elever i Sveriges
            alla klassrum likvärdiga chanser att utvecklas och bli självständiga.
            Långtgående satsningar på bättre studiero, ”superteam” av extra
            skickliga lärare och rektorer i utsatta områden och mer tid i
            skolan för nyanlända elever är några viktiga inslag.
          </p>
          <head xml:id="i-AiGxbH1U4ppAkwUvstYZve" type="h2">
            Verklig frihet kräver också trygghet. Stärk polisen – rättsstaten
            måste fungera
          </head>
          <p xml:id="i-CaVjEgsJPA7Qnjrr2sRkS">
            Den svenska rättsstaten klarar i dag inte av att upprätthålla
            friheten och tryggheten för alla människor i Sverige. Skillnaden
            blir allt större mellan den som rör sig fritt i trygga områden
            och den som ser kriminaliteten ta över utanför köksfönstret medan
            polisen är långt därifrån.
          </p>
          <p xml:id="i-Q13hSB9cXFVd2RtEVc1oyA">
            Frihet är också att vara trygg där man bor. Med Liberalernas
            satsning blir det fler poliser, höjda polislöner som gör att fler
            vill utbilda sig och arbeta i yrket och trygghetsvakter som kan
            öka tryggheten på gator och torg redan nu.
          </p>
          <head xml:id="i-ExP1pnBQ4FUDuxDG65ad5" type="h2">
            Frihet måste verkligen försvaras. Kraftig upprustning av försvaret
            i en orolig tid
          </head>
          <p xml:id="i-M5U6EhfkEuvzrkLpmzniS9">
            Världen omkring oss är osäkrare än på länge, med ett aggressivt
            Ryssland som rustar upp militärt och osäkra signaler om hur USA:s
            säkerhetspolitik ska se ut framöver. I den nya verkligheten behöver
            Sverige öka försvarsförmågan rejält.
          </p>
          <p xml:id="i-7pyYQ5PkJUqXbJEXDqMEBK">
            En kraftig upprustning av försvaret är en av de viktigaste satsningarna
            i Liberalernas budget. Vi vill satsa ytterligare 28 miljarder
            på försvaret till 2020. Vi vill fortsätta öka resurserna så att
            2 procent av BNP går till försvaret fram till 2026. Och vi vill
            ha 100 fler JAS-plan än regeringen. Sverige måste omedelbart ansöka
            om medlemskap i Nato. För ensam är inte stark när demokratin,
            öppenheten och självständigheten står på spel. Frihet måste försvaras.
          </p>
          <head xml:id="i-7DMpnudJEoJCN1cnokM5km" type="h2">
            Friheten att få klara sig själv. Låt fler få första jobbet och
            slippa leva på bidrag
          </head>
          <p xml:id="i-MT5gJFFy96iXLDFLWWgr92">
            300 000 nyanlända eller lågutbildade är fast i ett bidragsberoende
            och kan få gå många år i hopplös väntan på det första jobbet.
            Den stora klyftan i Sverige går mellan den som har ett arbete
            och den som inte har det. I utanförskapet växer en ny underklass
            fram, och här finns risk att gängkriminalitet och annan brottslighet
            får fäste.
          </p>
          <p xml:id="i-7AS4kHmGoSzKUsmC1xveCm">
            Att få klara sig själv och styra över sitt eget liv – den friheten
            behöver fler människor ha. Med Liberalernas satsning på startjobb
            kan fler få jobb och egen lön när det blir billigare att anställa
            ungdomar och nyanlända.
          </p>
          <head xml:id="i-M8Q5CiuzzQbocApqA5ND7V" type="h1">
            Sverige behöver en ny reformagenda
          </head>
          <p xml:id="i-ELgqidNUArPQoAnErje8Le">
            Alliansens politik syftar till att bygga ett samhälle som tillvaratar
            varje människas förmåga, med möjligheter för människor att själva
            bestämma över sitt liv och sin vardag, där alla får förutsättningar
            att växa, och där vi gemensamt skapar trygghet och sammanhållning.
          </p>
          <p xml:id="i-5pZ4jqZqPEzcZzA9TH4qU3">
            Sverige står inför en period av stora reformbehov. För det första
            kan vi aldrig acceptera att närmare en miljon människor lever
            i utanförskap. Utrikes födda och personer utan gymnasieutbildning
            har särskilt svårt att få ett första jobb, vilket i många fall
            leder till ett långvarigt bidragsberoende. Problemen riskerar
            att öka när många nyanlända ska etableras i Sverige. För det andra
            måste vi öka vår långsiktiga förmåga att skapa jobb och välstånd.
            En utbredd bostadsbrist runtom i landet, otillräckliga skolresultat
            och svag produktivitetsutveckling i både privat och offentlig
            sektor riskerar annars att leda till färre jobb och sämre löneutveckling
            i Sverige. För det tredje måste vi möta en alltmer utbredd otrygghet
            med kraftfulla svar. Annars kommer vi se hur tilltron till både
            medmänniskor och samhällets institutioner gradvis börjar minska.
            I dag är tryggheten ojämnt fördelad – i vissa delar av Sverige
            är den fortfarande hög, i andra låg och sjunkande. Reformbehovet
            är påtagligt. Det ställer krav på politiskt ledarskap. Under kommande
            år krävs kraftfulla jobb- och integrationsinsatser, skol- och
            bostadsreformer för att stärka Sveriges tillväxt och ambitiösa
            satsningar på ökad trygghet.
          </p>
          <p xml:id="i-5kk8QjCCYhUFTaGriHTKxb">
            Mer än 300 000 nya jobb skapades under alliansregeringen. Nya
            företag kunde startas. Människor fick ytterligare en månadslön
            om året när de fick behålla mer av det de arbetade ihop. Skolan
            började fokusera på kunskap igen. Välfärden stärktes med mer än
            100 miljarder kronor i fasta priser, samtidigt som de egna möjligheterna
            att välja och påverka ökade. Sveriges miljö- och klimatarbete
            stärktes. Samtidigt är det tydligt att reformerna som genomfördes
            mellan 2006 och 2014 inte räcker för att klara de nya utmaningar
            vi står inför. För att vända utvecklingen behövs en ny vision
            för vad Sverige ska vara och nya och kraftfulla förslag för att
            nå dit. Sverige behöver en ny reformagenda.
          </p>
          <p xml:id="i-3Rp2nhba8H6XqU7bwn54Xp">
            Sveriges nuvarande regering saknar det politiska ledarskap och
            den handlingskraft som krävs för att ta sig an Sveriges utmaningar.
            Politiken präglas av en tydlig brist på konkreta reformer för
            jobb och integration samt en ovilja att se problemen med utanförskap
            och för få vägar in till arbetsmarknaden. Vallöften har brutits,
            olika besked om regeringens inriktning har givits och en stor
            osäkerhet har skapats på en rad områden. Omfattande skattehöjningar
            på jobb och företagande försvagar tillväxtförutsättningarna, och
            samtliga av regeringens egna expertmyndigheter gör bedömningen
            att regeringens politik har en obefintlig eller marginell effekt
            för ökad sysselsättning. Sverige riskerar att påtagligt försvagas
            med en regering som inte vill eller inte orkar genomföra de reformer
            som krävs.
          </p>
          <p xml:id="i-B2fBHDJyoF1ALwWNePBL8Y">
            Alliansen har en gemensam väg framåt för Sverige. Vi tar ansvar
            för den ekonomiska politiken och hållbarheten i de offentliga
            finanserna. Vi lägger förslag för att fler jobb ska växa fram
            och integrationen ska fungera bättre. Fler jobb är grunden för
            en stark ekonomi och för att vi även i fortsättningen ska ha en
            hög kvalitet i välfärden. Vi kommer prioritera viktiga investeringar
            för att stärka svensk tillväxt, med mer kunskap i skolan, bättre
            villkor för företagande och minskad miljö- och klimatpåverkan.
            Och vi kommer värna och utveckla välfärdens kärnverksamheter för
            att möta de krav på kvalitet, tillgänglighet och valfrihet som
            alla svenskar kan förvänta sig av skolan, vården och omsorgen.
          </p>
          <p xml:id="i-MLzXBm7XqLRfxrzWUyWrLk">
            Detta är grunden för de nya förslag allianspartierna presenterar
            och den reformagenda som vi kommer lägga fram inför nästa val.
          </p>
          <p xml:id="i-TRns9QFCEEGSDRz4aQaYg">
            Med de alliansgemensamma riktlinjerna för den ekonomiska politiken
            som grund, tar Liberalernas vårbudget 2017 sikte på att försvara
            människors frihet på fyra viktiga områden:
          </p>
          <list style="ul">
            <item xml:id="i-ER4WnYvA67e2RE2Y3B9G6X">
              Kunskap som ger frihet – för alla barn. Tio miljarder till en
              kunskapsskola med lugn och ro.
            </item>
            <item xml:id="i-8reoFCvK5qbwT21tA7ywKi">
              Verklig frihet kräver också trygghet. Stärk polisen – rättsstaten
              måste fungera.
            </item>
            <item xml:id="i-7Y9RiGbbxA1RraJGz67mav">
              Frihet måste verkligen försvaras. Kraftig upprustning av försvaret
              i en orolig tid.
            </item>
            <item xml:id="i-3cHiyS8jYvpgGptWJBkcQn">
              Friheten att få klara sig själv. Låt fler få första jobbet och
              slippa leva på bidrag.
            </item>
          </list>
          <head xml:id="i-HdmzBf2Q4Lkw21MnvEX6Ff" type="h1">
            Utsikter för svensk ekonomi
          </head>
          <p xml:id="i-KJv4PPJpDUhBuB8eh8G876">
            Sverige befinner sig i en ur flera aspekter ovanlig konjunkturuppgång.
            Efter sju år av ihållande lågkonjunktur befinner sig svensk ekonomi
            nu i en ny högkonjunktur. Utvecklingen stärks ytterligare under
            2017 och 2018, när den internationella konjunkturen förbättras.
            Det som skiljer denna konjunkturåterhämtning från andra är att
            Sverige samtidigt präglas av stora strukturella obalanser på arbetsmarknaden.
            Trots en stark konjunktur präglas arbetsmarknaden av en ökande
            tudelning där en allt större andel arbetslösa står allt längre
            från arbetsmarknaden. När många nyanlända ska etableras i Sverige
            riskerar tudelningen att förstärkas. Trots högt tryck i ekonomin
            och en påtaglig arbetskraftsbrist är arbetslösheten därför fortsatt
            hög i många grupper och sysselsättningsgraden förväntas som helhet
            vända ned redan om ett par år. Det är tydligt att konjunkturuppgången
            inte kommer alla till del. Samtidigt dämpas BNP-tillväxten på
            grund av den ökande arbetskraftsbristen.
          </p>
          <p xml:id="i-CY3iZ83LkAZChRVQMjmHVU">
            Parallellt med utvecklingen i Sverige är de ekonomisk-politiska
            riskerna i omvärlden betydande. Trumps tillträde som USA:s nya
            president, förhandlingar om Storbritanniens utträde ur EU och
            de kommande valen i Frankrike och Tyskland skapar betydande osäkerhet
            i prognoserna för den globala ekonomin.
          </p>
          <p xml:id="i-PES7ZjousVatxRFt2hvNB5">
            För att Sverige ska klara utvecklingen krävs nya strukturreformer.
            För att konjunkturuppgången ska komma alla till del behöver arbetsutbudet
            öka, inträdet på arbetsmarknaden underlättas samt efterfrågan
            och matchning fungera mycket bättre än i dag. Med ökande risker
            för protektionism och populism krävs att Sverige genomför reformer
            för att säkra långsiktig tillväxt.
          </p>
          <head xml:id="i-FMQfjosz9tXSwpdd22BmGr" type="h2">
            Starkare internationell återhämtning
          </head>
          <p xml:id="i-Fe5ePFCuJVK31JzsUtAtyZ">
            Efter finanskrisen och den efterföljande globala lågkonjunkturen
            har den internationella återhämtningen präglats av en förhållandevis
            långsam konjunkturuppgång. Under de senaste åren har dock en expansiv
            penningpolitik och en mindre åtstramande finanspolitik gynnat
            tillväxten i OECD-länderna. I en rad OECD-länder växte BNP jämförelsevis
            starkt det sista kvartalet 2016, och samtidigt började industriproduktionen
            och den globala varuhandeln att öka snabbare.
          </p>
          <p xml:id="i-6cMdpeGsig4XxjJmWo9pjA">
            Många förtroendeindikatorer har fortsatt att förstärkas och ger
            stöd åt bilden av en bred fortsatt återhämtning inom OECD. Den
            amerikanska ekonomin är i nuläget nära fullt resursutnyttjande.
            Euroområdet förväntas fortsätta växa stabilt tack vare en fortsatt
            expansiv penningpolitik och starka förtroendeindikatorer, och
            det når fullt resursutnyttjande 2020. För Storbritanniens del
            ser konjunkturen ut att mattas av 2017 och 2018. Utträdesförhandlingarna
            riskerar att bli komplicerade, vilket skapar en osäkerhet som
            påverkar investeringsbeslut redan på kort sikt. Samtidigt som
            utsikterna ser goda ut i de flesta länder har den ekonomisk-politiska
            osäkerheten ökat. Osäkerheten drivs främst av risken för ökad
            amerikansk protektionism, svåra utträdesförhandlingar vid Brexit
            och ökad populism i Europa, samt av att ett antal europeiska banker
            fortfarande är mycket svaga.
          </p>
          <p xml:id="i-Jb761q9SFAWv28h9uTw7si">
            I tillväxtländerna är bilden mer splittrad. I Ryssland och Brasilien
            stiger BNP fr.o.m. i år, delvis som en följd av stigande råvarupriser.
            Kinas tillväxt har stabiliserats i linje med de kinesiska myndigheternas
            tillväxtmål om 6,5−7,0 procent som en konsekvens av att ekonomin
            landet ombalanseras från investeringar till konsumtion. Risken
            finns dock att investeringsnivån minskar drastiskt och att även
            BNP-tillväxten bromsar in hastigare än väntat.
          </p>
          <p xml:id="i-HemGUbLz81EMJbPkAyPQNX">
            Figur 1 BNP-tillväxt i ett antal ekonomier, prognos 2017 och
            2018
          </p>
          <p xml:id="i-HahFDW9MH5EGu6qZiaguKo">
            Årlig tillväxttakt i procent (ej kalenderkorrigerad)
          </p>
          <p xml:id="i-3vTBPzDBhFcmuXiYUJzafH">
            Källa: Budgetpropositionen 2017.
          </p>
          <p xml:id="i-TEjAWiMMdmYvEgLLXLthWM">
            Trots bättre tillväxtutsikter på ett par års sikt har den långsiktiga
            tillväxtpotentialen i många OECD-länder försvagats betydligt av
            låga investeringar efter finanskrisen. Tillväxten i potentiell
            BNP kommer långsamt återhämta sig under 2017−2021, men når i euroområdet
            och USA inte upp till samma takt som före finanskrisen. I många
            länder bidrar en långsam ökning av den arbetsföra befolkningen
            och en låg tillväxt i produktiviteten till att den potentiella
            tillväxten blir fortsatt låg.
          </p>
          <p xml:id="i-5pPkwVfHWA7QdQcmcUqwB5">
            För Sveriges del förstärks tillväxten på den svenska exportmarknaden
            stegvis, men till lägre nivåer än historiskt. Världsmarknadsefterfrågan
            på svensk export bedöms växa långsammare än det historiska genomsnittet
            under kommande år, vilket är i linje med den globala inbromsningen
            av handelsutvecklingen. Två förklaringar till detta är en försvagning
            i trenden mot ökad internationell specialisering och svaga internationella
            investeringar. Konjunkturinstitutet förväntar sig att den svenska
            exportmarknaden växer med i genomsnitt 3,5 procent per år 2017−2021.
            Det är en lägre ökningstakt än genomsnittet 1995−2015 som uppgick
            till 5,8 procent per år.
          </p>
          <p xml:id="i-LwubN9Med3GZqkr1mpKfwZ">
            Figur 2 BNP i världen och svensk exportmarknad 1990–2020
          </p>
          <p xml:id="i-GibkDmux9WvKSerh7nzXwS">
            Procentuell förändring
          </p>
          <p xml:id="i-S2Gv1uJGtuEuX7wehd25sK">
            Källa: Konjunkturläget mars 2017.
          </p>
          <p xml:id="i-EnYAWbSQsoaeXaG95YBAFN">
            Sammanfattningsvis har den internationella återhämtningen stärkts,
            men präglas även fortsättningsvis av både osäkerhet och lägre
            tillväxtpotential på lång sikt. För att stärka tillväxtutsikterna
            krävs att både avancerade ekonomier och tillväxtekonomier genomför
            strukturreformer som stärker produktiviteten och tillväxten på
            medellång sikt. Samtidigt är det viktigt att EU-länderna tillsammans
            med Storbritannien reducerar de ökande politiska och ekonomiska
            riskerna som följer av Storbritanniens utträde ur EU. För Sveriges
            del är det av största vikt att, givet en global trend mot svagare
            handelsutveckling, genomföra reformer med syfte att stärka svensk
            jobbtillväxt och öka svenska exportmarknadsandelar.
          </p>
          <head xml:id="i-3zPtU1StJiMGH7gUuWMJ5B" type="h2">
            Utanförskapet biter sig fast i Sverige trots högkonjunktur
          </head>
          <p xml:id="i-LEcH5RCAXtLxYm1yqvpqbn">
            Sverige befinner sig i en ovanlig konjunkturuppgång. Efterfrågan
            i svensk ekonomi har stärkts och BNP-tillväxten bedöms uppgå till
            3,0 procent 2017 och 2,8 procent 2018. Det som skiljer denna konjunkturåterhämtning
            från andra är att Sverige samtidigt präglas av strukturella obalanser
            på arbetsmarknaden och bostadsmarknaden. Arbetsmarknaden präglas
            av en tudelning där en allt större andel arbetslösa, till övervägande
            del bestående av utrikes födda och personer utan gymnasieutbildning,
            står allt längre från arbetsmarknaden. Bostadsmarknaden präglas
            av bostadsbrist som skapar stora svårigheter att få en bostad
            där jobben finns. Obalanserna innebär att utanförskapet och arbetslösheten
            biter sig fast trots att Sverige befinner sig i en högkonjunktur.
            Dessutom ser vi att BNP-tillväxten hålls tillbaka eftersom matchningen
            mellan arbetslösa och arbetsgivare fungerar dåligt. Behovet av
            reformer är stort. Konjunkturinstitutet och Finanspolitiska rådets
            utvärderingar visar att regeringens politik oroväckande nog saknar
            eller endast har en mycket marginell effekt på problemen.
          </p>
          <p xml:id="i-KTzrhNxxub4XXDR3cn9D1X">
            Som beskrivs i inledningen följer utvecklingen på arbetsmarknaden
            inte med trots goda utsikter för svensk tillväxt. Trots återhämtningen
            är arbetslösheten fortsatt hög i många grupper och sysselsättningsgraden
            förväntas som helhet vända ned redan om ett par år, enligt Konjunkturinstitutets
            prognos. Det är tydligt att konjunkturuppgången inte kommer alla
            till del. Regeringens arbetslöshetsmål uppnås inte.
          </p>
          <p xml:id="i-5spaQSPdVGEnYWJKFtv4NT">
            Utvecklingen på arbetsmarknaden är delvis en direkt effekt av
            att antalet nyanlända i Sverige ökar. Mellan 2012 och 2021 förväntas
            490 000 nyanlända starta sin etablering, enligt Ekonomistyrningsverkets
            prognos. Att en stor grupp nyanlända på kort sikt ökar antalet
            som står till arbetsmarknadens förfogande behöver i sig inte vara
            ett problem. Om dessa personer står nära arbetsmarknaden bör de
            på något års sikt hitta en sysselsättning.
          </p>
          <p xml:id="i-Gt4go8nC6EZbncWXvs9rxv">
            Problemet i Sverige är dock att strukturella obalanser på både
            arbetsmarknaden och bostadsmarknaden håller både nyanlända och
            andra utsatta grupper utanför arbetsmarknaden mer permanent. En
            stor och ökande andel av de arbetslösa utgörs av särskilt utsatta
            grupper: utomeuropeiskt födda, personer med högst förgymnasial
            utbildning, äldre och funktionsnedsatta. Dessa grupper har svårt
            att ta sig in på arbetsmarknaden på grund av höga trösklar som
            är orsakade av låg flexibilitet på arbetsmarknaden, växande kompetenskrav
            och få jobb med lägre kvalifikationskrav, samt dålig tillgång
            på bostäder. Ett tydligt tecken på de nuvarande obalanserna är
            att matchningen mellan lediga jobb och arbetslösa försämras. Allt
            fler arbetslösa står allt längre från arbetsmarknaden och arbetsgivarnas
            behov. Nettoökningen av antalet personer i utsatta grupper inskrivna
            hos Arbetsförmedlingen sedan finanskrisen beror till stor del
            på att fler utomeuropeiskt födda tillkommit. Med ett stort antal
            nyanlända som behöver ta sig in på arbetsmarknaden riskerar dessa
            strukturella obalanser att förstärkas ytterligare. Enligt SCB
            har bara hälften av de nyanlända ett arbete efter nio år i Sverige.
            Endast 35 procent av gruppen utomeuropeiskt födda har en heltidsanställning,
            enligt Arbetsmarknadspolitiska rådet.
          </p>
          <p xml:id="i-BSzpd7mJyppCtf6zqLzgZs">
            Figur 3 Arbetslösa inskrivna hos Arbetsförmedlingen, utsatta
            grupper och övriga
          </p>
          <p xml:id="i-Vxm6hDEwhH5NEh1KjU86Vk">
            Antal och andel i procent
          </p>
          <p xml:id="i-G9Mc7Npnua6tR1s9jn2T2b">
            Källa: Arbetsförmedlingen.
          </p>
          <p xml:id="i-W3H37CKGKbYigFHa3WLgZq">
            Oroväckande nog förväntas flera av regeringens åtgärder förstärka
            problemen; kombinationen av höjd skatt på arbete och ändrad inriktning
            på arbetsmarknadspolitiken och bidragssystemen bedöms enligt Konjunkturinstitutet
            försvaga återhämtningen på arbetsmarknaden. Konjunkturinstitutet
            har bedömt att förändringar inom a-kassan, omläggningar inom arbetsmarknadspolitiken
            samt högre anställningskostnader för unga och äldre gör att färre
            står till arbetsmarknadens förfogande och minskar sysselsättningen.
            En utveckling i denna riktning, med försämringar av förutsättningarna
            för jobb och ekonomisk tillväxt, är fel väg för Sverige.
          </p>
          <head xml:id="i-38BnBjHKjoECbLwreSW26V" type="h2">
            Stark konjunktur men villkoren för långsiktig tillväxt utmanas
          </head>
          <p xml:id="i-4ghgnp1pXmR2nrCjLbcoKt">
            Utsikterna för svensk ekonomi var fortsatt starka under 2016
            och BNP-tillväxten i Sverige uppgick till 3 procent jämfört med
            föregående år. Investeringarna har ökat i Sverige sedan 2014 och
            varit en viktig drivkraft för tillväxten. Bostadsinvesteringar
            och näringslivets övriga investeringar har ökat snabbt. Samtidigt
            är hushållens efterfrågan fortsatt en central del i återhämtningen.
            Många år av ökande disponibel inkomst, bl.a. till följd av jobbskatteavdragen,
            samt låga räntor och en hög befolkningstillväxt leder till ökad
            efterfrågan hos hushållen och offentlig sektor.
          </p>
          <p xml:id="i-3aYpUe8zRv3FTc7BAwuCy7">
            Under kommande år förväntas högkonjunkturen bestå, men utvecklingen
            dämpas. I takt med att resursutnyttjandet stiger begränsas de
            lediga resurserna i ekonomin och tillväxten hålls tillbaka. Också
            investeringstakten mattas av då Sverige befinner sig längre fram
            i konjunkturcykeln. Det finns också tecken på att hushållens konsumtion
            kan hållas tillbaka av ett relativt lågt förtroende för läget
            i svensk ekonomi. Hushållens syn på den svenska ekonomin har varit
            pessimistisk allt sedan valet 2014 och har trots högkonjunkturen
            inte stigit över det historiska genomsnittet. Samtidigt har sparkvoten
            legat på historiskt höga nivåer trots återhämtningen. Konjunkturinstitutet
            bedömer att den höga tillväxten fortsättningsvis ligger runt 3
            procent under 2017 men därefter parkerar sig runt 2 procent. Samtidigt
            faller tillväxttakten i BNP per capita kraftigt. De kommande åren
            väntas BNP per capita växa med under 1 procent per år.
          </p>
          <p xml:id="i-FM3bE82VimZq1dem9PghSR">
            Figur 4 Historisk och prognostiserad tillväxt i BNP och BNP per
            capita i Sverige
          </p>
          <p xml:id="i-X1dZcmq2GBhNxoPhfTxBT6">
            Årlig tillväxttakt i procent, fasta priser
          </p>
          <p xml:id="i-X7YqwnrEmeB5dwmYDUKJE4">
            Källa: Konjunkturläget mars 2017.
          </p>
          <p xml:id="i-LM6CcxNsrJX1qSDTFAez52">
            Tillväxten i svensk ekonomi har drivits av flera samverkande
            faktorer. För det första har Sverige, tack vare alliansregeringens
            strukturreformer och väl avvägda stabiliseringspolitik i samverkan
            med en i huvudsak expansiv penningpolitik, klarat den utdragna
            lågkonjunkturen bättre än många jämförbara länder. Arbetskraftsdeltagandet
            har upprätthållits och ökade jämfört med högkonjunkturåren 2001
            och 2007. Hushållens disponibla inkomst har också ökat betydligt,
            med upprätthållen inhemsk konsumtion som följd. Sveriges goda
            utgångsläge har därmed skapat förutsättningar för en stark och
            bred återhämtning. Konjunkturinstitutet nämner t.ex. i sin prognos
            från december 2016 att alliansregeringens ekonomiska politik fortfarande
            har en dämpande effekt på jämviktsarbetslösheten. För det andra
            har svensk penningpolitik gradvis blivit mer expansiv under de
            senaste åren. Denna expansiva penningpolitik, med låga eller negativa
            räntenivåer, förväntas ligga fast kommande år, vilket gör att
            kronan förblir svag och att efterfrågan stärks. Den expansiva
            inriktningen ligger fast trots att Sverige går in i en högkonjunktur,
            och den konjunkturella arbetslösheten minskar. För det tredje
            har regeringen förskjutit finanspolitiken i expansiv riktning
            med ökade och ofinansierade utgifter. Med nuvarande högkonjunktur
            finns det inga skäl att föra finanspolitiken i expansiv riktning.
            Regeringens politik som i budgetpropositionen för 2017 aktivt
            ökade de strukturella underskotten är ur både ett stabiliseringspolitiskt
            och budgetpolitiskt perspektiv helt felaktig. Den är procyklisk
            och förstärker konjunktursvängningarna, samtidigt som avståndet
            till överskottsmålet riskerar att öka.
          </p>
          <p xml:id="i-JHzEvDFEvJH8r8eu4QycNH">
            På sikt finns det flera skäl till oro. I många länder bidrar
            en långsam ökning av den arbetsföra befolkningen och en låg tillväxt
            av produktiviteten till att den potentiella tillväxten kommer
            vara låg under lång tid framöver. Också i Sverige syns tecken
            på denna utveckling – produktivitetstillväxten i svensk ekonomi
            förväntas vara fortsatt svag under kommande år, samtidigt som
            befolkningen åldras. Sedan 2014 ser vi hur ökningen i arbetskraftsdeltagandet
            planat ut och under kommande år förväntas minska. Vad som är skälen
            till den lägre globala produktivitetstillväxten är inte fullt
            utrett, och olika teorier finns. Det kan vara en kvardröjande
            effekt av finanskrisen, eller en konsekvens av en pågående strukturomvandling
            från mer kapitalintensiva branscher till mindre, eller helt enkelt
            att innovationstempot minskat i allt mer reglerade marknader.
          </p>
          <p xml:id="i-8ksAVERgUpCGuEGkGCmCHe">
            Samtidigt finns det betydande ekonomisk-politiska risker framför
            oss, som gör den svenska ekonomin sårbar. Brexitomröstningen i
            fjol och de kommande valen i Frankrike och Tyskland ökar den ekonomisk-politiska
            osäkerheten i några av Sveriges viktigaste exportländer. Osäkerheten
            om den ekonomiska utvecklingen i USA har också ökat markant efter
            presidentvalet. Om USA skulle införa protektionistiska åtgärder
            riskerar det leda till att andra länder gör detsamma, vilket i
            sin tur dämpar världshandeln och leder till lägre global BNP-tillväxt.
            Även avvecklingen av skulduppbyggnaden i den kinesiska ekonomin
            medför risker för världskonjunkturen.
          </p>
          <p xml:id="i-Qy9HEye1QDYDE6KSdNb962">
            Slutligen kommer styrkan i den strukturomvandling som nu sker,
            och Sveriges anpassningsförmåga till den, att vara avgörande för
            utvecklingen av svensk ekonomi. Under det kommande decenniet kommer
            automatisering och digitalisering att leda vägen för strukturomvandlingar
            i ekonomin. Hur väl arbetskraften och övriga resurser klarar att
            ställa om och anpassa sig till en sådan utveckling kommer att
            vara avgörande, både för svenskt välstånd och för hur vårt samhälle
            kan hålla ihop.
          </p>
          <p xml:id="i-BL6t44ajQVDy21LE1sHB2V">
            Figur 5 Historisk och prognostiserad produktivitetstillväxt i
            Sverige, USA och EU15
          </p>
          <p xml:id="i-HacZ2Nz2e1NZrfbFrafH5a">
            Årlig tillväxttakt i procent, fasta priser
          </p>
          <p xml:id="i-Ewb5LLC3LV6KmKRYBTaCQj">
            Källa: Konjunkturläget mars 2017.
          </p>
          <p xml:id="i-5ufCEvfEDkGNeeEXB5QWog">
            För att understödja tillväxten framöver bör den ekonomiska politiken
            användas för att vidta åtgärder som frigör ytterligare produktionsresurser
            i ekonomin och stimulerar produktivitetstillväxten. Därmed ökar
            potentiell BNP, potentiell sysselsättning och på sikt även Sveriges
            välstånd. Samtidigt måste omställningskapaciteten i svensk ekonomi
            öka ytterligare. För att värna Sveriges välståndsutveckling krävs
            att de strukturella reformer som genomfördes under alliansregeringen
            nu följs upp med nya åtgärder för att främja inträdet på arbetsmarknaden,
            investeringar och omställning.
          </p>
          <head xml:id="i-HJsHTth4q2WmVCjr1bZwZi" type="h1">
            Regeringens riktlinjer för den ekonomiska politiken och budgetpolitiken
          </head>
          <p xml:id="i-QtcpdUfnLBpUruGDzmDsRF">
            Trots konjunkturuppgången ser vi hur antalet och andelen arbetslösa
            som står långt från arbetsmarknaden växer. Samtidigt väljer regeringen
            att föra en procyklisk finanspolitik och lånar till nya utgiftsdrivande
            förslag i stället för att finansiera dem krona för krona. Med
            betydande obalanser på arbetsmarknaden och bostadsmarknaden i
            kombination med en ansvarslös ekonomisk politik är behovet av
            reformer påtagligt.
          </p>
          <p xml:id="i-4gw4Vr3XDZjbpfggN6T6JQ">
            Det är mot denna bakgrund anmärkningsvärt att regeringen står
            utan en jobbpolitik och förefaller sakna ambitioner när det gäller
            att presentera en samlad strategi som kan leda till en varaktig
            höjning av sysselsättningen. Inte heller ger regeringen tydliga
            besked om att överskottsmålet är prioriterat framför nya utgifter.
            Regeringen står tomhänt och handfallen när det gäller att hantera
            Sveriges långsiktiga problem.
          </p>
          <head xml:id="i-2K7qhVB8UDQiAHXHfS48b5" type="h2">
            Risker för svensk ekonomi och statsfinanser
          </head>
          <p xml:id="i-RnvgLWrE7w2x3zcGno5tNV">
            En stark offentlig ekonomi och en stabil makroekonomisk miljö
            är viktiga förutsättningar för att skapa tillväxt och välstånd.
            Det gör att människor och företag vågar konsumera och investera
            samt att banker och andra länder vågar låna ut pengar till Sverige
            till goda villkor. Det skapar också utrymme för viktiga satsningar
            på till exempel välfärd, trygghet och integration i stället för
            att offentliga medel ska gå t.ex. räntor och amorteringar.
          </p>
          <p xml:id="i-MZcJZ1VWW1gPwikuGJzcCg">
            Sverige har under många år haft en bred politisk samsyn kring
            de finanspolitiska spelregler som ska gälla för den ekonomiska
            politiken. Denna samsyn grundar sig i erfarenheterna från den
            finanskris som slog till på 1990-talet, då Sveriges ekonomi saknade
            motståndskraft. Eftersom ekonomiska säkerhetsmarginaler saknades
            när krisen slog till tvingades både den borgerliga och därefter
            den socialdemokratiska regeringen att svara med åtstramningar,
            krispaket och budgetsaneringar. Det finanspolitiska ramverket
            med överskottsmål, utgiftstak, kommunalt balanskrav och en sammanhållen
            budgetprocess infördes efter krisen för att säkerställa att finanspolitiken
            framöver skulle vara långsiktigt hållbar. I och med 2008 års finanskris
            kom det finanspolitiska ramverkets effektivitet att prövas. Det
            visar sig ha tjänat Sverige väl. Under krisåren ökade skuldnivåerna
            för jämförbara EU-länder i genomsnitt med ca 30 procent av BNP.
            I Sverige var skuldnivån närmast oförändrad. De höga skuldnivåerna
            i andra länder medför att de nu i det närmaste har uttömt sina
            möjligheter att stimulera ekonomin när nästa kris slår till medan
            Sverige fortfarande står starkt.
          </p>
          <p xml:id="i-9Yk35vkcye3aBfQYxobQJV">
            Att regeringen ensidigt försökte avskaffa överskottsmålet bara
            sex månader efter valet och därmed äventyrade den politiska samsynen
            kring det finanspolitiska ramverket var därför dåligt för Sverige.
            Att se över ramverket kräver både djup analys och bred enighet.
            För att stoppa regeringens ensidiga agerande fattade riksdagen
            på Alliansens initiativ beslut om att en brett parlamentariskt
            förankrad utredning skulle föregå ett beslut om revidering av
            det finanspolitiska ramverket.
          </p>
          <p xml:id="i-SqsxbU9AsFQYCnLEXCDbC4">
            Alliansen välkomnar den överenskommelse som slutits mellan sju
            partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje med fortsatt fokus på ansvar
            för offentliga finanser och beredskap för nya kriser har fått
            gehör. Principen om överskott i de offentliga finanserna ligger
            fast och kompletteras med ett nytt skuldankare och en tydligare,
            mer transparent budgetprocess. Med det nya finanspolitiska ramverket
            säkerställs dels att sparandet över en konjunkturcykel är positivt,
            dels att den totala skuldnivån är så pass låg att tillräckliga
            marginaler finns för att understödja ekonomin när nästa kris slår
            till. På så sätt säkras hållbara offentliga finanser på både kort
            och lång sikt.
          </p>
          <p xml:id="i-8VEmQubQsVbvR6jsKmj7kJ">
            Figur 6 Utveckling av Maastrichtskulden med det nya överskottsmålet
          </p>
          <p xml:id="i-nKTGJrWw6bjaSozU8mGP3">
            Procent av BNP
          </p>
          <p xml:id="i-S8c5L6GTTYkTSEtThwSW7C">
            Källa: Konjunkturläget augusti 2016.
          </p>
          <p xml:id="i-PrtJGESb3hVRQfdg3Xc37W">
            Att de offentliga finanserna stärks i goda tider är den bärande
            principen för både det nya och det gamla överskottsmålet för att
            skapa säkerhetsmarginaler inför framtida kriser. Med rådande högkonjunktur
            finns det därför skäl att bedriva en budgetpolitik som fram till
            dess att överskottsmålet nås är åtstramande och därefter är neutral.
            Det är därför uppseendeväckande att regeringen i stället för att
            stärka sparandet i budgetpropositionen för 2017 ökade underskotten
            genom ofinansierade reformer. Konjunkturinstitutet skrev följande
            i sin prognos från augusti 2016: ”Sett till konjunkturen och behovet
            av en successiv återgång till den nya överenskomna nivån på överskottsmålet
            hade det varit mer ändamålsenligt med en stramare finanspolitik
            2017 och därigenom minska behovet av åtstramning 2018 och framåt
            då konjunkturutvecklingen av naturliga skäl är mer osäker.”
          </p>
          <p xml:id="i-5LiDaYU9pCSabW5pXkHAaP">
            Figur 7 Effekt på finansiellt sparande i offentlig sektor av
            reformerna i budgetpropositionen för 2017 och vårändringsbudgeten
            2017
          </p>
          <p xml:id="i-8i8zPKediLvu6dx8dt29th">
            Miljarder kronor
          </p>
          <p xml:id="i-S8Ft8RuzmWTSoGNDnHAiYG">
            Källor: Vårpropositionen 2017, Konjunkturläget mars 2017, SCB.
          </p>
          <p xml:id="i-8SnVWT86aSGJiqJVtDXbNK">
            I stället för att stärka det finansiella sparandet väljer regeringen
            att på flera sätt elda på det redan höga utgiftstrycket. För det
            första har regeringen i budgetpropositionen för 2017 övergett
            finansiering krona-för-krona och börjat låna till nya reformer.
            Risken är stor att regeringen gör samma bedömning i budgetpropositionen
            för 2018, trots att budgetpolitiken skulle behöva vara finansierad
            krona-för-krona för att respektera överskottsmålet. Därmed riskerar
            regeringen att inte klara överskottsmålet.
          </p>
          <p xml:id="i-AvAatca44Xtp362kPNZngt">
            För det andra finns det betydande frågetecken om hållbarheten
            i regeringens budget. De skatteförslag som regeringen gått fram
            med riskerar att leda till betydligt lägre eller t.o.m. obefintliga
            inkomstförstärkningar jämfört med vad som budgeteras. Konjunkturinstitutet
            skriver att Finansdepartementet ”överskattar förstärkningen av
            de offentliga finanserna på grund av avtrappat jobbskatteavdrag
            och begränsad uppräkning av skiktgränsen för statlig inkomstskatt.
            Detta eftersom regelförändringarna kan ge upphov till lägre beskattningsbara
            arbetsinkomster än vid oförändrade regler”. Flood (2015) skriver
            att en nedtrappning av jobbskatteavdraget inte ger några effekter
            på skatteintäkterna när hänsyn tas till förväntade beteendeeffekter
            i form av ett minskat arbetsutbud. Sammantaget är risken överhängande
            att effekterna av de skattehöjningar regeringen genomför överskattas
            och att intäkterna blir lägre än väntat. Detta medför att de utgiftsökningar
            som skulle finansieras via skatteförslagen underfinansieras och
            att statens finanser försvagas.
          </p>
          <p xml:id="i-MDLpRxaV6Fpvyb6uFem9qs">
            Sammanfattningsvis visar regeringens hantering av finans- och
            budgetpolitiken på stora brister som riskerar att långsiktigt
            försvaga Sverige. Att regeringen inte är beredd att leva upp till
            de finanspolitiska krav som det nya överskottsmålet enligt oberoende
            bedömare ställer vittnar om både ansvarslöshet och principlöshet.
            Det försvagar också det nya ramverkets trovärdighet när ledande
            politiska partier väljer att bortse från dess principer. I ljuset
            av att Sverige i år går in i en högkonjunktur och att läget i
            de offentliga finanserna även fortsättningsvis är ansträngt bör
            regeringen snarast presentera en trovärdig väg tillbaka till balans
            och överskott. Det är grundläggande för att värna både jobben,
            konkurrenskraften och förtroendet för svensk ekonomi och finanspolitik.
          </p>
          <head xml:id="i-3XBuQZtERHN6iGs3nsdhZm" type="h2">
            Ekonomisk politik som minskar sysselsättning och arbetsutbud
          </head>
          <p xml:id="i-HZDvEU7Y7PnHvPZ7CW8nXn">
            Trots att Sverige befinner sig i högkonjunktur växer antalet
            och andelen arbetslösa som står långt från arbetsmarknaden. Störst
            chans för dessa grupper att komma in på arbetsmarknaden är just
            nu under högkonjunkturen, när tillväxten vänder nedåt kommer deras
            jobbchanser att försämras kraftigt. Behovet av reformer är därför
            påtagligt. Oroväckande nog bedömer både Konjunkturinstitutet och
            Finanspolitiska rådet att regeringens åtgärder inte har mer än
            en ytterst marginell effekt på sysselsättningen.
          </p>
          <p xml:id="i-MDhTtuKGRLeAE3QGiN7jF2">
            Strukturella problem på den svenska arbetsmarknaden gör att grupper
            som står långt från arbetsmarknaden, bl.a. äldre, utrikes födda,
            personer utan gymnasieutbildning och personer med en funktionsnedsättning,
            fortsatt har stora svårigheter att få ett jobb. Gruppen utgör
            en växande andel av de arbetslösa och förväntas 2017 uppgå till
            mer än 70 procent av de inskrivna hos Arbetsförmedlingen. När
            gruppen arbetslösas sammansättning skiftar ser vi samtidigt hur
            matchningen fungerar allt sämre och företagen får svårare att
            hitta rätt kompetens. Det bromsar både jobbtillväxten och BNP-tillväxten.
            Därtill finns ett fortsatt behov av att förlänga arbetslivet för
            fler genom både tidigare inträde på och senare utträde från arbetsmarknaden.
            Viktiga strukturella reformer krävs för att få till stånd en positiv
            utveckling.
          </p>
          <p xml:id="i-EV8mZEz5zE3CVL8wGpgVQb">
            I skenet av de utmaningar som finns på arbetsmarknaden och det
            behov av åtgärder som därmed föreligger är regeringens politiska
            prioriteringar felaktiga. Regeringens politik riskerar i flera
            avseenden att förstärka problemen. I ett läge då fler reformer
            behövs för att stärka sysselsättningen och minska utanförskapet
            går regeringen åt motsatt håll och försvårar och fördyrar jobbskapande.
            Regeringen höjer skatter med drygt 46 miljarder kronor 2017 och
            på sikt med mer än 60 miljarder kronor. Det gäller bl.a. minskade
            möjligheter till RUT-avdrag, höjd skatt för småföretagare, höjda
            inkomstskatter för 1,4 miljoner svenskar och höjda socialavgifter
            för äldre. Mellan 70 och 90 procent av dessa slår direkt mot jobb
            och tillväxt. De satsningar regeringen gör på näringspolitik är
            försumbara jämfört med de höjda skatterna. För varje krona som
            regeringen satsar på näringslivet höjer man skatten på jobb och
            tillväxt med 10 kronor.
          </p>
          <p xml:id="i-KvAbcPyUTJFgakoWG76R24">
            Regeringen har inför höstens budgetproposition aviserat höjningar
            av inkomstskatten för 1,4 miljoner löntagare. Regeringen har höjt
            marginalskatterna årligen i varje budgetproposition, och Sverige
            har nu västvärldens högsta marginalskatter. Höjda skatter påverkar
            motivationen att arbeta och höjer trösklarna in på arbetsmarknaden.
            Detta är särskilt allvarligt då de kombineras med utbyggda transfererings-
            och bidragssystem som minskar incitamentet att gå från bidragsförsörjning
            till förvärvsarbete. Till exempel ledde regeringens sammantagna
            förslag i vårpropositionen 2015 till att arbetskraftsdeltagandet
            minskar med minst 15 000 personer, enligt Konjunkturinstitutet.
          </p>
          <p xml:id="i-B3vQZDwm9fmFXhVH6XEN7Q">
            Regeringen försvårar också för företagande och jobbskapande genom
            att öka kostnaderna för att anställa. Under regeringens två första
            år har en särskild löneskatt för dem som är över 65 år och jobbar
            införts och arbetsgivaravgiften för unga har tredubblats. De höjda
            kostnaderna för att anställa försvårar både inträdet på och tidigarelägger
            utträdet från arbetsmarknaden. Det är särskilt problematiskt i
            ljuset av det stora samhällsekonomiska behov som finns av att
            förlänga yrkeslivet. Utöver att höja direkta anställningskostnader
            har regeringen också valt att försämra de ekonomiska förutsättningarna
            för ROT- och RUT-tjänster. Detta görs trots att finansministern
            beskriver RUT-reformen som en kostnadseffektiv åtgärd för att
            skapa jobb till de grupper som har en relativt svagare anknytning
            till arbetsmarknaden. Effekterna av detta skyms av den starka
            högkonjunkturen, men effekterna på några års sikt är allvarliga.
            Sammantaget kommer regeringens åtgärder att försämra förutsättningarna
            för de arbetsgivare som anställer och vill anställa de grupper
            som har svårast att komma in på arbetsmarknaden.
          </p>
          <p xml:id="i-CCuee4qEvaRsT9k92rwaTk">
            När det gäller de förslag som utgör grunden i regeringens jobbpolitik,
            arbetsmarknadspolitiska åtgärder och utbildningssatsningar, finns
            det flera invändningar. Särskilt allvarligt är att dessa åtgärder
            riskerar att få en begränsad effekt på de grupper som bör prioriteras
            mest. Det gäller de mest utsatta grupperna som står längst ifrån
            arbetsmarknaden och som för närvarande ökar som andel av arbetslösheten.
          </p>
          <p xml:id="i-3XRGgJ8XwHbNQfpneM6bZN">
            Arbetslösheten i Sverige ligger på 6,9 procent. Konjunkturinstitutet
            bedömer att den arbetslöshet som är förenlig med prisstabilitet,
            jämviktsarbetslösheten, uppgår till 6,7 procent i dag och ökar
            till 6,8 procent under åren framöver. Det grundläggande arbetsmarknadsproblemet
            är alltså inte att arbetslösheten temporärt är hög på grund av
            en svag inhemsk efterfrågan, det som kallas konjunkturell arbetslöshet,
            utan att jämviktsarbetslösheten är för hög och att stora grupper
            har mycket svag anknytning till arbetsmarknaden.
          </p>
          <p xml:id="i-L4nxHymhwMUyHs7T5FrKGN">
            Att under konjunkturnedgångar, när den konjunkturella arbetslösheten
            är hög, bygga ut arbetsmarknadspolitiska program är en rimlig
            åtgärd för att jämna ut effekter av konjunkturcykeln på arbetslöshet,
            sysselsättning och inkomster. Men regeringen använder nu samma
            politik under en konjunkturuppgång, med mycket osäkra resultat.
            Erfarenheter från både Sverige och andra länder påvisar komplikationen
            av att snabbt bygga ut arbetsmarknadspolitiska program när den
            konjunkturella arbetslösheten är liten. För det första är det
            tydligt att regeringen har stora problem med att bygga ut de program
            man sätter igång. Endast några hundra av de 30 000 utlovade traineeplatserna
            har tillsatts. För det andra riskerar åtgärderna att ha betydande
            undanträngningseffekter när de byggs ut under en högkonjunktur.
            En orsak är att deltagande i åtgärder ofta minskar sökbenägenheten
            bland de arbetslösa.
          </p>
          <p xml:id="i-Fw8hY1icCK8TtNrLQDdKpg">
            Figur 8 Antal utlovade och utnyttjade platser i regeringens arbetsmarknadspolitik
          </p>
          <p xml:id="i-F7wY6Az9Nfw1p7wV1eMukc">
            Källa: Arbetsförmedlingen.
          </p>
          <p xml:id="i-ApHe5Myvc2Ze7otiBuapKB">
            Extratjänsterna och en stor del av traineejobben, som är centrala
            delar av regeringens arbetsmarknadspolitiska program, är inriktade
            mot den offentliga sektorn. Erfarenheter från tidigare program
            visar att tillfälliga platser inom den offentliga sektorn har
            särskilt stora undanträngningseffekter eftersom det finns en möjlighet
            att temporärt ersätta vikarier med personal från dessa program.
            Om platserna är villkorade, och endast ska omfatta arbetsuppgifter
            som i dag inte utförs, minskar risken för undanträngning. Men
            då är risken stor att det kommer att handla om förhållandevis
            okvalificerade uppgifter som endast i liten utsträckning ger ökade
            yrkeskunskaper. Platserna kommer därmed att ha liten effekt på
            deltagarnas anställningsbarhet, och sannolikheten att deltagarna
            får ett reguljärt arbete efter att programtiden avslutats är därför
            låg.
          </p>
          <p xml:id="i-KFWKXLaf84JUW4hbLJihkP">
            De reguljära utbildningsinsatser som regeringen föreslår, och
            som till stor del bygger vidare på satsningar som alliansregeringen
            gjorde, kan förstärka matchningen på arbetsmarknaden genom att
            ge arbetssökande den kompetens som efterfrågas. Men även här riskerar
            åtgärderna att vara verkningslösa för de grupper som har den allra
            svagaste anknytningen till arbetsmarknaden, och som växer som
            andel av arbetslösheten. Åtgärder för att skapa vägar in på arbetsmarknaden
            för denna grupp, ofta personer utan gymnasieutbildning och utomeuropeiskt
            födda, är centrala för att bekämpa arbetslösheten i Sverige, och
            bör därför särskilt prioriteras. Exempelvis har 48 procent av
            de nyanlända som deltar i Arbetsförmedlingens etableringsuppdrag
            2017 endast en grundskoleutbildning eller mindre. För äldre deltagare
            i denna grupp kan stora kompetenshöjningar vara svåra att uppnå,
            och andra åtgärder för att öppna vägar till arbete måste till.
            Utbildningssatsningar är en nödvändig del i de åtgärder som krävs
            för att minska arbetslösheten, men kommer inte ensamt räcka för
            att bryta utanförskapet i de växande grupper som står allra längst
            från arbetsmarknaden. För att utbildningssatsningarna ska kunna
            ge en signifikant och positiv påverkan på arbetsmarknadens funktionssätt
            krävs också reformer som gör arbetsmarknaden mer flexibel.
          </p>
          <p xml:id="i-5typEvrx8efLTxAsdfbAhq">
            Regeringen har, till skillnad från Alliansen, än så länge inte
            redovisat några sysselsättningseffekter av sin politik. Att inte
            redovisa presenterade åtgärders inverkan på sysselsättning och
            arbetsutbud minskar transparensen, försvårar för medborgarna att
            granska regeringens politik och har kritiserats av Finanspolitiska
            rådet, den myndighet som har i uppgift att granska regeringens
            politik. I avsaknad av bedömningar från Finansdepartementet har
            regeringens egna expertmyndigheter dock granskat de förslag som
            lagts.
          </p>
          <p xml:id="i-B3BpGiBXM4Rg6U2SP7M21K">
            Sysselsättningseffekterna av regeringens politik är, i skenet
            av de utmaningar som finns på svensk arbetsmarknad, mycket nedslående.
            Skatte- och bidragshöjningar försämrar arbetsmarknadens funktionssätt
            och de utbildningssatsningar som görs har begränsad effekt. De
            arbetsmarknadspolitiska åtgärderna har mycket begränsad effekt
            och utbyggnaden är kraftigt försenad; endast några hundratal traineetjänster
            har tillsatts. Konjunkturinstitutet bedömde 2015 att regeringens
            politik minskade den varaktiga sysselsättningen med 15 000–20
            000 personer. Samtidigt ledde åtgärderna till att arbetsutbudet
            minskar med minst 15 000 personer. I Ekonomistyrningsverkets (ESV)
            utvärdering av budgetpropositionen 2016 bedömdes sysselsättningseffekterna
            vara obefintliga, och i Konjunkturinstitutets utvärdering av budgetpropositionen
            2017 bedöms de vara små. I stället konstaterar Konjunkturinstitutet
            att Alliansregeringens reformer fortfarande dämpar jämviktsarbetslösheten.
          </p>
          <p xml:id="i-52RutbBBkoT5dn1FQJkqfQ">
            En lång rad remissinstanser har också pekat på negativa effekter
            av regeringens enskilda förslag. Institutet för arbetsmarknads-
            och utbildningspolitisk utvärdering, LO, TCO, Svenskt Näringsliv
            och Pensionsmyndigheten är exempel på myndigheter och organisationer
            som är kritiska till vilka effekter regeringens skattehöjningar
            får för jobben. Flera instanser är också kritiska till förändringarna
            av skattereduktionen för RUT-tjänster. Arbetsförmedlingen anser
            att förändringarna i RUT-avdraget bör vägas mot att personer som
            står långt från arbetsmarknaden riskerar att hamna i långtidsarbetslöshet.
            Ekobrottsmyndigheten avstyrker förslaget då myndigheten bedömer
            att det finns risk för att svartarbete och ekonomisk brottslighet
            kommer att öka väsentligt.
          </p>
          <p xml:id="i-8YFr19peECTBb6Zt7mmn9Y">
            Effekterna av regeringens arbetsmarknadspolitik kan kontrasteras
            med de utvärderingar av Alliansens jobbpolitik som gjorts. Riksbanken
            beräknade 2012 att alliansregeringens samlade politik ledde till
            att jämviktsarbetslösheten blir 2,1–0,6 procentenheter lägre.
            Konjunkturinstitutets bedömning 2013 kom fram till att jämviktsarbetslösheten
            sänktes med 1,2 procentenheter medan arbetskraftsutbudet och potentiell
            sysselsättning ökade med 2,7 respektive 3,9 procent.
          </p>
          <head xml:id="i-8kjkx1yPAGC28FoLuVyrvt" type="h3">
            Analyser av de långsiktiga effekterna av regeringens ekonomiska
            politik
          </head>
          <table>
            <row xml:id="i-NEwRRjzXTY1GECf9crANSQ" style="label">
              <cell>
                Källa
              </cell>
              <cell>
                Bedömning
              </cell>
            </row>
            <row xml:id="i-KhYrtbY6cRFDzedCtWywHE">
              <cell>
                Konjunkturinstitutet, kommentar till budgetpropositionen för
                2017, 20 september 2016
              </cell>
              <cell>
                ”De nya reformer som presenteras inom arbetsmarknadsområdet bedöms
                sammantaget ha begränsade effekter på sysselsättning och arbetslöshet.”
              </cell>
            </row>
            <row xml:id="i-BxH4yvNyr7Y1xSivVAMKCB">
              <cell>
                Ekonomistyrningsverket, kommentar till budgetpropositionen för
                2016, prognos november 2015
              </cell>
              <cell>
                ”Den samlade bedömningen är att effekterna av alla reformer tar
                ut varandra vad gäller antalet sysselsatta under prognosperioden.
                Arbetskraften sänks dock med nästan 0,5 procent, motsvarande cirka
                25 000 personer. Jämviktsarbetslösheten är därmed 0,5 procentenheter
                lägre 2019 än vad den skulle varit utan reformerna. Även medelarbetstiden
                och produktiviteten, och därmed BNP, blir lägre.”
              </cell>
            </row>
            <row xml:id="i-H87jG4933Bq4TLypXEC8EA">
              <cell>
                Konjunkturinstitutet, kommentar till vårpropositionen för 2015,
                Konjunkturläget juni 2015
              </cell>
              <cell>
                ”I 2015 års ekonomiska vårproposition presenterade regeringen
                en rad åtgärder som bedöms påverka arbetsmarknaden, och fler förslag
                väntas i den kommande budgetpropositionen för 2016. Konjunkturinstitutets
                samlade bedömning är att åtgärderna visserligen minskar jämviktsarbetslösheten
                något. Men åtgärderna minskar samtidigt arbetsutbudet. De sammantagna
                effekterna på sysselsättningen på längre sikt är därmed något
                negativa.”
              </cell>
            </row>
            <row xml:id="i-KmAzS2VxYmRY3NfSmaQWYq">
              <cell>
                Finanspolitiska rådet, Svensk finanspolitik 2015, april 2015
              </cell>
              <cell>
                ”Sammantaget menar rådet att de åtgärder som regeringen har presenterat
                hittills sannolikt inte kommer att ha mer än ganska små effekter
                på arbetslösheten, framför allt i förhållande till vad målet för
                arbetslösheten kräver.”
              </cell>
            </row>
          </table>
          <p xml:id="i-GQFbhevHGc9guq4tCKQ3UA">
            Källor: ESV, Konjunkturinstitutet, Finanspolitiska rådet.
          </p>
          <p xml:id="i-2nnqQoRcVRZyhUxpGDBisa">
            De jobb som riskerar att slås ut med regeringens politik kommer
            sannolikt i stället att ersättas av platser i arbetsmarknadspolitiska
            åtgärder och tillfälliga utbildningsinsatser. Breddade ersättningssystem
            väntas samtidigt minska arbetskraftsutbudet när drivkrafterna
            till arbete minskar. Detta innebär en nedmontering av arbetslinjen
            som riskerar att låsa ute många ur arbetskraften samtidigt som
            trösklarna in till arbetsmarknaden höjs.
          </p>
          <p xml:id="i-KKWzU7dV6FeRiKu19R7PL8">
            Utöver sysselsättningseffekter slår skattehöjningarna samt begränsningarna
            i RUT- och ROT-avdragen också direkt på hushållens ekonomi. Regeringens
            inkomstskattehöjningar slår mot 1,4 miljoner löntagare. Skattehöjningarna
            slår brett: Fyra av tio barnmorskor och poliser berörs av den
            minskade uppräkningen av statlig inkomstskatt. Enligt riksdagens
            utredningstjänst kommer en tvåbarnsfamilj som kör bil till jobbet
            ha fått ökade kostnader på i genomsnitt 14 000 kronor per år till
            följd av regeringens politik.
          </p>
          <head xml:id="i-QhNC1RqVNP5Fq362VMvxG8" type="h2">
            Politik som slår mot svensk tillväxt och jobb
          </head>
          <p xml:id="i-4Qahi5hhVs1Wpnv4t7yecd">
            Sveriges välstånd kan inte tas för givet. För att Sverige också
            fortsatt ska vara ett av världens mest framgångsrika länder krävs
            att de långsiktiga förutsättningarna för tillväxt och jobb i Sverige
            hela tiden ses över och förbättras. Fler behöver utbilda sig,
            anstränga sig och driva företag. Först och främst behöver kompetensförsörjningen
            stärkas på kort och lång sikt, bostadsmarknaden reformeras och
            infrastrukturen moderniseras.
          </p>
          <p xml:id="i-L8pBdyHKUan363R1FsDsF2">
            Regeringens politik går i motsatt riktning. Skattehöjningarna
            på jobb och företagande har under de rödgröna regeringsåren varit
            tio gånger högre än satsningarna på näringspolitik. De totala
            skattehöjningarna, inklusive aviserade skattehöjningar i budgetpropositionen
            för 2018 och justerat för de skattesänkningar som gjorts, uppgår
            till ca 50 miljarder kronor på ett par års sikt. Till hösten aviseras
            bl.a. höjda marginalskatter, en ny flygskatt och höjd entreprenörsskatt
            i 3:12-regelverket. Dessutom planeras för ytterligare skattehöjningar.
            Regeringen vill införa en lastbilsskatt och en skatt på finansiella
            tjänster så fort ett genomförbart förslag finns på bordet. Det
            finns tydliga tecken på att regeringens politik minskat drivkrafterna
            för entreprenörskap. Skatteverkets statistik visar t.ex. att antalet
            RUT-företag ökade med endast 2 procent mellan 2014 och 2016, medan
            de ökade med 13 procent mellan 2012 och 2014.
          </p>
          <p xml:id="i-8HBwkUj6YJ4X7cQdAxK3Ss">
            Figur 9 Regeringens nettoskattehöjningar
          </p>
          <p xml:id="i-Me838iJsV1KdTvJGHWdLQb">
            Miljarder kronor
          </p>
          <p xml:id="i-XBkG7Se5rHRz42tVKs7bn">
            Källor: Regeringens skattepromemorior och budgetpropositioner.
          </p>
          <p xml:id="i-CUzJHgtY9dKcYkfTtv7DJo">
            Den växande arbetskraftsbristen i Sverige och företagens problem
            med kompetensförsörjning riskerar att få stora konsekvenser för
            svensk tillväxt och välståndsskapande på sikt. Om utbildad arbetskraft
            och bostäder inte finns tillgängliga riskerar företag att förlägga
            sin verksamhet i andra länder. Regeringens passivitet vad gäller
            både arbetsutbudsfrämjande åtgärder, utbildningspolitiken och
            bostadspolitiken är oroande i ett läge då företagens behov av
            kvalificerad arbetskraft kommer fortsätta att växa på både kort
            och lång sikt.
          </p>
          <p xml:id="i-4zCx1o8dDSLeuRrerVahbR">
            Under alliansregeringen ökade arbetskraftsdeltagandet, men sedan
            2014 har utvecklingen stått i princip still. Skälen till utvecklingen
            är flera. För det första bedöms regeringens höjning av socialavgifterna
            för äldre och borttagandet av bortre tidsgränsen i sjukförsäkringen
            minska arbetskraftsdeltagandet eftersom det blir mindre attraktivt
            att arbeta och anställa. För det andra förändras arbetskraftens
            sammansättning när fler blir äldre och arbetar mindre. Alliansens
            politik hade utbudsstimulerande effekter, och regeringen behöver
            nu komma med nya arbetskraftsfrämjande reformer. Regeringens höjda
            skatter och avsaknaden av nya utbudsreformer är mycket oroande
            i ett läge där arbetskraftsbristen ökar och tillgången på kvalificerad
            och erfaren personal är låg.
          </p>
          <p xml:id="i-RcLH9k6m4KEjXd2WHCg9T">
            Utöver ett högt arbetskraftsdeltagande krävs ett välfungerande
            utbildningssystem för att säkra kompetensförsörjningen på både
            kort och lång sikt. På kort sikt vill både regeringen och Alliansen
            gör viktiga satsningar på vuxenutbildning. Men på längre sikt
            är regeringens skolpolitik inte tillräckligt ambitiös. Andelen
            obehöriga lärare är nu högre än under alliansregeringen, andelen
            elever som inte erhåller gymnasiebehörighet allt större och stöket
            i klassrummet fortsätter. Trots det har regeringen inte presenterat
            några förslag för att öka studieron eller skärpa kunskapskraven.
          </p>
          <p xml:id="i-pw93ydtA1oh9sqcGVeby3">
            För att förbättra möjligheterna att attrahera nyckelkompetens
            till mindre företag diskuterar många forskare behovet för entreprenörer
            att kunna erbjuda kvalificerade personaloptioner till sina anställda.
            Även här är regeringens politik otillräcklig. Förslaget som regeringen
            avser lämna kritiseras av remissinstanserna som för litet och
            begränsat för att få någon effekt. Allianspartierna vill gå längre
            och lämnar förslag som budgetmässigt uppgår till tre–fyra gånger
            storleken på regeringens förslag och vill se över ytterligare
            lättnader.
          </p>
          <p xml:id="i-SaBNCV5Pa2Di6M5ES6FQ6a">
            Också regeringens passivitet inom bostadspolitiken påverkar företagens
            kompetensförsörjning och hämmar tillväxten. Att människor kan
            flytta och bosätta sig där det finns jobb och utbildning ökar
            möjligheterna för företag att anställa den kompetens de behöver.
            Men med en snabb befolkningsökning har Sverige på kort tid gått
            från växande bostadsbrist till bostadskris. Boverkets senaste
            prognos uppskattar behovet av nya bostäder till 710 000 fram till
            2025 – en ökning med mer än 70 procent jämfört med den bedömning
            som gjordes våren 2015. Samtidigt spår byggindustrierna minskad
            byggtakt och en dämpad investeringsvilja nästa år, bl.a. till
            följd av arbetsmarknadsbrist och låg rörlighet på bostadsmarknaden.
            Fortsatta åtgärder krävs följaktligen för att förenkla byggandet
            och öka rörligheten i det befintliga bostadsbeståndet, som ännu
            präglas av hög regelbörda och låg rörlighet. Tyvärr har regeringen
            börjat avveckla den moderna bostadspolitik som lett till att regelbördan
            minskat och att vi nu bygger mer än vi gjort under de senaste
            20 åren. Behovet av regelförenkling har fått stå tillbaka till
            förmån för en återgång till 1990-talets subventionspolitik.
          </p>
          <p xml:id="i-5t6yZCsXGcAdjawtCPG3Y7">
            Trots att Alliansen välkomnade de bostadssamtal som inleddes
            under våren 2016 tvingades vi tyvärr tacka nej till fortsatta
            diskussioner, till följd av de låsningar som fanns hos regeringen.
            Inom ramen för bostadssamtalen lade allianspartierna fram fler
            än 30 förslag för att förenkla och snabba på byggandet, öka tillgången
            till byggklar mark och öka rörligheten i och utnyttjandet av det
            befintliga bostadsbeståndet, t.ex. genom förändrade flyttskatter.
            Tyvärr var regeringens egna förslag begränsade, oftast enbart
            i form av mindre kraftfulla varianter av redan kända förslag från
            Alliansen – i andra fall i rakt motsatt riktning. Flera kraftfulla
            förslag på regelförenklingsområdet som beslutats av riksdagen
            i form av tillkännagivanden – fem av sju – har regeringen trots
            samtal fortfarande valt att lämna i byrålådan. Till exempel förslag
            om sanktionsavgifter och ändrade strandskyddsregler har regeringen
            än så länge ignorerat trots riksdagens beslut. I stället införs
            byggsubventioner, som enligt forskningen är ett ineffektivt och
            kostsamt verktyg som också riskerar att öka pristrycket i bostadssektorn.
            Om regeringen nu inte på egen hand agerar kraftfullt och snabbt,
            riskerar bostadsbristen att leda till ökande matchningssvårigheter
            på svensk arbetsmarknad och att svensk tillväxt hämmas. Utifrån
            de förslag som regeringen lämnat efter att bostadssamtalen avbröts
            finns tyvärr inga tecken på den reformvilja som krävs. Till exempel
            begränsas förslaget om slopat uppskovstak till att gälla under
            fyra år, trots att förslag i denna riktning är helt nödvändiga
            och bör införas permanent.
          </p>
          <p xml:id="i-GnfG8X8vgA5coFdA4mCfwc">
            Inom ramen för infrastrukturpolitiken har regeringen försenat
            centrala infrastrukturprojekt samt öppnat upp för nedläggningar
            av regionala och stadsnära flygplatser, åtgärder som riskerar
            att få långtgående negativa konsekvenser för tillväxten i hela
            Sverige. Också åtgärder som det tidigare rått relativ enighet
            om mellan Socialdemokraterna och Alliansen, som t.ex. behovet
            av satsningar på vägnätet för tung trafik, har skalats ned betydligt
            i ambitionsnivå. För att underlätta för transporter och företagsamhet,
            än tätare knyta samman alla delar av Sverige samt fullt ut tillvarata
            tillväxtpotentialen i våra storstäder behövs fortsatta infrastrukturinvesteringar
            och utbyggnad av kollektivtrafiken. Att skapa osäkerhet kring
            centrala infrastruktursatsningar riskerar att hämma tillväxten
            på kort och lång sikt. Regeringens sena och otillräckliga besked
            om förutsättningar för miljöbilar och förnybara drivmedel kan
            dessutom vara en viktig orsak till att trenden med minskade klimatutsläpp
            från transportsektorn brutits.
          </p>
          <head xml:id="i-6SNuvxJ8YsyKgNhtnfP3fr" type="h1">
            Alliansens riktlinjer för den ekonomiska politiken
          </head>
          <p xml:id="i-QxGQk5EJAidmTVxwkyokcp">
            Alliansen sätter människan i centrum. Vår politik syftar till
            att bygga ett samhälle som tar till vara varje människas förmåga,
            där alla får förutsättningar att växa och skapa och där vi gemensamt
            skapar trygghet och sammanhållning. Det kräver en ansvarsfull
            ekonomisk politik som bygger upp motståndskraft mot kriser, och
            det kräver reformer som leder till att fler kommer i arbete. Med
            fler sysselsatta i näringslivet ökar produktionsförmågan. Därmed
            vidgas utrymmet för hushållens konsumtion och de skatteintäkter
            som finansierar välfärden ökar. Bara genom att fler kommer i arbete
            kan vi säkerställa mer kunskap i skolan, högre kvalitet i välfärden
            och ett starkare Sverige.
          </p>
          <head xml:id="i-NxGHU6DoQAWDLBbksja2ht" type="h2">
            Stora reformbehov i svensk ekonomi
          </head>
          <p xml:id="i-5C4DhMW7vjjFAN6VPEbJkT">
            Sverige står inför en period med stora reformbehov. Trots den
            höga tillväxten präglas svensk ekonomi av flera långsiktiga problem
            och obalanser som måste åtgärdas. Tyvärr saknar Sveriges nuvarande
            regering både den klarsynthet och den handlingskraft som krävs
            för att ta sig an Sveriges utmaningar. Därför behöver Alliansen
            nytt förtroende från svenska folket. Alliansen ser i huvudsak
            fem områden där regeringen styr Sverige i fel riktning.
          </p>
          <p xml:id="i-LoGEWkms2rF3DN1on1tcNF">
            För det första måste Sveriges offentliga finanser vara tillräckligt
            starka för att klara nästa kris. Regeringen ser ut att med de
            senaste prognoserna, innan någon ny politik föreslås, närma sig
            det nya överskottsmålet. Överskotten i offentliga finanser är
            dock relativt låga – mindre än hälften av vad de var innan finanskrisen
            slog till 2008. Erfarenheten från budgetpropositionen 2017 var
            tyvärr att regeringen trots högkonjunktur valde att underfinansiera
            budgeten med 17 miljarder kronor. Troligtvis ser vi ett liknande
            scenario för 2018, där regeringen medvetet gör avsteg från överskottsmålet.
            Alliansen kommer inte att följa denna väg. Det gör Sverige mer
            sårbart när nästa kris slår till.
          </p>
          <p xml:id="i-HKmjY56qfUkaai6PsFD8yu">
            För det andra lever närmare motsvarande en miljon människor på
            bidrag i stället för arbete. En ökad tudelning av arbetsmarknaden
            stänger utsatta grupper ute. Främst utrikes födda och personer
            utan gymnasieutbildning har i dag mycket svårt att få ett första
            jobb, och i många fall leder de höga trösklarna in på arbetsmarknaden
            till ett långvarigt utanförskap. Problemen riskerar att öka när
            stora grupper nyanlända ska etableras i Sverige och på den svenska
            arbetsmarknaden. Därför kan reformer inte vänta.
          </p>
          <p xml:id="i-VcDpHdpUmBeoS2rJEPAzkb">
            För det tredje har Sverige flera problem som hotar vår långsiktiga
            förmåga att skapa jobb och välstånd. Produktivitetsutvecklingen,
            som är central för vår långsiktiga tillväxt, har varit svag i
            Sverige under det senaste decenniet. En utbredd bostadsbrist runt
            om i landet försvårar för människor att flytta till jobben och
            företagens möjlighet att rekrytera. Skolresultaten och kunskapsnivån
            i den svenska skolan är otillräckliga. Miljö- och klimatutmaningarna
            kräver kraftfulla och effektiva svar.
          </p>
          <p xml:id="i-GsH7RP61GjZZ2kGQag2sx">
            För det fjärde ser vi hur en alltmer utbredd otrygghet minskar
            tilltron till samhället. I dag är tryggheten inte jämnt fördelad
            – i vissa delar av Sverige är den fortfarande hög, i andra låg
            och sjunkande. Sverige måste kunna garantera alla människors trygghet.
            Utvecklingen går snabbt åt fel håll.
          </p>
          <p xml:id="i-Dcyeyw1FWE2xoyFPQkxLN6">
            För det femte måste samhället hålla ihop. Med stora grupper som
            står långt från arbetsmarknaden riskerar Sverige att glida isär.
            Alla barn och vuxna måste få samma chans att lyckas. Dels måste
            välfärdens kärna – skola, vård, omsorg och rättsstat – värnas
            och utvecklas. Dels måste flit, ambition, studier och hårt arbete
            alltid löna sig.
          </p>
          <head xml:id="i-BJaccbfpPgQYRD1ZnbuL2M" type="h2">
            Centrala reformområden för Alliansen
          </head>
          <p xml:id="i-DxqpK4v7i8LqcWVWFx6Ydt">
            Sveriges nuvarande regering saknar det politiska ledarskap som
            krävs för att ta sig an Sveriges utmaningar. Alliansen vill ta
            det ansvaret. Med utgångspunkt i de betydande reformbehov som
            finns ser Alliansen ett antal ekonomisk-politiska reformområden
            som särskilt viktiga framöver.
          </p>
          <p xml:id="i-VMqgrq63z98uAph5SMW6jT">
            Det nya överskottsmålet ska respekteras och de offentliga finanserna
            ska tillbaka till överskott. Det är nödvändigt för att Sverige
            ska ha det stabiliseringspolitiska utrymme som krävs nästa gång
            krisen slår till.
          </p>
          <p xml:id="i-6SnWznJm4NUFwVqo3dfWsK">
            När en allt större andel av de arbetslösa står långt från arbetsmarknaden
            och ofta har svag utbildningsbakgrund och låg produktivitet krävs
            nya reformer. Anställningskostnaderna måste sänkas för att öka
            efterfrågan på arbetskraft med lägre kvalifikationer. Nya och
            mer ändamålsenliga anställningsformer krävs för de grupper som
            står allra längst från arbetsmarknaden. RUT-avdraget bör utvecklas
            så att efterfrågan på enklare tjänster kan öka ytterligare. Möjligheterna
            till vuxenutbildning bör samtidigt förbättras. Som Alliansen enats
            om bör Arbetsförmedlingen läggas ned i sin nuvarande form. Det
            är nödvändigt för att kunna fördela myndighetens resurser på ett
            mer effektivt och ändamålsenligt sätt. De som står allra längst
            från arbetsmarknaden får i dag inte det stöd de behöver. Därför
            måste myndighetens fokus läggas om. Samtidigt bör andra mer framgångsrika
            matchningsaktörer ta vid för att matchningen mellan arbetssökande
            och arbetsgivare ska blir mer effektiv.
          </p>
          <p xml:id="i-5EpKUeaDC4P6whHh9Yv7Ch">
            Det är fortsatt viktigt att det lönar sig att arbeta vid låga
            inkomster i Sverige. När de samlade bidragen för en trebarnsfamilj
            där föräldrarna inte arbetar riskerar att minska om en förälder
            får ett jobb är drivkrafterna för arbete fortfarande för svaga.
            Situationen för utrikes födda kvinnor är särskilt oroande – i
            åldern 20 till 64 år är arbetskraftsdeltagandet och sysselsättningsgraden
            12 respektive hela 19 procentenheter lägre än för inrikes födda
            kvinnor. Alliansen vill se starka drivkrafter att arbeta med låg
            skatt på arbetsinkomster och strama bidragsnivåer som främjar
            arbetslinjen och ett mer jämställt arbetsliv.
          </p>
          <p xml:id="i-3wj2S4sbHLbSqud83tbrwh">
            I takt med att utanförskapet ändrat karaktär befinner sig en
            allt större andel av de arbetslösa i andra bidragssystem än a-kassan.
            Ett viktigt steg i att stärka arbetslinjen är därför att reformera
            systemet för ekonomiskt bistånd (socialbidrag). Det är viktigt
            med tydliga krav på aktivitet och motprestation för att få bidrag.
            Ett grundläggande krav på den som uppbär ekonomiskt bistånd på
            grund av arbetslöshet är att man är aktivt arbetssökande och står
            till arbetsmarknadens förfogande.
          </p>
          <p xml:id="i-QVrVc9xTb1gGiHb6M7Avyu">
            För att skapa långsiktiga förutsättningar för tillväxt och jobbskapande
            behöver drivkrafterna för utbildning och entreprenörskap hela
            tiden förbättras. Tyvärr går utvecklingen åt fel håll – den statliga
            inkomstskatten omfattar allt fler och företagsskatterna har höjts.
            Den statliga inkomstskatten bör omfatta färre än i dag och företagsskatterna
            bör värna drivkrafterna för entreprenörskap. Högre marginalskatter
            och högre skatter på fåmansbolag bör motverkas. Kraven på aktiekapital
            bör sänkas samtidigt som mer offentligt riskkapital riktas om
            mot tidiga faser för att minska trösklarna för att starta företag.
          </p>
          <p xml:id="i-5mYSJfPfKdMnQ6jKcA7nqW">
            För att företag ska kunna växa måste tillgången till kompetens
            vara god. Svenska företag vittnar om stora problem med rekrytering.
            För att förbättra tillgången på kompetens krävs en bättre fungerande
            bostadsmarknad. Alliansen har enats om att kraftigt reducera dagens
            plan- och byggregler och öka marktillgången genom att reformera
            reglerna för naturreservat, riksintressen, och strandskydd. Alliansen
            vill också att hyresmarknaden reformeras genom att hyresregleringen
            ses över, främst i nyproduktion, och mer flexibla regler införs
            för andrahandsuthyrning. För snabbväxande globala bolag krävs
            också bättre villkor för internationella rekryteringar. Därför
            vill vi se bättre regler för personaloptioner i tillväxtföretag.
            Alliansen har dessutom enats om att se över systemet för arbetskraftsinvandring
            för att förenkla och snabba på rekryteringarna av arbetskraft.
          </p>
          <p xml:id="i-Sz4ZDNT2og8EoSnL3j56d6">
            Att marknader under ordnade former och med tydliga spelregler
            öppnas för innovation och entreprenörskap främjar produktivitetsutvecklingen
            och tillväxten. Alliansen vill se över och förenkla regelverken
            för att främja delningsekonomin. Möjligheterna för framgångsrika
            och ansvarsfulla privata aktörer att arbeta med matchning på arbetsmarknaden
            bör också öka.
          </p>
          <p xml:id="i-QWP8NTkm8nBTgxGG8n7tnj">
            Sverige behöver kraftfulla och effektiva styrmedel för att minska
            klimathotet och kunna agera föredöme för världen, samtidigt som
            vi i EU och FN:s klimatkonvention UNFCCC verkar för att effektiva
            insatser för klimatet också bör göras i vår omvärld. Varje satsad
            klimatkrona ska göra största möjliga nytta. Genom att förorenaren
            betalar kan skatten i gengäld sänkas på jobb och företagande.
          </p>
          <p xml:id="i-Rz5pNB2LviQ9GMsMbq1BSQ">
            Tryggheten är den grund som samhället vilar på. När otrygghet
            breder ut sig måste samhällets svar vara tydligt – det kommer
            inte accepteras. Alliansen har krävt en snabb ökning av antalet
            poliser och skärpta straff för grova brott. Samtidigt måste samhällets
            förebyggande insatser utvecklas. För att garantera Sveriges försvarsförmåga
            mot yttre hot måste Försvarsmaktens resurser öka väsentligt på
            både kort och lång sikt.
          </p>
          <p xml:id="i-Kj4UwCFUufi8Jqy1ME8Ei7">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet timmar i skolbänken, införa fler karriärlärartjänster
            och tillföra mer resurser till utsatta skolor och svaga elever.
            Dessutom har vi föreslagit reformer av lärarutbildningen med ökat
            fokus på kunskap och praktiska lärarfärdigheter.
          </p>
          <p xml:id="i-VKqDWgvJwaw8pFsAC1dpPt">
            En tillgänglig välfärd av bra kvalitet är en viktig grundpelare
            för den sammanhållning vi har i Sverige. Alliansen vill införa
            ett nytt ramverk för kvalitet i välfärden. All kommunal och fristående
            välfärdsverksamhet ska kräva tillstånd och styras med tydliga
            kvalitetskrav och sanktionsmöjligheter.
          </p>
          <p xml:id="i-GoaaHdqJcZ7BEfiBfXjw4v">
            Alliansen vill stärka sjukvården och korta vårdköerna. Incitament
            för landstingen att stärka vårdgarantin måste återinföras. Det
            är också viktigt att mer resurser går till de verksamheter som
            behöver det mest, t.ex. primärvården.
          </p>
          <p xml:id="i-PQQRAQNar35roUnYbXboL6">
            Alliansen vill att äldreomsorgen ska präglas av valfrihet, hög
            kvalitet och ett värdigt bemötande. Med tydligare kvalitetskrav
            och skarpare sanktioner vid misskötsel blir äldreomsorgen mer
            likvärdig över hela landet och kvaliteten i verksamheten säkras.
            Alla svenskar ska ha rätt till en värdig ålderdom med god livskvalitet.
          </p>
          <p xml:id="i-Xtg5AhVjbTiwzX5qZBkDq9">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            möjligheterna till arbetskraftsinvandring. För att uppfylla ett
            sådant åtagande krävs genomgripande reformer som skapar hållbara
            förutsättningar för migration och integration på både kort och
            lång sikt. På kort sikt måste först och främst säkerställas att
            mottagandet fungerar. På medellång sikt krävs genomgripande strukturella
            reformer av arbetsmarknaden, utbildningssystemet och bostadsmarknaden
            så att alla människor som ska etableras i Sverige har en möjlighet
            att få ett arbete, egenförsörjning och frihet över sitt eget liv.
          </p>
          <head xml:id="i-SozQzNQ54M3jMDjXeQzhs2" type="h2">
            Ansvar för svensk ekonomi och hållbara offentliga finanser
          </head>
          <p xml:id="i-HD1buTCSYqGfNoQGUuxC8v">
            Sverige har klarat den ekonomiska nedgången bättre än de flesta
            andra länder. Trots en ihållande lågkonjunktur har Sverige haft
            en jämförelsevis god BNP-tillväxt och sysselsättningen har fortsatt
            att öka. Ett avgörande skäl till att vi klarat krisen väl är att
            det finansiella ramverket och överskottsmålet medförde att Sverige
            gick in i finanskrisen med tillräckliga säkerhetsmarginaler i
            de offentliga finanserna för att kunna stimulera ekonomin under
            lågkonjunkturen. I kombination med en effektiv stabiliseringspolitik
            innebar dessa säkerhetsmarginaler att Sverige klarade sig bättre
            än de flesta andra länder. När ekonomin nu befinner sig i högkonjunktur
            står Sverige fortfarande väl rustat, med en relativt låg statsskuld
            och hög sysselsättning.
          </p>
          <p xml:id="i-Fg3EkADgqmVkCkJYEfUWBp">
            Figur 10 Genomsnittligt finansiellt sparande 2006–2014
          </p>
          <p xml:id="i-AVdBSjpurRgvrkior2uxZ6">
            Procent av BNP
          </p>
          <p xml:id="i-SjFw9pmbZxncMyEGcbdxYU">
            Källa: EU-kommissionens makroekonomiska databas Ameco, vinterprognosen
            2016.
          </p>
          <p xml:id="i-GV4gYy1kxeBaBYBq7o3VUj">
            Det är nu centralt att visa politiskt ledarskap och även fortsättningsvis
            värna svensk ekonomi. Även om den svenska statsskulden nu är låg
            har finanskrisen visat att skuldkvoten snabbt kan ändras om ett
            land inte har tillräckliga säkerhetsmarginaler. Medan Sveriges
            statsskuld fortsatt ligger på en låg nivå, har skuldnivåerna i
            eurozonen skenat och ligger nu på över 90 procent av BNP. Statsskuldsräntorna
            riskerar då att tränga ut viktiga investeringar samtidigt som
            den ekonomiska nedgången fört med sig nedskärningar och åtstramningar
            i många länder.
          </p>
          <p xml:id="i-7NwiFKNhiBXzegxZkvYaVm">
            Alliansen välkomnar därför den överenskommelse som slutits mellan
            sju partier i riksdagen om ett nytt finanspolitiskt ramverk. Överenskommelsen
            innebär att Alliansens strama linje med fortsatt fokus på ansvar
            för de offentliga finanserna och beredskap för nya kriser har
            fått gehör. Principen om överskott i de offentliga finanserna
            ligger fast, och kompletteras med ett nytt skuldankare. Överskottet
            i offentliga finanser ska uppgå till i genomsnitt en tredjedels
            procent av BNP över en konjunkturcykel, och nivån på Maastrichtskulden
            ska på sikt nå 35 procent av BNP. För att nå överskottsmålet bör
            därmed det strukturella sparandet uppgå till ca 0,5 procent av
            BNP. Med det nya finanspolitiska ramverket säkerställs dels att
            sparandet över en konjunkturcykel ska vara positivt, dels att
            den totala skuldnivån ska vara så pass låg att tillräckliga marginaler
            finns för att understödja ekonomin när nästa kris slår till. Att
            överskottsmålet är formulerat över en konjunkturcykel innebär
            att det finansiella sparandet bör ligga under en tredjedels procent
            av BNP när resursutnyttjandet är lågt och över en tredjedels procent
            när resursutnyttjandet är högt. Därigenom är överskottsmålet förenligt
            med en finanspolitik som motverkar konjunktursvängningar. På så
            sätt säkras hållbara offentliga finanser på både kort och lång
            sikt, samtidigt som finanspolitiken har utrymme att dämpa konjunktursvängningar
            i ekonomin.
          </p>
          <p xml:id="i-VAwf7KbSzMKbsXxwnUjLxi">
            Regeringen ser ut att med de senaste prognoserna, innan någon
            ny politik föreslås, närma sig det nya överskottsmålet. Överskotten
            i offentliga finanser är dock relativt låga – mindre än hälften
            av vad de var innan finanskrisen slog till 2008. Erfarenheten
            från budgetpropositionen 2017 var tyvärr att regeringen trots
            högkonjunktur valde att underfinansiera budgeten med 16 miljarder
            kronor. Troligtvis ser vi ett liknande scenario för 2018, där
            regeringen medvetet gör avsteg från överskottsmålet. Alliansen
            kommer inte följa denna väg. Det gör Sverige mer sårbart när nästa
            kris slår till.
          </p>
          <p xml:id="i-RidssDASjPm6AobVC7Xpkh">
            Mot bakgrund av det starka konjunkturläge som svensk ekonomi
            befinner sig i finns det inte några stabiliseringspolitiska skäl
            att som regeringen fortsätta att föra en expansiv finanspolitik.
            I stället bör det offentliga sparandet föras tillbaka till det
            nya överskottsmålet. För att nå det nya överskottsmålet om en
            tredjedels procent över en konjunkturcykel bör det strukturella
            sparandet uppgå till ca 0,5 procent per år. Regeringens prognos
            i vårpropositionen för det strukturella sparandet 2018 ligger
            i linje med denna nivå. En rimlig avvägning är enligt Alliansens
            bedömning därför att nya reformer för budgetåret 2018 ska finansieras
            krona för krona. Tillsammans med de automatiska budgetförstärkningar
            som enligt regeringen kommer att ske under prognosperioden bedömer
            Alliansen därmed att överskottsmålet nås 2018, förutsatt att ekonomin
            är i balans.
          </p>
          <p xml:id="i-Hwx4dkVoP3R4dZ5iqGczrU">
            Figur 11 Bana för offentliga finanser
          </p>
          <p xml:id="i-CvqkZJQsf938hdDRumtvW2">
            Procent av BNP om inte annat anges
          </p>
          <table>
            <row xml:id="i-CrpqysmjYBnqfZLgfDZTXw" style="label">
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-Y8nC8FGwMmdfb5mAxpsGNb">
              <cell>
                Finansiellt sparande
              </cell>
              <cell>
                0,9
              </cell>
              <cell>
                0,3
              </cell>
              <cell>
                0,6
              </cell>
              <cell>
                1,4
              </cell>
              <cell>
                2,1
              </cell>
            </row>
            <row xml:id="i-Jg9bBm9kFxJKF59jt7aduC">
              <cell>
                Strukturellt sparande
              </cell>
              <cell>
                1,0
              </cell>
              <cell>
                0,3
              </cell>
              <cell>
                0,6
              </cell>
              <cell>
                1,4
              </cell>
              <cell>
                2,2
              </cell>
            </row>
          </table>
          <p xml:id="i-SH3DRqM3LGarN3xCCMnWQw">
            Källa: Vårpropositionen 2017.
          </p>
          <p xml:id="i-PbDqQ2qp1s2b8KgRDHAi4R">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanserna,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produktivitetstillväxten
            kan få ett betydande genomslag på bedömningen av både det faktiska
            och det strukturella saldot i de offentliga finanserna på några
            års sikt. Även penningpolitikens utveckling är osäker. Konsekvensen
            av detta är att finanspolitiken måste utformas efter hand i ljuset
            av ny information. Om en ny allvarlig störning drabbar svensk
            ekonomi och ekonomin hamnar längre från balans bör de budgetförstärkande
            åtgärderna skjutas längre fram i tiden. Omvänt bör budgetförstärkningarna
            tidigareläggas om återhämtningen sker snabbare.
          </p>
          <p xml:id="i-MWV75737vSNBzT83gnShN">
            Alliansen är enig om att budgetförstärkningarna bör ske genom
            såväl intäktsökningar som utgiftsminskningar framöver. Det är
            också centralt att budgetförstärkningarna samt finansieringen
            av reformer inte sker genom att skatten på jobb och företagande
            höjs. En lika viktig utgångspunkt är att budgetförstärkningarna
            inte ska påverka välfärdens kärnverksamheter.
          </p>
          <p xml:id="i-LTaY8iEKiMw25PQPG8Bwmu">
            Utgiftstaket utgör en övre gräns för statsbudgetens utgiftsnivå.
            Genom utgiftstaket ges riksdag och regering förbättrade möjligheter
            till kontroll och styrning av utgifterna. Alliansen vänder sig
            emot regeringens mycket kraftiga höjning av utgiftstaken, eftersom
            det är viktigt att hålla utgifterna på en ansvarsfull nivå. Regeringens
            agerande förutsätter ett kraftigt höjt skatteuttag för att balansera
            utgiftsökningarna. Skattehöjningarna riskerar att slå mot jobb
            och företagande och därmed försämra Sveriges ekonomiska utsikter.
          </p>
          <p xml:id="i-KN9vqTLGK5dni7SqE1y5Ze">
            Enligt de riktlinjer som finns bör en buffert för oförutsedda
            händelser lämnas obudgeterad under utgiftstaket för nästkommande
            budgetår. Hur stort budgetutrymmet för reformer på utgiftssidan
            slutligen blir beror bl.a. på hur stor del av budgeteringsmarginalen
            som under de kommande åren tas i anspråk av oförutsedda utgiftsökningar,
            t.ex. till följd av ökningar av volymer i de rättighetsbaserade
            transfereringssystemen eller den makroekonomiska utvecklingen.
            Regeringens utgiftstak har kritiserats av bland annat Finanspolitiska
            rådet för att vara så högt satta i slutet av prognosperioden att
            den styrande effekten av taken helt gått förlorad. Alliansens
            utgiftstak är betydligt lägre än regeringens och minskar som andel
            av BNP.
          </p>
          <p xml:id="i-T44vXx2bZYupuzzBxuFiea">
            Figur 12 Förslag till utgiftstak
          </p>
          <p xml:id="i-SZEE9dz18FMgMZoSHmGUAS">
            Miljarder kronor om inte annat anges
          </p>
          <table>
            <row xml:id="i-FPErLGutYajW4nBNyjf4Rh" style="label">
              <cell>
                2017
              </cell>
              <cell>
                2018
              </cell>
              <cell>
                2019
              </cell>
              <cell>
                2020
              </cell>
            </row>
            <row xml:id="i-QTo2HXmfgF1NGYrkJBBoou">
              <cell>
                Utgiftstak
              </cell>
              <cell>
                1 253
              </cell>
              <cell>
                1 299
              </cell>
              <cell>
                1 332
              </cell>
              <cell>
                1 357
              </cell>
            </row>
            <row xml:id="i-LDh8fiYoWfVAFtruK4ZKYy">
              <cell>
                Takbegränsade utgifter, maximum
              </cell>
              <cell>
                1 231
              </cell>
              <cell>
                1 267
              </cell>
              <cell>
                1 287
              </cell>
              <cell>
                1 316
              </cell>
            </row>
            <row xml:id="i-3hXwNdwVJKxxiTFw7kAj67">
              <cell>
                Budgeteringsmarginal, minimum
              </cell>
              <cell>
                22
              </cell>
              <cell>
                32
              </cell>
              <cell>
                45
              </cell>
              <cell>
                46
              </cell>
            </row>
            <row xml:id="i-XTo4NfogWS1sRdA3DmdysW">
              <cell>
                Budgeteringsmarginal, procent av takbegränsade utgifter
              </cell>
              <cell>
                1,8 %
              </cell>
              <cell>
                2,5 %
              </cell>
              <cell>
                3,5 %
              </cell>
              <cell>
                3,1 %
              </cell>
            </row>
            <row xml:id="i-UtsX28GT4RDC5NeRx1Bhmg">
              <cell>
                Utgiftstak som andel av BNP
              </cell>
              <cell>
                27,5 %
              </cell>
              <cell>
                27,3 %
              </cell>
              <cell>
                26,9 %
              </cell>
              <cell>
                26,3 %
              </cell>
            </row>
          </table>
          <p xml:id="i-5XSwHXdhDGPNKXtqTduMTp">
            Källor: Vårpropositionen 2017, Alliansens budgetmotioner 2017
            samt egna beräkningar.
          </p>
          <head xml:id="i-XwkDQRJTgiEUW3Uwx5SMMc" type="h2">
            Fler i arbete genom stärkta drivkrafter och sänkta trösklar in
            på arbetsmarknaden
          </head>
          <p xml:id="i-X1FuDaQEoHJALqoaZPjvNi">
            Sverige byggs starkt genom att fler kommer i arbete. När många
            jobbar skapas mer resurser till den gemensamma välfärden. Att
            ha ett arbete och en inkomst ger människor makt över sina liv
            liksom en känsla av gemenskap och av att vara behövd. Målsättningen
            kan därför inte vara annat än att alla som vill och kan arbeta
            ska ha ett jobb att gå till. Vi vill skapa förutsättningar för
            ett mer jämlikt och jämställt samhälle och stärka sammanhållningen
            i vårt land. Arbetsmarknaden ska rymma även dem som i dag står
            långt ifrån att få ett jobb. Jobben och kampen mot utanförskapet
            är fortsatt grunden för Alliansens politik.
          </p>
          <p xml:id="i-Ut3U5yTx9DQVy3xCZNPu49">
            Alliansens reformer i regeringsställning bidrog till att över
            300 000 fler människor kom i arbete under den största internationella
            krisen sedan depressionen. En betydande del av det breda utanförskapet
            som präglat svensk arbetsmarknad under 2000-talet kunde brytas.
            Under 2000-talets första år trycktes människor som varit inne
            på arbetsmarknaden ut ur arbetskraften bl.a. på grund av att ersättnings-
            och bidragssystemen gjorde att arbete lönade sig för dåligt. Samtidigt
            ökade antalet människor med sjuk- och aktivitetsersättning, det
            som tidigare kallades förtidspension, kraftigt. Sedan 2006 har
            en stor del av detta breda utanförskap minskat som en effekt av
            alliansregeringens politik. Färre människor förtidspensioneras
            och fler får behålla mer när de jobbar. Det har varit en framgångsrik
            ekonomisk politik samt välfärdspolitik, och andelen som försörjs
            av bidrag eller ersättningar har minskat med ungefär en fjärdedel.
          </p>
          <p xml:id="i-WZbLWPWrRxBQKECVtTejYB">
            I takt med att utanförskapet minskat i de grupper som står relativt
            nära arbetsmarknaden har utmaningarna på arbetsmarknaden förändrats.
            Risken att grupper som står nära arbetsmarknaden återigen pressas
            ut i utanförskap kvarstår visserligen, och förstärks av att regeringen
            nu gör det mindre lönsamt att arbeta. Men den mest betydande utmaningen
            på svensk arbetsmarknad i dag är att bryta det utanförskap som
            gäller de som står längre från arbetsmarknaden och som har svårare
            att komma in. Särskilt utrikes födda och personer utan gymnasiekompetens
            drabbas av utanförskap i större utsträckning än andra grupper,
            delvis på grund av de trösklar som finns i form av höga skatter
            på arbete, men också för att många saknar de kunskaper och erfarenheter
            som krävs på den svenska arbetsmarknaden. Denna utmaning har förstärkts
            betydligt av det stora flyktingmottagande som Sverige haft under
            de senaste åren. Bland nyanlända personer i etableringsfasen har
            nästan 50 procent endast grundskoleutbildning eller mindre. För
            denna grupp är trösklarna in till den svenska arbetsmarknaden
            mycket höga.
          </p>
          <p xml:id="i-H4j9ipKGytye7snDXuaa6V">
            Konsekvenserna av detta utanförskap är stora både för den enskilde
            och för samhället. Motsvarande var sjunde person i arbetsför ålder
            lever fortfarande helt på offentliga sociala ersättningar eller
            försäkringar. Varje människa i utanförskap nekas möjligheten att
            bygga en framtid utifrån sin egen vilja och förmåga. Det skapar
            otrygghet och ofrihet. Samtidigt är konsekvenserna för samhället
            också betydande. Matchningen på svensk arbetsmarknad har försämrats
            betydligt över tid. Företagen har svårt att hitta personal, trots
            att en relativt stor grupp står till arbetsmarknadens förfogande.
            När gruppen arbetslösa har en allt svagare anknytning till arbetsmarknaden
            och mer begränsad utbildning och erfarenhet minskar möjligheten
            att matcha arbetssökande med de arbetsuppgifter som företagen
            efterfrågar.
          </p>
          <p xml:id="i-Mp22xrw86jLThZEMcA39L3">
            De grupper som befinner sig i utanförskap eller riskerar att
            hamna där måste få ett jobb att gå till. Det kommer att kräva
            olika former av åtgärder. Hur hög sysselsättning vi uppnår i Sverige
            beror på samspelet mellan företagens efterfrågan på arbetskraft,
            hushållens utbud av arbetskraft och hur väl lönesättningen och
            andra institutioner fungerar på arbetsmarknaden. Prioriteringen
            bör i första hand vara att skapa jobb på den ordinarie arbetsmarknaden,
            inte temporära platser i arbetsmarknadsåtgärder.
          </p>
          <p xml:id="i-WEFpp3sRwjWGGjS5A8tWoh">
            Trösklarna på svensk arbetsmarknad är höga i form av låg flexibilitet
            på arbetsmarknaden och höga kompetenskrav. När en allt större
            andel av de arbetslösa står långt från arbetsmarknaden och ofta
            har svag utbildningsbakgrund och låg produktivitet krävs nya reformer.
            Trösklarna måste sänkas inte bara för de som klarar att ta steget
            till vidareutbildning, utan också för de som av olika skäl inte
            klarar av att utbilda sig i kapp. Anställningskostnaderna måste
            sänkas för att öka efterfrågan på arbetskraft med lägre kvalifikationer.
            LAS måste ses över och nya mer ändamålsenliga anställningsformer
            införas för de grupper som står allra längst från arbetsmarknaden.
            RUT-avdraget måste utvecklas så att efterfrågan på enklare tjänster
            kan öka ytterligare. Möjligheterna till vuxenutbildning måste
            förbättras så att alla som kan också har möjlighet att vidareutbilda
            sig. Som Alliansen enats om bör Arbetsförmedlingen läggas ned
            i sin nuvarande form. Det är nödvändigt för att kunna fördela
            myndighetens resurser på ett mer effektivt och ändamålsenligt
            sätt. De som står allra längst från arbetsmarknaden får i dag
            inte det stöd de behöver. Därför måste myndighetens fokus läggas
            om. Samtidigt bör andra mer framgångsrika matchningsaktörer ta
            vid för att matchningen mellan arbetssökande och arbetsgivare
            ska blir mer effektiv.
          </p>
          <p xml:id="i-MZ2kiKX7hCM3pMLztrwonE">
            Det är fortsatt viktigt att det lönar sig att arbeta vid låga
            inkomster i Sverige. När de samlade bidragen för en trebarnsfamilj
            där föräldrarna inte arbetar riskerar att minska om en förälder
            får ett jobb är drivkrafterna för arbete fortfarande för svaga.
            Drivkrafterna för att arbeta måste vara starkare än drivkrafterna
            att vara frånvarande från arbetsmarknaden. Om man är sjuk eller
            av andra skäl inte kan arbeta ska vi ha trygghetssystem som fungerar.
            Men det ska alltid vara lönsamt att ta ett jobb och bidra till
            det gemensamma. Alliansen vill se starka drivkrafter att arbeta
            med låg skatt på arbetsinkomster och strama bidragsnivåer som
            främjar arbetslinjen och ett mer jämställt arbetsliv.
          </p>
          <p xml:id="i-JULHMN1k6gBWuLwwJr6vcj">
            I takt med att utanförskapet ändrat karaktär befinner sig en
            allt större andel av de arbetslösa i andra bidragssystem än a-kassan.
            Ett viktigt steg i att stärka arbetslinjen är därför att reformera
            systemet för ekonomiskt bistånd. Det är viktigt med tydliga krav
            på aktivitet och motprestation för att få bidrag.
          </p>
          <head xml:id="i-6Lm5D5G1c4Sf61g4PDNnTv" type="h2">
            Goda förutsättningar för fler och växande företag
          </head>
          <p xml:id="i-vESwxxR26H8U1dFszy2j8">
            Företagsamhet är grunden för Sveriges välstånd och det som driver
            samhällsutvecklingen framåt. För att skapa långsiktiga förutsättningar
            för tillväxt, jobbskapande och högre reallöner måste villkoren
            för att starta, driva och utveckla företag förbättras. Det är
            dessutom viktigt för att kunna öka antalet sysselsatta och minska
            utanförskapet. En stark efterfrågan på arbetskraft från växande
            företag är en förutsättning för att fler människor ska komma i
            arbete.
          </p>
          <p xml:id="i-W5f4H9iUu97VoRgQEMggbg">
            Ett gott företagsklimat i allmänhet och ett mycket gott små-
            och nyföretagarklimat är nödvändigt för att vi ska kunna dra nytta
            av de möjligheter som globaliseringen ger och möta de utmaningar
            den ställer oss inför. Villkoren för företagen måste vara minst
            lika goda i Sverige som i andra länder.
          </p>
          <p xml:id="i-FWxQXSF8vrhXp6HZ7wLRbk">
            Alliansregeringen förbättrade tillväxtförutsättningarna avsevärt.
            Bolagsskatten och socialavgifterna sänktes och de ekonomiska drivkrafterna
            för att driva företag förbättrades. Regeringens politik går däremot
            i motsatt riktning med höjda kostnader på arbete och ökat regelkrångel.
            Under kommande år förväntas arbetskraftsdeltagandet minska i Sverige.
            Detta sker samtidigt som arbetskraftsbristen är påtaglig. Sammantaget
            riskerar det svenska företagsklimatet att försämras och därmed
            förutsättningarna för fler jobb och högre löner på sikt. För att
            stimulera tillväxten krävs att villkoren för att starta, driva
            och utveckla företag kontinuerligt förbättras.
          </p>
          <p xml:id="i-4TzF14vVunwVjGSPL4fCUs">
            Sveriges välstånd vilar ytterst på att människor anstränger sig,
            driver företag och tar risker. Drivkrafterna för utbildning och
            entreprenörskap måste därför hela tiden värnas. Den statliga inkomstskatten
            bör omfatta färre än i dag och företagsskatterna bör värna drivkrafterna
            för entreprenörskap. Högre marginalskatter och högre skatter på
            fåmansbolag bör motverkas.
          </p>
          <p xml:id="i-Wrn9ZST8cKuZwMJ4Grvn3r">
            För att företag ska kunna växa måste tillgången till kompetens
            och kapital vara god. Svenska företag vittnar om problem med rekrytering
            och tillgång till kapital i tidiga faser.
          </p>
          <p xml:id="i-MQRn29pNGBXdZwV7Qqrpq">
            För att förbättra tillgången på kompetens krävs en bättre fungerande
            bostadsmarknad. Alliansen har enats om att genomföra ett genomgripande
            regelförenklingsarbete. Byggvänliga bullerregler bör införas och
            tekniska egenskapskrav och utformningskrav förändras så att trösklarna
            för byggande sänks. För det andra krävs skarpa reformer för att
            frigöra mer attraktiv mark att bygga på. Alliansen vill reformera
            systemen för riksintressen, naturreservat och strandskydd så att
            bostadsbyggande prioriteras högre. För det tredje krävs att överklagandeprocessen
            kortas. Till exempel bör länsstyrelsen tas bort som första instans
            för överklaganden, och sakägarkretsen – vilka som över huvud taget
            har rätt att överklaga – måste begränsas. För det fjärde måste
            resurserna inom bostadspolitiken användas effektivt. Därför bör
            de av regeringen införda byggsubventionerna avskaffas. För det
            femte måste rörligheten på bostadsmarknaden tydligt öka. Alliansen
            har gemensamt drivit att taket för uppskov av reavinstskatten
            ska slopas permanent för att minska dagens inlåsningseffekter.
            Det måste också bli enklare att hyra ut sin bostad i andra hand
            och dagens hyresreglering måste ses över, framför allt i nyproduktion.
          </p>
          <p xml:id="i-D5bhVzGvkwck526SATe9QZ">
            För snabbväxande globala bolag krävs också bättre villkor för
            internationella rekryteringar. Därför vill vi se bättre regler
            för personaloptioner i tillväxtföretag. Alliansen har dessutom
            enats om att se över systemet för arbetskraftsinvandring för att
            förenkla och snabba på internationella rekryteringar.
          </p>
          <p xml:id="i-AGGSPiwsTTaFh4D6sdV2oa">
            Också tillgången på kapital är en nyckelfråga för att främja
            entreprenörskap. För att effektivisera det offentliga riskkapitalet
            bör fond-i-fond-lösningar användas brett, där statligt riskkapital
            samverkar med privata fonder för att nå mindre och växande företag.
            De statliga fondernas inriktning bör också främst inriktas på
            tidiga utvecklingsfaser för att undvika undanträngning av privat
            kapital. Det är också viktigt att riskkapital finns tillgängligt
            i hela landet. Därtill stänger dagens regelverk för aktiebolag
            ute många potentiella företagare. Reglerna bör anpassas till det
            behov av aktiekapital som faktiskt föreligger och som i exempelvis
            många tjänsteföretag kan vara relativt begränsat. Därför bör kravet
            på aktiekapital sänkas från 50 000 till 25 000 kronor.
          </p>
          <p xml:id="i-JG2BHub2aGCTpzTTmfvuKq">
            Att marknader under ordnade former och med tydliga spelregler
            öppnas för innovation och entreprenörskap främjar produktivitetsutvecklingen
            och tillväxten. Alliansen vill se över och förenkla regelverken
            för att främja delningsekonomin. Vi vill också vidareutveckla
            möjligheterna för dagens framgångsrika privata aktörer att arbeta
            med matchning på arbetsmarknaden.
          </p>
          <head xml:id="i-AF21a5V4kwLoFygQvxfo3g" type="h2">
            En hållbar utveckling för framtiden
          </head>
          <p xml:id="i-RWfppC2NsKyCJyG1kySYEy">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle och lika självklart att detta inte står i motsats till
            tillväxt och jobbskapande utan att både miljö och tillväxt kan
            gå hand i hand. För detta krävs väl utformade och effektiva styrmedel.
            Förorenaren ska betala för sin miljöpåverkan samtidigt som förnybar
            och miljövänlig teknik tillåts växa fram. På så sätt ger våra
            åtgärder största möjliga resultat för miljön. Inte minst krävs
            det att den svenska fordonsflottan blir mer hållbar och att utsläppen
            från transportsektorn minskar. Beroendet av fossila bränslen är
            både en belastning på miljön och en säkerhetspolitisk risk. Nya
            styrmedel för att minska användningen av gifter i vår vardag krävs
            också. Därtill måste Sverige arbeta oförtröttligt på den internationella
            arenan för att bidra till att de globala utsläppsreduktioner som
            behövs uppnås.
          </p>
          <p xml:id="i-SRFPCHVJ2LDMXd3LqUQo99">
            Under sin tid vid makten har regeringen inte förmått ta ledningen
            för minskade utsläpp och en giftfri vardag. Tvärtom har många
            beslut om styrmedel förskjutits och i stället har nya skatter
            aviserats på förnybar energi. Dessutom döms politiken ut som ineffektiv
            av regeringens egna expertmyndigheter som Finanspolitiska rådet
            och Konjunkturinstitutet. Det finns tecken på att de senaste årens
            nedgång i klimatutsläpp nu bromsas och att andelen miljöbilar
            minskar. Nya initiativ krävs både i Sverige och på EU-nivå för
            att den ekonomiska politiken och miljöomställningen ska understödja
            varandra.
          </p>
          <p xml:id="i-72aZgF7MVo3EbC3qZCc6fL">
            Just eftersom det är så akut att möta klimatförändringarna är
            det viktigt att våra insatser gör största möjliga skillnad. Sverige
            behöver kraftfulla och effektiva styrmedel för att minska klimathotet
            och kunna agera föredöme för världen, samtidigt som vi i EU och
            FN:s klimatkonvention UNFCCC verkar för att effektiva insatser
            för klimatet också bör göras i vår omvärld. Varje satsad klimatkrona
            ska göra största möjliga nytta. Genom att förorenaren betalar
            kan skatten i gengäld sänkas på jobb och företagande.
          </p>
          <head xml:id="i-9qhBDTYjd99d58hP68D4TN" type="h2">
            Stärk tryggheten
          </head>
          <p xml:id="i-NetnMBdtPRVEXCZbTrMfxE">
            Tryggheten är den grund som samhället vilar på och först och
            främst en förutsättning för människors frihet och välmående. Men
            det är också grunden för vår ekonomi och vårt välstånd. Utan säkerhet
            och trygghet rivs förtroendet människor emellan ned. Utan tillit,
            en stark äganderätt och starka institutioner hotas själva fundamenten
            för vår välståndsutveckling.
          </p>
          <p xml:id="i-E8AskVsPKoPBCCjTe19DaR">
            Vi ser hur otryggheten ökar i delar av Sverige. Stenkastning
            mot polis och räddningspersonal, bilbränder och våldsbrott och
            framväxten av parallella samhällen i några av våra mest brottsutsatta
            förorter är exempel på att utvecklingen går åt fel håll. Världen
            är samtidigt mer osäker och orolig än på länge och därmed också
            alltmer oförutsägbar. Rysslands aggression mot Ukraina visar inga
            tecken på att avta och spänningen i vårt närområde är fortsatt
            hög med ett alltmer auktoritärt och aggressivt Ryssland. I Mellanöstern
            och Nordafrika ökar radikaliseringen och den har kommit att följas
            av terror. Säkerhetsläget är i dag mer problematiskt än på mycket
            länge.
          </p>
          <p xml:id="i-4uZgV6JmuphLegBXQ92Pnb">
            Alliansen står för en klarsynt rätts- och försvarspolitik. När
            tryggheten utmanas både på hemmaplan och i omvärlden krävs åtgärder.
            Alla invånare – oavsett var man bor – ska känna trygghet i att
            rättsväsendet och Försvarsmakten står starka.
          </p>
          <p xml:id="i-HkZ7DKWzjGrX8ZMvsuYm4y">
            När otrygghet breder ut sig måste samhällets svar vara tydligt
            – det kommer inte accepteras. Alliansen har krävt en snabb ökning
            av antalet poliser och skärpta straff för grova brott. Samtidigt
            måste samhällets förebyggande insatser utvecklas. För att garantera
            Sveriges försvarsförmåga mot yttre hot måste Försvarsmaktens resurser
            öka väsentligt på både kort och lång sikt.
          </p>
          <head xml:id="i-RC7q1DisB4TcdcH6EZNifJ" type="h2">
            En trygg och tillgänglig välfärd
          </head>
          <p xml:id="i-NX7pptiKiFZmtovfsAbf5">
            Alliansen står för en trygg och tillgänglig välfärd. Välfärdslandet
            Sverige byggdes på idén om att alla ska ha likvärdiga möjligheter
            till ett gott liv. En tillgänglig välfärd av bra kvalitet är en
            viktig grundpelare för den sammanhållning vi har i Sverige. Men
            med stora grupper som står långt från arbetsmarknaden riskerar
            Sverige att glida isär. Alla barn och vuxna måste få samma chans
            att lyckas. Därför måste välfärdens kärna – skola, vård och omsorg
            – värnas och utvecklas.
          </p>
          <p xml:id="i-5ZAofwYsjvCnPY6FCFPNZn">
            Alliansregeringens ekonomiska politik och välfärdspolitik resulterade
            i att resurserna till skola, sjukvård och omsorg ökade med mer
            än 100 miljarder i fasta priser. Resurserna ökade per invånare,
            per elev och per slutenvårdspatient. Också antalet läkare, barnmorskor
            och sjuksköterskor per invånare ökade. Men välfärden kan stärkas
            och utvecklas ytterligare. Välfärdspolitiken måste bl.a. förbättra
            resultaten i skolan, minska ojämlikheten som fortfarande finns
            i vården och svara mot behoven hos en åldrande befolkning.
          </p>
          <p xml:id="i-YbFG1LVb5ePe7d1cQoPwcJ">
            Utbildningen i Sverige ska hålla hög kvalitet och vara tillgänglig
            för alla – för elevernas skull men också för jobben, välfärden
            och sammanhållningen i samhället. Föräldrarna ska veta att barnen
            när de kommer hem från skolan har lärt sig något nytt i en trygg
            miljö. Alla elever ska mötas av höga förväntningar och ges det
            stöd och den stimulans som var och en behöver för att nå kunskapsmålen
            och växa utifrån sina egna förutsättningar. Skolan ska också ge
            bildning och lära för livet – inte bara för arbetslivet – oavsett
            bakgrund eller var du går i skolan.
          </p>
          <p xml:id="i-QVeB5iJXgYiFFTixbyCSdy">
            Många nyanlända barn som flytt från krig och förtryck har i år
            haft sin allra första skoldag runt om i Sverige. Deras väg in
            i det svenska samhället kommer i stor utsträckning att gå genom
            skolan. Den svenska skolan står inför stora utmaningar när antalet
            nyanlända elever ökar snabbt samtidigt som skolresultaten fortsätter
            att sjunka. Under åren framöver kommer det att krävas särskilda
            ansträngningar för att alla barn i Sverige, oavsett bakgrund,
            ska få en bra start i livet och en rivstart i vårt skolsystem.
          </p>
          <p xml:id="i-MD7XzcHDt3KdJAqpqGu2Qz">
            Alliansens utgångspunkt är en sjukvård präglad av kvalitet och
            tillgänglighet för alla. Svensk vård och omsorg uppvisar i ett
            internationellt perspektiv goda resultat. Men i takt med att vi
            lever längre och kan behandla allt fler sjukdomar förändras kraven
            på hälso- och sjukvården. Alliansregeringen satsade mer resurser
            än vad som någonsin tidigare satsats på vården. Köerna har kortats
            och vi har sett en kraftig ökning av antalet vårdcentraler och
            generösare öppettider. Kvaliteten i sjukvården har stärkts över
            tid och patienterna är mer nöjda med vården. Samtidigt finns det
            fortfarande brister. Långa väntetider och otillräcklig tillgänglighet
            är fortfarande ett problem i delar av vården. Fördelningen av
            resurser mellan de med större och mindre behov fungerar inte optimalt.
            Brist på kompetens i vissa vårdyrken, t.ex. sjuksköterskor, är
            vanligt. Vården är fortfarande inte jämlik – såväl gällande kvalitet
            och kontinuitet som väntetider. Alliansen kommer fortsätta att
            utveckla vården med patientens behov i fokus. Kvalitet, tillgänglighet
            och valfrihet ska prägla den svenska sjukvården, och alla patienter
            ska känna sig väl omhändertagna på vårdcentraler och sjukhus i
            hela Sverige.
          </p>
          <p xml:id="i-XjNF3iwZk9ShVVLPd2e5qm">
            Att åldras innebär ofta ett ökat behov av hjälp i vardagen. Hur
            hjälpen utformas påverkar i hög grad livskvaliteten. Alliansens
            utgångspunkt är att varje människa är unik med egna önskemål och
            intressen. Rätten till självbestämmande är lika viktig oavsett
            ålder. Äldreomsorgen ska präglas av stor valfrihet, hög kvalitet
            och ett värdigt bemötande och finnas tillgänglig för alla som
            behöver den.
          </p>
          <p xml:id="i-LMmWaW3JVo1g8eqXnn8vY2">
            En mångfald av aktörer är en förutsättning för valfrihet. Alliansens
            välfärdspolitik sätter eleven, patienten och brukaren i centrum.
            Rätten att själv få välja var och hur man tar del av vård, skola
            och omsorg är en viktig del i att kunna utforma sitt eget liv
            och sin egen tillvaro. Välfärden finns till för medborgarna och
            medborgarna har rätt att påverka dess utformning. Därför måste
            möjligheten att välja och välja bort värnas.
          </p>
          <p xml:id="i-MpLt7NRAB1eshzPpN9exwt">
            Mångfalden av aktörer inom välfärden bidrar också till att utveckla
            nya idéer och hitta nya, smartare och effektivare arbetssätt,
            till gagn för alla som använder välfärden. Den svenska lösningen,
            med en offentligt finansierad välfärd som alla medborgare har
            rätt till, och där många olika typer av utförare tillåts bidra,
            är viktig att värna. Välfärdens verksamheter gynnas av att nya
            privata och ideella aktörer har möjlighet att etablera sig för
            att bidra till innovation och värdeskapande.
          </p>
          <p xml:id="i-PcwAkLFgWaKE2gFckGYsf9">
            Vi har dock sett att den svenska välfärden inte alltid fördelas
            jämlikt, och att kvaliteten i vissa fall brister hos både offentliga
            och fristående verksamheter. För att säkerställa en jämlik välfärd
            av hög kvalitet finns därför anledning att se över kraven på och
            regleringen av både offentlig och fristående välfärdsverksamhet.
            Riksdagen har därför beslutat att en utredning bör se över möjligheten
            att införa tillståndsplikt med ägar- och ledningsprövning, ett
            tydligare kravställande och bättre uppföljning avseende kvalitet
            och skarpare sanktioner vid misskötsel inom välfärden. Att regeringen
            inte fokuserar på kvalitetsaspekterna, utan i stället låter utreda
            begränsningar av vinstuttag i välfärdssektorn är en mycket olycklig
            utveckling. Det finns inga etablerade samband mellan organisationsform
            eller vinstuttag och kvaliteten i verksamheten. Utgångspunkten
            borde i stället vara hur vi på bästa sätt kan säkerställa både
            kvalitet, trygghet, effektivitet, innovation, valmöjligheter och
            öppenhet på ett sätt som gagnar elever, föräldrar, patienter,
            brukare och anhöriga i alla välfärdens verksamheter.
          </p>
          <p xml:id="i-5Fjo7hSEhNFgT3ykmGuhXU">
            Alliansen vill införa ett nytt ramverk för kvalitet i välfärden.
            All kommunal och fristående välfärdsverksamhet ska kräva tillstånd
            och styras med tydliga kvalitetskrav och sanktionsmöjligheter.
            Verksamheter som inte klarar kvalitetskraven ska snabbt vändas
            eller stängas.
          </p>
          <p xml:id="i-4WZXGPe2Q4cgv7MX8idxas">
            Alliansens mål för skolan är att Sverige inom tio år bör ligga
            på topp tio i PISA-mätningarna. För att nå dit har Alliansen enats
            om att öka antalet timmar i skolbänken, införa fler karriärlärartjänster
            och tillföra mer resurser till utsatta skolor och svaga elever.
            Dessutom vill vi reformera lärarutbildningen med ökat fokus på
            kunskap och inlärning.
          </p>
          <p xml:id="i-PenkpA75rqApanoPvPWVox">
            Alliansen vill stärka sjukvården och korta vårdköerna. Incitament
            för landstingen att stärka vårdgarantin måste återinföras. Det
            är också viktigt att mer resurser går till de verksamheter som
            behöver det mest, t.ex. primärvården.
          </p>
          <p xml:id="i-Akw5zyvwdLMqFuD1aciw84">
            Alliansen vill att äldreomsorgen ska präglas av valfrihet, hög
            kvalitet och ett värdigt bemötande. Med tydligare kvalitetskrav
            och skarpare sanktioner vid misskötsel blir äldreomsorgen mer
            likvärdig över hela landet och kvaliteten i verksamheten säkras.
            Alla svenskar ska ha rätt till en värdig ålderdom med god livskvalitet.
          </p>
          <head xml:id="i-DRCSbSxNStvu3SjUdNNPWe" type="h2">
            Migrationen till Sverige kräver nya reformer
          </head>
          <p xml:id="i-TyvLFj9CD56KWaY6L6ALFq">
            Under de senaste åren har Europas närområde präglats av flera
            svåra väpnade konflikter. I Syrien, Irak, Eritrea och Afghanistan
            har krig och förföljelse lett till att människor tvingats fly
            för att söka skydd inom det egna hemlandet, i närområdet eller
            på andra kontinenter. FN:s flyktingorgan uppskattar att uppemot
            65 miljoner människor var på flykt i världen under 2015, den högsta
            siffran som någonsin uppmätts. Under samma år sökte 1,2 miljoner
            människor skydd i EU. Hela 160 000 personer sökte asyl i Sverige.
            Mellan 2010 och 2020 bedömer Ekonomistyrningsverket att knappt
            en halv miljon nyanlända kommer att etableras i Sverige.
          </p>
          <p xml:id="i-XBXPrecsbephK4FRs9G75a">
            Alliansen anser att Sverige ska bedriva en långsiktigt hållbar
            migrationspolitik som inom ramen för den reglerade invandringen
            värnar asylrätten, underlättar rörlighet över gränser och främjar
            en behovsstyrd arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt.
          </p>
          <p xml:id="i-NxCboo8bTqdZUGe5VRL6Yf">
            På kort och medellång sikt måste regeringen först och främst
            säkerställa att mottagandet fungerar. Under hösten 2015 kom allianspartierna
            överens med regeringen om en rad åtgärder för att hantera migrationskrisen
            inom ramen för migrationsöverenskommelsen. Allianspartierna fick
            igenom avgörande förslag för att skapa ordning och reda i mottagandet,
            skapa en bättre etablering och dämpa kostnadsökningarna. Bland
            annat innebär uppgörelsen att tillfälliga uppehållstillstånd blir
            huvudregel med rätt till familjeåterförening, tydligare försörjningskrav
            vid anhöriginvandring och ett stärkt återvändande. Vidare föreslås
            en stärkt kostnadskontroll i mottagandet och etableringen genom
            bl.a. tydligare krav för att erhålla försörjningsstöd. Samtidigt
            beslutades om viktiga alliansförslag för att stärka integrationen,
            som ett breddat RUT-avdrag och lärlingsanställningar för nyanlända
            samt att utreda lagliga vägar för att söka asyl i EU.
          </p>
          <p xml:id="i-Jscy4ucE8uEvce6jHi48EK">
            På längre sikt måste den ekonomiska politiken ha beredskap för
            att på bästa sätt tillvarata de möjligheter som en betydande befolkningsökning
            innebär och minimera de utmaningar som det stora mottagandet under
            de senaste åren kan medföra. Sverige har inte i tillräckligt hög
            utsträckning fått in utrikes födda och nyanlända på arbetsmarknaden.
            Efter nio år har knappt hälften av de som kommit till Sverige
            som flyktingar någon form av jobb. Sysselsättningsgraden hos utrikes
            födda uppgick 2015 till 60,1 procent, till skillnad från 68,8
            procent hos inrikes födda. Att alltför många utrikes födda saknar
            jobb och i stället blir beroende av bidrag är först och främst
            destruktivt och negativt för varje enskild människa som hamnar
            i långvarigt utanförskap. Men med ett växande och utbrett utanförskap
            riskerar också kostnaderna för samhället att öka.
          </p>
          <p xml:id="i-RSg2meE4kAMMj6miU3GcRU">
            Alliansens politik syftar till att bygga ett samhälle som tar
            till vara varje människas förmåga, där alla får förutsättningar
            att växa och stå på egna ben, och där vi gemensamt skapar trygghet
            och sammanhållning. Att ha ett arbete och en inkomst ger människor
            makt över sina liv, liksom en känsla av gemenskap och av att vara
            behövd. Det är grunden i Alliansens politik. Därför krävs också
            att den ekonomiska politiken utvecklas för att på bästa sätt hjälpa
            de människor som flytt till Sverige att komma in på arbetsmarknaden,
            få sitt första jobb och bli en del av Sverige.
          </p>
          <p xml:id="i-DEB94QZPccZiKtEwgvFD8b">
            Det första och främsta skälet för att se till att människor i
            utanförskap kommer i arbete är att ge dem frihet över sitt eget
            liv. Men att fler kommer i arbete är också mycket viktigt för
            svensk ekonomi som helhet. Den ekonomiska politiken ska genom
            hög sysselsättning, långsiktigt hållbara finanser och stabila
            makroekonomiska förhållanden skapa välstånd för alla som bor i
            Sverige. Huruvida invandring bidrar positivt eller negativt till
            dessa mål är i mycket stor grad avhängigt om de människor som
            kommer till Sverige kommer i arbete, precis på samma sätt som
            för befolkningen i övrigt. Om tillräckligt många kommer i arbete
            kan invandringen, som innebär en föryngring av Sveriges befolkning,
            vara en viktig del i att klara finansieringen och bemanningen
            av vård och omsorg för allt fler äldre. Dessutom kan utrikes födda
            bidra till att öka svensk handel. Forskningsstudier visar på positiva
            effekter av invandring på både export och import. Om för få tar
            steget in på arbetsmarknaden blir utvecklingen den motsatta –
            då belastas den offentliga ekonomin av ökade bidragsutbetalningar.
            För den enskilde blir konsekvenserna ännu större med risk för
            ett djupt utanförskap och grusade drömmar.
          </p>
          <p xml:id="i-XLjon8EnkwgLNW9M7Q15Sr">
            För Sverige är utmaningen betydande – historiskt har etablering
            och integration inte fungerat tillräckligt bra. Det har resulterat
            i att Sverige under en längre tid sett en utveckling mot ett nytt
            och djupt utanförskap hos svenskar som har låg utbildningsbakgrund
            eller som är utrikes födda. Inom ett par år bedöms nästan 80 procent
            av de inskrivna på Arbetsförmedlingen tillhöra särskilt utsatta
            grupper som t.ex. utomeuropeiskt födda och personer utan gymnasieutbildning.
            Arbetslösheten är fyra gånger högre för en person född utanför
            Europa än för en person född i Sverige. Detta mönster måste brytas.
          </p>
          <p xml:id="i-Nucwdm1ZGQwhgXhUrvdLSH">
            Alliansens främsta uppdrag under åren 2006 till 2014 var att
            bryta det breda utanförskap som drabbade människor som förtidspensionerades
            och sjukskrevs bort från arbetsmarknaden. För att bryta den negativa
            utvecklingen krävdes genomgripande strukturreformer som ökade
            arbetsutbudet och gjorde det mer lönsamt att arbeta än att gå
            på bidrag. Som ett resultat av Alliansens reformer minskade utanförskapet
            med en fjärdedel.
          </p>
          <p xml:id="i-JDXt4Q3ZMzNJfE7jRMKTLZ">
            I dag har utmaningen delvis skiftat. Hög arbetslöshet bland utomeuropeiskt
            födda och stora grupper nyanlända som behöver ett första jobb
            kommer vara en av Sveriges största strukturella utmaningar under
            åren framöver. Under de kommande åren är det därför helt avgörande
            att politiken tar nästa steg och genomför nödvändiga reformer
            för att hantera det nya läget. En bättre integration och lägre
            trösklar in till arbetsmarknaden för att nyanlända ska komma i
            arbete är nödvändigt och kan bara ske genom strukturellt riktiga
            reformer. De utbudsreformer som Alliansen genomförde under sin
            regeringstid ledde till att utrikes föddas arbetskraftsdeltagande
            ökade från 65 till 70 procent. Det är ett steg i rätt riktning,
            men mer kommer att krävas. En av Alliansens främsta uppgifter
            är att bryta det utanförskap som växt fram bland utrikes födda
            och unga som saknar gymnasieutbildning. Det kommer att kräva stabila
            offentliga finanser och genomgripande strukturella reformer av
            arbetsmarknaden, utbildningssystemet och bostadsmarknaden.
          </p>
          <p xml:id="i-Mcj8UE3a6aLMJmPpq5VCCo">
            Sverige ska bedriva en långsiktigt hållbar migrationspolitik
            som inom ramen för den reglerade invandringen värnar asylrätten,
            underlättar rörlighet över gränser och inte ställer byråkratiska
            hinder för arbetskraftsinvandring. För att uppfylla ett sådant
            åtagande krävs genomgripande reformer som skapar hållbara förutsättningar
            för migration och integration på både kort och lång sikt. På kort
            sikt måste först och främst säkerställas att mottagandet fungerar
            och är kostnadseffektivt. På medellång sikt krävs genomgripande
            strukturella reformer av arbetsmarknaden, utbildningssystemet
            och bostadsmarknaden så att alla människor som ska etableras i
            Sverige har en möjlighet att få ett arbete, egenförsörjning och
            frihet över sitt eget liv.
          </p>
          <head xml:id="i-Aest37iPZXbbFUNBE3EJNb" type="h1">
            Ramverk och strukturreformer
          </head>
          <p xml:id="i-H19nMuabokQo6MsZsYpMki">
            Det är avgörande att Sverige också i fortsättningen har ett finanspolitiskt
            ramverk som leder till en stram och ansvarsfull inriktning av
            politiken. Det finanspolitiska ramverket säkerställer finansiell
            stabilitet och en beredskap att klara framtida kriser, och det
            har tjänat Sverige väl. Förtroendet för Sveriges offentliga finanser
            är högt, och statsskulden är relativt låg.
          </p>
          <p xml:id="i-AoyLxuyELtUn6RL5jYtwae">
            Liberalerna har tillsammans med övriga Allianspartier, regeringen
            och Vänsterpartiet kommit överens om en justering av överskottsmålet
            till 0,33 procent av BNP över en konjunkturcykel. Detta mål är
            välavvägt och långsiktigt hållbart. Det utgör en bättre lösning
            än det balansmål som regeringen förespråkat och som på sikt skulle
            ha riskerat att öka statens skuldsättning.
          </p>
          <p xml:id="i-K9wDwS5cazBQJkACfvJeuo">
            Även om statens finanser i dagsläget är goda och det nu finns
            en blocköverskridande uppgörelse om ett fortsatt överskottsmål
            menar Liberalerna att det krävs att regeringen uppvisar behärskning
            och inte låter kostnaderna skena i väg för att målet ska kunna
            uppnås.
          </p>
          <p xml:id="i-5qSB3ozTJsEdMWcFY9FNHP">
            Liberalerna har tidigare efterlyst ett särskilt tak för den offentliga
            skuldkvoten, dvs. att statsskulden inte får överstiga en viss
            nivå. Vi välkomnar därför att det i den blocköverskridande överenskommelsen
            ingår att ett skuldankare på 35 procent av BNP ska införas fr.o.m.
            2019. Denna nivå ligger på behörigt avstånd från det krav på att
            statsskulden inte får överstiga 60 procent som följer av EU:s
            tillväxt- och stabilitetspakt. Skuldankaret utgör också en kontrollmekanism
            som motverkar en uppbyggnad av långsiktiga underskott i statens
            finanser. Detta upprätthåller förtroendet för Sverige som ett
            land med offentliga finanser i god ordning.
          </p>
          <p xml:id="i-NAwdoc6S2Vj3Ug7SyT6U7N">
            Överenskommelsen om ett justerat överskottsmål innehöll delar
            som syftade till ett stärkt oberoende och en stärkt ställning
            för Finanspolitiska rådet, något som Liberalerna krävt sedan tidigare.
            Bland annat får rådet en uttrycklig uppgift i sin instruktion
            att årligen bedöma om det föreligger en avvikelse från överskottsmålet.
            Rådets oberoende ökas genom att valet av rådets ledamöter bereds
            av en valberedning där ledamöter av riksdagens finansutskott ingår.
          </p>
          <p xml:id="i-JVLjbnZFwwifV5pLp3jayE">
            Liberalernas utgångspunkt i de diskussioner som har förts kring
            ett ändrat överskottsmål har varit att säkerställa att Sverige
            ska ha finanspolitisk stabilitet och förmåga att klara av kommande
            kriser. Det är också centralt att det finansiella sparandet är
            väl avvägt för att möta en växande demografisk utmaning och för
            att möjliggöra framtida strukturreformer. Ytterligare en utgångspunkt
            för Liberalerna är att målet för det finansiella sparandet inte
            i sig ska kunna medföra utgiftsreformer som i sin tur medför ett
            ökat tryck på transfereringssystemen.
          </p>
          <head xml:id="i-3bELiNnWamg8qZcJebe3cG" type="h2">
            Långsiktiga utmaningar för de offentliga finanserna
          </head>
          <p xml:id="i-PYXV9e8YT2gRAaNoYR8P77">
            Den demografiska utvecklingen med en åldrande befolkning och
            en ökande försörjningsbörda, särskilt i kommuner utanför storstadsområdena,
            ställer stora krav på prioriteringar och genomtänkta reformer
            för att finansiera framtidens välfärd i hela landet. Till detta
            kommer ett betydande finansieringsbehov, på kort och lång sikt,
            inom flera av de mest centrala områdena av statens verksamhet,
            såsom försvaret och rättsväsendet.
          </p>
          <p xml:id="i-BKwudu5982XfT7zLEdF8Go">
            I det läget får inte symbolprojekt och missriktade reformer tränga
            ut finansieringen av välfärdens och rättsstatens kärna. Tyvärr
            bedriver regeringen en politik där flera centrala utgiftssatsningar
            inte bidrar till att lösa angelägna problem.
          </p>
          <p xml:id="i-PPkTXJ1axnLz2667wnfkCt">
            Regeringen för en ineffektiv arbetsmarknadspolitik där stora
            summor pengar satsas till resultatet av mycket få nya jobb, samtidigt
            som inga strukturella reformer vidtas för att öppna fler dörrar
            in till arbetsmarknaden och förhindra framväxten av en ny underklass.
            Traineejobben, en av regeringens viktigaste reformer, kan endast
            betecknas som ett fiasko.
          </p>
          <p xml:id="i-TDm313A6S5Jh2rwdJ7WPUe">
            I stället för reformer av hyressättning och tillräckligt långtgående
            reformer av plan- och byggregler för att stimulera byggandet av
            fler bostäder satsar regeringen på bostadssubventioner. Dessa
            subventioner har kritiserats av både branschen och forskningen
            och innebär stöd till bolagen utan att fler bostäder kommer till.
          </p>
          <p xml:id="i-6jAZuHrt7mtXHP72M6Taeg">
            Inom klimatområdet läggs skattepengar på kortsiktiga och snedvridande
            subventioner och administrativt krångliga stöd med begränsad klimatnytta.
            Beskattning av miljöskadlig verksamhet är mer effektivt än subventioner
            och bidrar dessutom till finansieringen av viktiga reformer. I
            stället krävs långsiktiga satsningar som grön skatteväxling och
            goda och stabila villkor för icke-fossila energislag som vindkraft
            och kärnkraft.
          </p>
          <p xml:id="i-Gyo1z86vuXksQUrfETFq7n">
            Liberalerna menar att rejäla prioriteringar kommer att behövas.
            Ineffektiva reformer måste slopas och välfärdens kärna stärkas.
            Det är samtidigt viktigt att finansieringen av välfärden är legitim
            och långsiktigt hållbar, och inte missgynnar arbete, innovation
            och företagande. Vi behöver ett skattesystem som uppmuntrar människor
            att arbeta hårdare, inte mindre. Liberalerna menar att Sverige
            behöver en genomgripande skattereform.
          </p>
          <p xml:id="i-GKAjZtGDHFKPnjsVZR9CY8">
            Liberalerna kommer att kraftigt motsätta sig regeringens planerade
            skattehöjningar på jobb och företagande. Särskilt allvarliga är
            höjningen av de så kallade 3:12-reglerna, flygskatten och höjda
            marginalskatter.
          </p>
          <head xml:id="i-7vEY8n9zGTUjFVveyQe3MP" type="h2">
            Inriktning på en ny skattereform
          </head>
          <p xml:id="i-XQrEB3zg6gyJtNMraun1gD">
            Sverige är ett land med stora välfärdsambitioner. Därför behöver
            vi ha ännu större sysselsättnings- och tillväxtambitioner. Skattesystemets
            huvudsyfte är att finansiera de offentliga åtagandena, men i sin
            utformning bör det gynna strävsamhet, flit, ambition och risktagande.
            I dag motverkas i stället det som bygger välstånd.
          </p>
          <p xml:id="i-89Y5kemHYmcDm7XnZFHKX6">
            Dagens skattesystem tar inte heller i tillräcklig grad hänsyn
            till det internationella konkurrens- och omvandlingstryck som
            globaliseringen för med sig. Kombinationen av arbetsmarknad med
            högre kunskapsintensitet och en arbetskraft där alla inte har
            hög produktivitet riskerar dessutom att driva på tudelningen mellan
            dem som har ett jobb och dem som inte har det. Detta syns i att
            en ny underklass av personer utanför arbetsmarknaden håller på
            att växa fram mitt under pågående högkonjunktur. Skattesystemet
            måste beakta detta. Fastighetsbeskattningen behöver reformeras
            i riktning mot ökad rörlighet på bostadsmarknaden samtidigt som
            skattepolitiken bör bidra till att dämpa och stabilisera en exceptionell
            prisutveckling. Klimatkrisen ökar behovet av beskattning av det
            som bidrar till ett allt varmare jordklot och en alltmer ogästvänlig
            miljö för djur, växter och människor.
          </p>
          <p xml:id="i-8Efs4dqNz11zYdfrMwtPkD">
            Därför behöver Sverige nu en ny genomgripande skattereform. Vi
            redogör här för vår syn på vilken inriktning och vilka bärande
            delar en sådan framtida reform behöver ha.
          </p>
          <p xml:id="i-La9ffy18vzNJvqTrouQmMJ">
            Inriktningen på en ny skattereform ska vara att de skatter som
            håller jobben och sysselsättningen tillbaka sammantaget tydligt
            sänks. På sikt vill vi som liberalt parti ha ett så lågt skattetryck
            som möjligt. Samtidigt ser vi inte förutsättningar att sänka det
            totala skattetrycket under de närmaste åren. Därför behöver skattesänkningarna
            i en reform vara fullt ut finansierade. Vi ser i första hand att
            skattesänkningar på arbete bör finansieras genom höjningar av
            skatt på konsumtion, inte minst miljöskadlig sådan.
          </p>
          <head xml:id="i-UWm1yFBRJctc5MqD6VYbgY" type="h3">
            Sänkt skatt på arbete för att utbildning ska löna sig
          </head>
          <p xml:id="i-Kvewn1tckMF1Lgvx54P56T">
            Jämfört med nästan alla andra länder har Sverige höga marginalskatter
            redan vid medelhöga inkomster, samtidigt som vi har de högsta
            marginalskatterna på de allra högsta inkomsterna. Detta bidrar
            mycket starkt till att utbildningspremien i Sverige är låg. Höga
            marginalskatter bidrar även tydligt till ett mindre effektivt
            skattesystem där de arbetade timmarna hålls tillbaka.
          </p>
          <p xml:id="i-4tMau53TfJMTksNECHrKbE">
            Marginalskatten vid medelhöga och höga inkomster ska bli lägre.
            Därför ska värnskatten avskaffas, brytpunkten tydligt höjas och
            nivån på det första steget i den statliga skatten sänkas. De högsta
            marginalskatterna bör närma sig snittet i OECD. En del av finansieringen
            av denna skattereform behöver fasas in över tid. Därför är det
            rimligt att också delar av sänkningen av den statliga inkomstskatten
            sker successivt.
          </p>
          <head xml:id="i-8fuZb3fQwSD7L2JHKDH2eq" type="h3">
            Sänkt skatt för en breddad arbetsmarknad
          </head>
          <p xml:id="i-S8N1WzrZqqqMVk8DSG2mHv">
            Sänkt skatt på arbete är ett led i att bryta den svenska arbetslöshetens
            struktur med betydande sysselsättningsproblem för ungdomar med
            låg utbildning, utlandsfödda och personer med funktionsnedsättning.
          </p>
          <p xml:id="i-GBJuzPtBiKJ4V21uyfNngv">
            Höga arbetskraftskostnader begränsar särskilt den del av tjänstesektorn
            som skulle kunna fungera som en språngbräda in på arbetsmarknaden
            för dessa grupper. Vi bör bygga ut sådana avdrag och riktade skattesänkningar
            som breddar arbetsmarknaden med fler lågtröskeljobb. Inkomstskatten
            och den totala beskattningen av de lägsta inkomsterna ska sjunka
            för att möjliggöra högre sysselsättning. Ytterligare skattesänkningar
            som breddar arbetsmarknaden ska genomföras.
          </p>
          <head xml:id="i-YL1LQJ9ZFgJndXV345sGD7" type="h3">
            Bolagsbeskattningen behöver sänkas
          </head>
          <p xml:id="i-Q1Qf35cBz9wdRKPMfrSics">
            Bolagsskatten är en central skatt för svensk konkurrenskraft
            och för tillväxten hos företag i vårt land. Bolagsskatten är också
            en av de faktorer som avgör var globala företag väljer att etablera
            verksamhet. Sverige har stegvis sänkt den formella bolagsskattesatsen,
            och det har också våra konkurrentländer gjort. Medan vi i mitten
            av 1990-talet hade en bolagsskattesats som var tydligt lägre än
            snittet i EU och OECD är vår bolagsskattesats nu på en genomsnittsnivå
            jämfört med vår omvärld. Det ökar risken för att företag väljer
            att investera i andra länder än Sverige. En lägre bolagsskatt
            bör bl.a. bidra till högre sysselsättning, högre kapitalstock,
            högre utländska direktinvesteringar och högre BNP. Detta prioriterar
            vi framför sänkt kapitalinkomstskatt.
          </p>
          <p xml:id="i-RvRd7po6BSvfe9Gocsu69B">
            Kapitalinkomstskatten bör däremot ta steg mot ökad enhetlighet.
            Bolagsskatten ska fortsätta att sänkas i syfte att säkra den svenska
            konkurrenskraften. Enhetligheten i kapitalinkomstbeskattningen
            ska öka.
          </p>
          <head xml:id="i-BNYdvwJDDgMpgPJ71Jyt8p" type="h3">
            Skatter som möjliggör snabbväxande s.k. startups
          </head>
          <p xml:id="i-N9hJAXuFYSefdcvkjeoR1Q">
            Sverige har flera framgångsrika s.k. startups: unga, snabbväxande
            företag inom teknik- och internetområdet. Att kunna göra medarbetarna
            till delägare genom personaloptioner är svårt i Sverige eftersom
            beskattningen är så hög, dessutom innan något verkligt värde skapats.
            För jobb, tillväxt och snabbväxande företag behöver Sverige erbjuda
            attraktiva villkor för personaloptioner. Möjligheten att erbjuda
            personaloptioner gör det enklare att locka till sig och behålla
            arbetskraft, som annars ofta skulle gå till utländska konkurrenter.
            Går företaget bra blir det fler än bara ägarna och investerarna
            som tjänar pengar, och erfarenheterna från andra länder visar
            att detta leder till fler investeringar i nya, snabbväxande företag.
          </p>
          <head xml:id="i-XUVuWeK7sSx8tGtY8zGUqH" type="h3">
            Åtgärder mot ökad skuldsättning
          </head>
          <p xml:id="i-PgfS7xgYdRt72NzQ3b4wAJ">
            Hushållens skuldsättning kopplat till ökade bostadspriser har
            fått allt större uppmärksamhet bland oberoende experter. Det önskvärda
            läget är att bostadspriserna planar ut, annars riskerar framtida
            kraftiga prisfall få stora realekonomiska konsekvenser i form
            av minskad konsumtion och minskad rörlighet på bostads- och arbetsmarknaden.
            Såväl Riksbanken och Konjunkturinstitutet som Internationella
            valutafonden (IMF) och OECD, rekommenderar Sverige att sänka eller
            helt fasa ut ränteavdragen. Liberalerna har föreslagit långsiktigt
            nedtrappade ränteavdrag från 30 till 20 procent och sänkt tak
            från 100 000 kronor till 75 000 kronor. För att säkerställa att
            en sådan nedtrappning inte får effekt på inhemsk konsumtion genom
            ökat skattetryck kopplas den till sänkt skatt på arbete.
          </p>
          <head xml:id="i-UJJXJPNNA63ajxAHZVqFtM" type="h3">
            Sänkta flyttskatter för ökad rörlighet på bostadsmarknaden
          </head>
          <p xml:id="i-LyH3GdXM4YXxsjATLpDq8R">
            Grunden till den ökade skuldsättningen är bristen på bostäder.
            Därför behöver rörligheten på bostadsmarknaden öka. Den svenska
            fastighetsbeskattningen präglas av mycket höga skatter vid försäljning
            och inköp av bostäder. Sverige har sannolikt den högsta sammanlagda
            beskattningen på reavinster från bostadsförsäljningar i hela OECD.
            Det bidrar bl.a. till lägre rörlighet på bostadsmarknaden och
            en större bostadsbrist än vad som annars vore fallet. Flyttskatterna
            ska sänkas, särskilt genom permanent slopat uppskovstak och slopad
            räntebeläggning på uppskovsbelopp.
          </p>
          <head xml:id="i-8MY9V3Xe71GsftozpSHcDa" type="h3">
            Alla behöver bidra och alla behöver se fördelarna
          </head>
          <p xml:id="i-VWEhs9FPMSci2pJngyL5zY">
            Sverige behöver en skattereform för att skapa grund för högre
            sysselsättning och mer företagande. Det är dock avgörande för
            legitimiteten i en samlad reform att alla både bidrar till finansieringen
            och får del av fördelarna. Därför är det bl.a. centralt att skillnaden
            i beskattning mellan löntagare och pensionärer inte ökar. Skatteavdrag
            för barnfamiljer samt ytterligare höjda bostadsbidrag och höjda
            bostadstillägg kan vidare övervägas för att stärka vissa grupper
            i ljuset av bl.a. höjda konsumtionsskatter.
          </p>
          <head xml:id="i-BZz2S5F6NyAxRo8yXabu17" type="h3">
            Sänkta skatter behöver finansieras
          </head>
          <p xml:id="i-6gxq41wMJwjjFXx7hk6qMr">
            Prioriterade skattesänkningar behöver finansieras fullt ut. En
            relativt hög konsumtionsbeskattning var en central del i den senaste
            skattereformen. Därefter har flera sänkningar genomförts, vilket
            har urholkat beskattningen av skattebasen. Generella konsumtionsskatter
            har lägre negativa effekter på BNP-nivå och sysselsättning än
            andra större typer av skatter. När flera andra skattebaser nu
            framöver bör beskattas lägre behöver det totala uttaget av konsumtionsskatter
            bli högre.
          </p>
          <p xml:id="i-U9qq8R6C8ZfG7xC4i9DakH">
            Vidare har Sverige i dag inte högre miljöskatter än vår omvärld,
            och miljöskatternas storlek i relation till BNP har sjunkit något
            över tid. Även om enskilda skattehöjningar måste vägas mot deras
            inverkan på företagens konkurrenskraft och deras effekter i vardagen,
            finns det möjlighet att både höja flertalet miljöskatter och bredda
            miljöskatteunderlaget.
          </p>
          <p xml:id="i-R45464JYPQyery5swGV29m">
            Att sänka skatten på jobb och företagande kräver finansiering
            genom motsvarande skattehöjningar. Mervärdesskatten kan därför
            öka. Det kan åstadkommas genom att de olika momsnivåerna justeras
            något uppåt eller görs mer enhetliga. Den kommunala fastighetsavgiften
            kan höjas. Det totala uttaget av miljö- och klimatskatter kan
            också öka jämfört med i dag. Bland de skattebaser som kan beskattas
            hårdare finns exempelvis fordon och kemikalier.
          </p>
          <head xml:id="i-2BYzEDShwwgvcyi3Gv6RMV" type="h2">
            Ett sysselsättningsmål för Sverige
          </head>
          <p xml:id="i-3vXDBDETaNYZB6qnNTpjaA">
            Liberalerna avser att möta de utmaningar Sveriges ekonomi står
            inför med fortsatta strukturreformer. Vår ekonomiska politik bygger
            på sänkta skatter på arbete, reformer för att företag ska kunna
            växa, liberaliserad arbetsrätt och nya vägar till riktiga yrkeskunskaper.
            Vi har föreslagit reformer för att öka byggandet och öka rörligheten
            på Sveriges bostadsmarknad.
          </p>
          <p xml:id="i-RGWa8CCwJ2kqb2Yd5csHeA">
            Styrande för den ekonomiska politiken ska vara de mål som sätts
            upp för den. Vid sidan av de mål som framgår av det finanspolitiska
            ramverket har målen för sysselsättnings- och arbetsmarknadspolitiken
            en särskilt avgörande roll.
          </p>
          <p xml:id="i-LJGxheTLdG7FckSy7h3Zkp">
            Därför är det allvarligt att den nuvarande regeringen i stället
            för ett mål för sysselsättningen valt att använda ett arbetslöshetsmål
            som sitt huvudsakliga riktmärke. Mål som fokuserar på delmängder
            av dem som inte är sysselsatta i stället för att öka antalet sysselsatta
            har varit ett återkommande inslag i socialdemokratiska regeringars
            ekonomiska politik. I dagsläget tar detta sig uttryck i att regeringen
            fastställt att antalet personer som arbetar och antalet arbetade
            timmar i ekonomin ska öka så mycket att Sverige når lägst arbetslöshet
            i EU 2020. Detta mål är långt ifrån att uppnås. Tvärtom halkar
            Sverige efter och ligger nu på plats 15 i Europa när det gäller
            låg arbetslöshet.
          </p>
          <p xml:id="i-4DNqxRPCskGB7wWXp4Pqfm">
            Denna typ av mål har flera inbyggda brister. Exempelvis har regeringen
            fått kritik både för att de inte meddelat vilka ålderskategorier
            som avses och för att målet är formulerat i förhållande till andra
            länder. Om resten av Europa skulle få kraftigt ökad arbetslöshet
            skulle målet kunna nås även om den svenska arbetslösheten ökar
            i stället för att minska.
          </p>
          <p xml:id="i-KxUGsJEd9rHrjSbaFmXzjw">
            En ekonomisk politik som ensidigt formuleras med sikte på arbetslöshetsstatistiken
            riskerar särskilt att missa avgörande delar i att identifiera
            och bekämpa utanförskap. Även om sysselsättningen inte skulle
            växa nämnvärt, sjukskrivningarna skulle öka och fler skulle få
            förtidspension (sjuk- eller aktivitetsersättning) kommer en regering
            vägledd av nuvarande mål att kunna hävda att deras politik för
            Sverige närmare målet lägre arbetslöshet. Att människor slutar
            söka arbete, erbjuds förtidspensionering eller övergår i sjukskrivning
            och därmed träder ut ur arbetskraften, ska inte kunna registreras
            som en framgång. Som bl.a. Finanspolitiska rådet har påtalat riskerar
            detta att leda till felslut där arbetslöshetsstatistiken förbättras
            genom politiska reformer som flyttar människor ur arbetskraften.
            Konjunkturinstitutet har bedömt att regeringens politik minskar
            den varaktiga sysselsättningen med 15 000–20 000 personer. Samtidigt
            leder åtgärderna till att arbetsutbudet minskar med minst 15 000
            personer.
          </p>
          <p xml:id="i-Y7BYtdQQM4e8KyBN3RVqwr">
            Politiken måste i stället ha som mål att så många arbetsföra
            som möjligt ska få bidra och komma i arbete. Därför har Liberalerna
            föreslagit ett nytt sysselsättningsmål som bör vägleda de nödvändiga
            reformerna av Sveriges arbetsmarknad. Liberalernas förslag innebär
            att regeringens arbetslöshetsmål överges och ersätts med ett sysselsättningsmål.
          </p>
          <p xml:id="i-JqaNtmLAFzM7AzKNC2ZqZS">
            Särskilda delmål för hur många som jobbar bland unga, utrikes
            födda och äldre ska sättas upp. Detta leder politiken rätt och
            skapar ytterligare drivkrafter för nödvändiga reformer. Liberalerna
            anser att målet ska formuleras enligt följande:
          </p>
          <list style="ul">
            <item xml:id="i-Uw3aDFuhjKEnBVC7LPxbG9">
              Sysselsättningen bland hela befolkningen (15–74 år) ska till
              2025 öka till 70 procent. År 2020 ska vi ha nått halvvägs, till
              68,9 procent.
            </item>
            <item xml:id="i-W6rYY6BY5pJGZ6ZDA1sp3L">
              Sysselsättningen bland unga (15–24 år) ska till 2025 öka till
              45 procent. År 2020 ska vi ha nått halvvägs, till 43,2 procent.
            </item>
            <item xml:id="i-8mE3a2cho28KtSkp5XSni9">
              Sysselsättningen bland utrikes födda ska till 2025 öka till 65
              procent. År 2020 ska vi ha nått halvvägs, till 63,7 procent.
            </item>
            <item xml:id="i-MbjGJvj7gvfE2Rgm3btq81">
              Sysselsättningen för äldre (65–74 år) ska till 2025 öka till
              25 procent. År 2020 ska vi ha nått halvvägs, till 20,6 procent.
            </item>
          </list>
          <p xml:id="i-NZ9dP49PNLmiSN8W3Mm75B">
            Liberalernas jobbmål innebär att 240 000 jobb behöver skapas
            redan till 2020 för att 5,2 miljoner människor då ska vara sysselsatta.
            Till 2025 krävs det att 485 000 nya jobb skapas för att målet
            ska nås och av dem behöver ca 200 000 skapas genom höjd potentiell
            sysselsättningsgrad, dvs. genom reformer som gör att arbetsmarknaden
            fungerar bättre. Vårt sysselsättningsmål är mer ambitiöst och
            täcker in större delar av befolkningen än det mål som tidigare
            har gällt sysselsättningen i åldersgruppen 20–64 år. Det målet
            nåddes redan under alliansregeringen.
          </p>
          <p xml:id="i-WBLdNshXtBcAvYyizvN89e">
            Genom att utforma politiken utifrån ett sysselsättningsmål och
            dela upp det i delmål för unga, utrikes födda och äldre kommer
            vi att leda politiken rätt. Det är unga och utrikes födda som
            har störst problem på den svenska arbetsmarknaden, och ska vi
            klara välfärden måste vi dessutom se till att fler människor arbetar
            längre upp i åldrarna.
          </p>
          <head xml:id="i-WMYDt5T9DmR5ZP6Vc7YQt6" type="h1">
            Liberala reformer för 2017
          </head>
          <p xml:id="i-VSbkjLDYxQnhDZxoZw43dn">
            Den svenska budgetprocessen innebär att riksdagen på våren tar
            ställning till riktlinjerna för den ekonomiska politiken och på
            hösten fastställer budgeten. Liberalernas ekonomiska vårmotion
            är därför inte något heltäckande budgetförslag, lika lite som
            regeringens vårändringsbudget och den ekonomiska vårpropositionen
            är det. För 2018 och framåt aviserar dessa dokument i stället
            små och ibland större förändringar utifrån den dittills förda
            politiken. Siffersatta reformer från Liberalerna som inte fanns
            med i höstens budgetmotion presenteras i avsnittet Nya prioriteringar.
          </p>
          <p xml:id="i-JqMQ3aMgw7ChdYWT4kxeaG">
            Vår politik är dock betydligt bredare än så. Nedan beskrivs därför
            ett urval av de reformer och budgetförstärkningar som vi gick
            fram med i höstens budgetmotion och som fortfarande utgör en kärna
            i Liberalernas ekonomiska alternativ. Även i övrigt ligger de
            huvudsakliga prioriteringarna från höstens budgetmotion fast.
          </p>
          <list style="ul">
            <item xml:id="i-8P31ZMxAYSfFXhYzgnQsnH">
              Skolan först. Liberalerna finansierade i höstens budgetmotion
              både höjda lärarlöner och fortbildning för lärarna. För att möta
              integrationsutmaningen satsade vi dessutom på förlängd skolplikt
              och halverat sommarlov för nyanlända. Fler undervisningstimmar
              i grundskolan, fler matematiktimmar i högstadiet och en kommission
              för ordning och reda var ytterligare några av de förslag som tillsammans
              utgjorde en satsning på 43 miljarder kronor de kommande fyra åren
              – den största samlade satsningen som ett parti gjort på svensk
              skola.
            </item>
            <item xml:id="i-Cjrt6ygjEBvTpBxxc3mgWt">
              Det ska löna sig bättre att arbeta. I höstbudgeten prioriterade
              vi också stora satsningar på att det ska löna sig bättre att arbeta,
              utbilda sig och ta ansvar. Vi genomförde en kraftig höjning av
              brytpunkten för statlig skatt, avskaffade värnskatten och återställde
              jobbskatteavdraget – skattesänkningar på arbete som tillsammans
              uppgick till över 20 miljarder kronor om året.
            </item>
            <item xml:id="i-LeC58TAZAXNiUNgEudSRcV">
              Välfärdsmiljarder ska gå till välfärden. Liberalerna lade i höstbudgeten
              fram en rad öronmärkta satsningar inom välfärdsområdet för att
              säkerställa att pengarna kommer välfärden till del i stället för
              att täcka underskott i misskötta kommuner och landsting. Bland
              våra förslag märktes särskilt LSS-miljarden (Lagen om stöd och
              service till vissa funktionshindrade, LSS) för att värna dem som
              behöver samhällets stöd allra mest, då vi menar att regeringens
              neddragningar är både obegripliga och omänskliga. Vi finansierade
              också en ny kömiljard för att stärka vårdgarantin och gjorde bl.a.
              satsningar på fler vårdbiträden och specialistsjuksköterskor samt
              på ett kraftigt höjt bostadstillägg för pensionärer.
            </item>
          </list>
          <p xml:id="i-W8PYiTvcMVap3QL2wh33nh">
            Liberalernas budgetmotion för 2017 var fullt finansierad och
            stärkte också de offentliga finanserna. Vi föreslog ökad miljö-
            och klimatstyrning genom skattesystemet, sade nej till regeringens
            byggsubventioner, avvisade expansionen inom arbetsmarknadspolitiken
            samt föreslog reformer för att dämpa kostnadsökningarna i transfereringssystemen.
            Bland övriga budgetförstärkningar fanns också en långsam nedtrappning
            av ränteavdragen liksom minskade anslag till Arbetsförmedlingen,
            som vi vill ska lägga mer fokus på sin kärnverksamhet framöver.
          </p>
          <head xml:id="i-K5ZPozCD3ExyJYbZ2nepUr" type="h1">
            Nya prioriteringar i den ekonomiska vårmotionen
          </head>
          <head xml:id="i-AmRsvh48qK6xqwkT5iGdjk" type="h2">
            Stärk rättsstaten
          </head>
          <p xml:id="i-Vo5DDH8wHHkdv2UpF7n84q">
            Rättsstaten är en liberal skapelse. Det är endast rättsstaten
            med dess våldsmonopol som kan upprätthålla lika lagar för alla,
            och det är endast den demokratiska statens våldsmonopol som värnar
            den svages rätt mot den starkes. Liberaler genom århundradena
            har, oavsett hur stort de har velat att det offentliga åtagandet
            i övrigt ska vara, varit ense om behovet av en stat som kan upprätthålla
            allas frihet och trygghet. Frihet måste försvaras.
          </p>
          <head xml:id="i-68qVrCt7Z8bUiLgWRyvSQW" type="h3">
            Fler poliser
          </head>
          <p xml:id="i-SgrLtwXhvJe7h6HPr5oSpt">
            Den svenska rättsstaten klarar i dag inte av att upprätthålla
            friheten och tryggheten för alla människor i Sverige. Polisens
            omorganisation har lett till färre poliser i yttre tjänst och
            mer byråkrati. Situationen kräver en genomgripande förändring
            av polisen. Liberalerna satsar 2,7 miljarder kronor mer 2018 för
            att förstärka och förbättra polisen.
          </p>
          <p xml:id="i-R9zZSPJ7RtvdZCnb4pFNmW">
            Den viktigaste reformen är att antalet poliser måste öka. Liberalerna
            vill att poliskåren växer från 20 000 till 25 000 poliser under
            de kommande fem till sju åren. Utbyggnaden måste ske gradvis eftersom
            det tar tid att utbilda nya poliser. Till utbyggnaden av polisen
            tillförs 50 miljoner kronor för 2018, en siffra som stiger gradvis
            under följande år i takt med att antalet polisstuderande ökar
            och fler får anställning som polis.
          </p>
          <p xml:id="i-MGpU6D2cSzPA28XeTSuAPC">
            Men vi kommer aldrig att kunna öka antalet poliser om ingen vill
            bli polis. I dagsläget är det fler som lämnar polisyrket än vad
            det finns kvalificerade sökande till polisutbildningen. Liberalerna
            föreslår en lönesatsning som möjliggör att Sveriges poliser får
            en lönehöjning på i snitt 4 000 kronor i månaden. Till lönehöjningen
            för poliser tillförs 1,3 miljarder kronor för 2018 och framåt.
            För att öka attraktiviteten hos polisyrket anslås vidare för 2018
            och framåt 100 miljoner kronor till bättre kompetensutveckling.
          </p>
          <head xml:id="i-FKj1fBjqdk1YzhJafAKuKf" type="h3">
            Avlasta polisen
          </head>
          <p xml:id="i-PKpwpEX4e1tiSBobqdF51Z">
            I avvaktan på att fler poliser kan utbildas föreslår Liberalerna
            att kommunerna får ett statsbidrag för att anställa kommunala
            ordningsvakter – trygghetsvakter. Trygghetsvakter kan visserligen
            inte ersätta poliser fullt ut men utgör ett komplement till polisens
            verksamhet. I exempelvis liberalt styrda Landskrona har kommunala
            trygghetsvakter haft god effekt och bidragit till ökad trygghet.
            Till statsbidraget för kommunala trygghetsvakter anslås 500 miljoner
            kronor för 2018 och framåt.
          </p>
          <p xml:id="i-RfzG5yUMP58iYEYeVwV4NT">
            Liberalerna satsar också på fler civilanställda inom polisen.
            För att öka antalet civilanställda inom polisen anslås 650 miljoner
            kronor från 2018 och framåt. Av dessa är 400 miljoner kronor avsedda
            för personal som kan ta över uppgifter som i dag utförs av poliser,
            medan resterande medel är avsedda att förstärka polisens arbete
            med arbetsuppgifter som redan i dag helt eller delvis utförs av
            civilanställda, exempelvis brottsutredningar.
          </p>
          <head xml:id="i-VbG23hPW4UAf8kKqCvZjkY" type="h3">
            Ge Tullverket bättre möjlighet att bekämpa brott
          </head>
          <p xml:id="i-J7GCcgzZwZ1bhvUJw24NP3">
            I satsningen på en stärkt rättsstat ingår förutom polissatsningarna
            också ett tillskott till Tullverkets brottsbekämpande verksamhet.
            Tullverket är frontlinjen i det svenska rättsväsendet och spelar
            en avgörande roll i att upptäcka införsel av olagliga varor såsom
            narkotika, skjutvapen och handgranater. Till Tullverket anslås
            100 miljoner kronor i ytterligare resurser från 2018 och framåt
            inom utgiftsområde 3.
          </p>
          <head xml:id="i-RyBdsVn9UjVqgxU959HorX" type="h2">
            Stärk försvaret
          </head>
          <p xml:id="i-E6WJBAH1Nt1fsqNJWxhkNd">
            Efter en frihetstid i Europa får vi nu återuppleva en aggressiv
            militär upprustning i Ryssland. Putins regim är nyckfull och auktoritär.
            I stället för att bygga allianser och utveckla den interdependens
            som fred och välstånd kräver ägnar man sig åt samma geopolitik
            som raserade Europa för hundra år sedan.
          </p>
          <p xml:id="i-D2hejLBFFGzX7vqgb2hq2">
            Den säkerhetspolitiska utvecklingen i vår omvärld har sedan i
            höstas ytterligare försämrats. Valet av Donald Trump till USA:s
            president har kraftigt ökat osäkerheten kring USA:s framtida utrikes-
            och säkerhetspolitik. Rysslands aggressiva beteende i närområdet
            och annorstädes har fortsatt.
          </p>
          <p xml:id="i-QrdiGsKbYjfeuUhWhxFRzC">
            För att kunna skydda vår frihet måste Försvarsmakten få mer och
            tillräckliga resurser. Regeringen har än så länge inte förmått
            att ge Försvarsmakten detta. Liberalerna valde att ställa sig
            utanför försvarsbeslutet, liksom den överenskommelse som regeringen
            slöt med Moderaterna, Centerpartiet och Kristdemokraterna om ytterligare
            500 miljoner kronor till försvaret. Vi kan inte ställa oss bakom
            en uppgörelse som inte garanterar en tillräcklig finansieringsnivå
            för försvaret.
          </p>
          <p xml:id="i-DHNf6xrh6Yy6vxhNUKVtc7">
            För Liberalerna är det givet att försvarsförmågan på flera sätt
            måste öka för att möta den bistra verkligheten. Vi uppmanar regeringen
            att snabbt ställa om svensk försvarspolitik. Den nationella dimensionen
            ska prioriteras. Försvaret av Sverige måste vara Försvarsmaktens
            huvuduppgift.
          </p>
          <p xml:id="i-R2FJ1wdaTv5VuwE7nXY8vu">
            Samtidigt måste Sverige omedelbart ansöka om Natomedlemskap.
            Ett svenskt Natomedlemskap är den bästa garantin för landets säkerhet,
            trygghet i vårt närområde och det gemensamma försvaret av den
            västerländska demokratiska samhällsmodellen.
          </p>
          <p xml:id="i-Sg9bDxTHcEVX7iV3sznqox">
            Natoländerna har en gemensam målsättning om att lägga minst 2
            procent av BNP på försvaret. För Liberalerna är det en självklarhet
            att Sverige på sikt ska uppfylla det målet. Oavsett om Sverige
            ansluter sig till Nato eller inte är också en höjning av ambitionsnivån
            i det svenska försvaret avgörande om Sverige ska ha ett starkt
            försvar som kan bidra positivt till stabiliteten i Östersjöområdet.
          </p>
          <p xml:id="i-9dJBG3c8RAYHp25zaQtTBe">
            Samtidigt kommer en sådan uppbyggnad att behöva ske stegvis.
            Till försvaret anslås i ett första steg 4 miljarder kronor för
            2018. Av höjningen avser två tredjedelar förbandsverksamhet och
            beredskap och en tredjedel materiel och anläggningar. En nivå
            på försvarsanslagen motsvarande 2 procent av BNP, vilket är målet
            för övriga Natoländer, kommer att uppnås 2026.
          </p>
          <head xml:id="i-6icxGSqB48gu4p6sXodDHe" type="h2">
            Sverige behöver startjobb
          </head>
          <p xml:id="i-LoqbcLU8SPmDfxaJZrYXve">
            Sverige har i praktiken bland de högsta ingångslönerna i hela
            EU. Vi har den lägsta lönespridningen i hela OECD, både mätt som
            de lägsta lönerna i relation till de höga lönerna och de lägsta
            lönerna i relation till medianlönen. Därutöver är den samlade
            beskattningen, trots sänkningar, fortfarande alltför hög på jobb
            med lägre lön.
          </p>
          <p xml:id="i-B7xb5vTTXiFpYWJkYYYL3x">
            Detta får konsekvenser för hur bred arbetsmarknaden blir. När
            lönen måste vara hög blir jobben med lägre produktivitet färre.
            Ett mått på detta är att Sverige har lägst andel jobb som inte
            kräver någon särskild utbildning eller enbart grundläggande sådan
            av alla länder i EU.
          </p>
          <p xml:id="i-YadF6wMpsBmU38qbVVXWhN">
            Andelen enkla jobb i Sverige är 5 procent mot EU-snittet på 9
            procent. Detta är en delförklaring till att vi har EU:s största
            sysselsättningsgap mellan inrikes och utrikes födda och en lägre
            sysselsättningsgrad än snittet i OECD för personer med de lägsta
            kunskapsnivåerna. Sveriges selektiva arbetsmarknad lämpar sig
            främst för personer med flerårig jobberfarenhet och hög utbildning
            och stänger dörren för dem med lite erfarenhet och låg utbildningsnivå.
          </p>
          <p xml:id="i-W11SSspD3Q3rNthQENpqp4">
            Liberalerna har därför presenterat en modell med startjobb med
            lägre lön, låg skatt och avskaffade arbetsgivaravgifter. Liberalerna
            hade i första hand önskat att startjobben skulle ha kommit på
            plats genom avtal mellan arbetsmarknadens parter. Eftersom det
            inte har skett föreslår Liberalerna att riksdagen lagstiftar om
            startjobb.
          </p>
          <head xml:id="i-F1sqk4MwaG1vq3Tp3fFHie" type="h3">
            Bakgrund: brett forskningsstöd för att lägstalönerna är ett problem
          </head>
          <p xml:id="i-CQWsbzis1yQxkPYZHFXJB">
            Flera organisationer och expertmyndigheter menar att de svenska
            ingångslönerna är ett problem för arbetslösheten eller integrationen.
            Bland dessa kan nämnas Internationella valutafonden, Konjunkturinstitutet,
            Finanspolitiska rådet, EU-kommissionen och OECD. Finanspolitiska
            rådet menar uttryckligen att nya typer av jobb med lägre löner
            måste till.
          </p>
          <p xml:id="i-LrKq6tuacZAFjKgnGqBTn">
            Forskningsläget om effekterna av höjda lägstalöner i Sverige
            är inte, som ibland påstås, blandat. Samtliga sex studier på svenska
            data visar att höjda lägstalöner har negativa effekter på den
            sammantagna sysselsättningen eller på sysselsättningen i redan
            utsatta grupper.
          </p>
          <head xml:id="i-Dbi1tPJ58evDMidS8QtgKw" type="h3">
            Dagens insatser är otillräckliga
          </head>
          <p xml:id="i-6cc4VCCkVJ5p9dcmeNZAh7">
            Det finns flera insatser i dag för att hjälpa unga och utrikes
            födda in på arbetsmarknaden. I debatten hänvisas ofta till instegsjobben
            som ger en betydande lönesubvention på 80 procent. Det är dock
            en stödform som är förknippad med mycket administration. Den kan
            bara ges de första tre åren efter att personen fått uppehållstillstånd,
            den kräver att personen är inskriven som arbetssökande via arbetsförmedlingen
            och att hen läser SFI samt att avtal sluts med det lokala facket.
            Det innebär också att kollektivavtalade försäkringar ska betalas.
            Färre än 5 000 personer årligen omfattas av instegsjobb, och en
            anställning på heltid kan maximalt vara i tolv månader. Det är
            sammantaget en åtgärd som visat sig mindre framgångsrik.
          </p>
          <p xml:id="i-7D69mbXU4LoTSrRgBzNME8">
            Yrkesintroduktionsanställning (YA) är på samma sätt en stödform
            som vänder sig till unga under 25 år. Arbetsgivaren får där stöd
            motsvarande arbetsgivaravgiften samt för handledning. Lönen motsvarar
            den kollektivavtalade nivån, men en del av arbetstiden kan avsättas
            till en ej betald utbildning. Arbetsgivaren kan bara få stöd i
            upp till tolv månader. Cirka 700 personer har i dagsläget ett
            YA-jobb.
          </p>
          <p xml:id="i-7bYhetbrA3o8PmDzgLTZLW">
            Nyanlända omfattas de tre första åren i landet, liksom långtidsarbetslösa,
            också av de s.k. nystartsjobben. Ersättningen här motsvarar mellan
            hela och två gånger hela arbetsgivaravgiften beroende på hur länge
            personen varit frånvarande från arbetsmarknaden.
          </p>
          <p xml:id="i-LUJJdoaUvQmPHnrbScdRUQ">
            Dessa och motsvarande subventioner har varierande framgång. Medan
            volymen på nystartsjobben har växt, mycket tack vare dess relativa
            enkelhet, är antalet personer i YA-jobben och instegsjobben få.
            Återkommande kommentarer från företagen är att anställningsformerna
            upplevs som komplicerade och att långsiktigheten är begränsad.
            Det handlar exempelvis om krav på hur handledningen ska vara utformad,
            hur utbildningsplaner ska läggas upp och att det finns krav på
            att gå via Arbetsförmedlingen. Ytterligare kritik riktas mot att
            det i flera fall ställs krav på kollektivavtal eller kollektivavtalade
            försäkringar, vilket ökar kostnaderna och begränsar antalet företag
            som kan använda sig av anställningsformerna.
          </p>
          <head xml:id="i-958MKMFbAXvWtL7fvH9PQW" type="h3">
            En ny anställningsform: startjobb
          </head>
          <p xml:id="i-2zvW8KctyyW6MnCYE1ofxU">
            Liberalerna tar nu det ansvar som arbetsmarknadens parter borde
            ha tagit. Vårt förslag är att lagstifta om en ny anställningsform
            där lönen är lägre, inkomstskatten låg och arbetsgivaravgifterna
            avskaffade. Vi väljer att kalla den för vad den är: ett startjobb.
          </p>
          <p xml:id="i-6FVRBReAiJ8bMFqvDB4Knz">
            Den nya anställningsformen ska vara enkel och rättighetsstyrd.
            Den ska inte kräva godkännande av Arbetsförmedlingen eller arbetsmarknadens
            parter. Av det följer att kollektivavtal inte behövs. Vi avser
            att i lag reglera att arbetstagarens och arbetsgivarens rätt att
            använda sig av anställningsformen inte går att förhandla bort
            genom kollektivavtal.
          </p>
          <p xml:id="i-VdFr4MfFb6xmbLNJA6jK7H">
            Startjobbet ska vara en väg in på den svenska arbetsmarknaden.
            Den nya anställningsformen ska omfatta personer upp till 23 års
            ålder eller nyanlända under de första fem åren efter det första
            beslutet om uppehållstillstånd.
          </p>
          <p xml:id="i-XgvgjgKyXQQqF4BNKgb2wi">
            I ett startjobb ska månadslönen vara mellan 14 000 och 16 000
            kronor. Inga arbetsgivaravgifter ska utgå och kollektivavtalade
            försäkringar ska inte behöva betalas. Det innebär att arbetsgivarnas
            kostnad för startjobben kan halveras jämfört med en motsvarande
            anställning på den reguljära arbetsmarknaden. En vanlig ingångslön
            motsvarar i dag en total kostnad, inklusive arbetsgivaravgifter
            och kollektivavtalade försäkringar, på uppemot 30 000 kronor.
          </p>
          <p xml:id="i-5xeanzLrqEBaqYCUQB6Dfr">
            Det lönespann som föreslås för startjobben är högre än eller
            motsvarar minimilönen i länder vi ofta jämför oss med. De är exempelvis
            högre än de lägsta tillåtna lönerna i Tyskland, Frankrike och
            Storbritannien. För den enskilde innebär lönenivån en månadslön
            efter skatt på ca 11 500 kronor med dagens beskattning. Vi är
            beredda att ytterligare sänka beskattningen vid dessa inkomstnivåer
            inom ramen för en samlad skattereform. Inkomsten är pensionsgrundande
            eftersom staten täcker upp inbetalningarna.
          </p>
          <p xml:id="i-NKj4NkBQqNyg1Wqo4y6V29">
            Sammanhållningen i samhället stärks när fler kommer i jobb. Enligt
            RUT motsvarar startjobbens nettolön en högre månadsinkomst än
            vad 2,1 miljoner svenskar över 19 år har i dag. Lönen för startjobben
            är alltså betydligt högre än de inkomster som studenter, många
            pensionärer och andra har. Lönen är relativt låg, men den går
            att leva på.
          </p>
          <p xml:id="i-UqUBjTguLpUTCQGGkiAcoA">
            Startjobben ska innebära ett minimum av regleringar och administrativa
            bördor. Däremot ska inte nya startjobbsanställningar få ingås
            på arbetsplatser som sagt upp personer på grund av arbetsbrist
            de senaste tolv månaderna. Det ska alltså inte vara möjligt att
            ersätta befintliga jobb med startjobb.
          </p>
          <p xml:id="i-4tgL8qhqTswN4ZWVTYUQLp">
            Vi uppskattar att 70 000 personer kan få ett startjobb. De offentligfinansiella
            konsekvenserna tar framför allt formen av dels, för statens del,
            ökade kostnader för skattereduktioner, men å andra sidan av minskade
            kostnader för arbetslöshetsersättning, dels, för kommunsektorn,
            ökade skatteinkomster när fler kommer i jobb.
          </p>
          <p xml:id="i-MsXmpb4z3U1c4b8x2TxBYe">
            Nettoeffekten kommer att bli att statens finanser 2018 försvagas
            med ca 1,1 miljarder kronor. Fullt utbyggd beräknas reformen innebära
            en årlig kostnad på 3,5 miljarder och ha en sysselsättningseffekt
            på ca 70 000 personer.
          </p>
          <head xml:id="i-HMnbNzNN315mhKnVLPncQa" type="h2">
            En kunskapsskola för alla
          </head>
          <p xml:id="i-Xo38zjBZmPf8s952RH1A9v">
            Utöver de 8,6 miljarder kronor Liberalerna tillförde skolområdet
            i höstas tillkommer i denna vårbudget ytterligare en satsning
            på skolan. Det är en skolmiljard ämnad att höja kunskapsmålen
            och bryta segregationen. Liberalerna satsar följaktligen nästan
            10 miljarder kronor mer på skolan 2018.
          </p>
          <head xml:id="i-2q37Jtr8wJUYG3hHezVHTa" type="h3">
            Förbered införandet av ett skriftligt ordningsomdöme och stärk
            arbetet för ökad studiero
          </head>
          <p xml:id="i-QhANmWcR4qKG7gAmW4DqSb">
            Skolan har stora brister när det gäller studiero i klassrummen,
            och det måste lyftas högre upp på den politiska agendan. Vuxna
            i skolan måste ha befogenheter och kunna ta ansvar för att skapa
            ordning, studiero och trygghet. När oordning och stök tillåts
            i klassrummen sänder det signalen att det som sker i skolan inte
            är så viktigt. Att få studiero i skolan är ett gemensamt ansvar
            som eleven delar med vårdnadshavarna, skolan och det politiska
            systemet.
          </p>
          <p xml:id="i-LPeCsTPaYM17RCvWVCJU2g">
            Liberalerna vill införa ett stöd till utsatta skolor som kan
            sökas av huvudmännen för att långsiktigt verka för ökad studiero.
            Skolverket får i uppdrag att fördela bidragen.
          </p>
          <p xml:id="i-RDBzEk6hbhejZ2su5FsHpa">
            Som ett led i att öka studieron i skolan vill Liberalerna även
            att Skolverket ska få i uppdrag att förbereda införandet av ett
            skriftligt ordningsomdöme. Ordningsomdömet ska inte finnas med
            i slutbetyget utan ska ges terminsvis i ett separat dokument och
            vara frivilligt för skolorna att införa. Till bidraget för det
            förebyggande arbetet för ökad studiero och förberedelse för införandet
            av ett skriftligt ordningsomdöme avsätts 150 miljoner kronor per
            år från 2018 och framåt.
          </p>
          <head xml:id="i-TPVQCt1ZDDMSrZkVpoxaq5" type="h3">
            Ge rektorerna mandat att skapa ”superteam” i utsatta områden
          </head>
          <p xml:id="i-Phx1GTBYrXFS52sLg1nKE3">
            För att uppmuntra lärare och rektorer att söka sig till tjänster
            i skolor i utanförskapsområden ska de få bättre löne- och arbetsvillkor.
            Liberalerna vill utöka antalet förstelärare, men också göra en
            särskild satsning på karriärtjänster i de mest utsatta utanförskapsområdena.
          </p>
          <p xml:id="i-KP6ZC7G4eLBNPkETrjnogs">
            De skickliga lärarna ska ledas av de skickligaste rektorerna.
            För att det ska vara möjligt måste rektorerna kunna bilda dessa
            ”superteam” vid sidan av dagens organisation och tjänstebefattningar.
            För karriärtjänster och möjligheten till bildandet av ”superteam”
            i utanförskapsområdena avsätts 300 miljoner kronor från 2018 och
            framåt.
          </p>
          <head xml:id="i-MdmMwHsSiG6QVq4VrA2RjX" type="h3">
            Motverka betygsinflation
          </head>
          <p xml:id="i-GpyNdjmPyQZrMRpbSBibca">
            Liberalerna vill påbörja en digitalisering av de nationella proven
            och gå mot digitala centralt rättade prov. Svenska elever har
            god datorvana och därför borde det vara enkelt att snabbt digitalisera
            de nationella proven med gott resultat och därmed lätt kunna jämföra
            provresultaten med de faktiska betygen. Det räcker dock inte om
            man vill ha ett heltäckande system för att garantera eleverna
            en likvärdig betygssättning, eftersom det inte förekommer nationella
            prov i alla ämnen.
          </p>
          <p xml:id="i-KRypLshswDGGGtGfCx5Hup">
            De återkommande internationella kunskapsproven PISA och Timss
            görs helt digitalt i Sverige. Att låta Skolverket genomföra egna
            årliga datoriserade PISA-mätningar i alla teoretiska ämnen som
            inte har nationella prov med ett begränsat urval av elever på
            våren i årskurs 9 skulle koppla betygssättningen till kunskapsnivån.
            Det skulle vara ett effektivt sätt att minska betygsinflationen
            och få likvärdiga betyg.
          </p>
          <p xml:id="i-LMeq2FKierHoEBhBkLuH1h">
            För att påskynda digitaliseringen av de nationella proven och
            införa PISA-tester i övriga teoretiska ämnen avsätts 200 miljoner
            kronor från 2018 och framåt.
          </p>
          <head xml:id="i-KtgJCKeTbRKrXYfMgBubjT" type="h3">
            Ge nyanlända förutsättningar att nå kunskapsmålen
          </head>
          <p xml:id="i-6V8VNLnxdSV3f48SKJb1tA">
            De nyanlända som kommer till Sverige i förskole- och lågstadieåldern
            klarar sig ofta förhållandevis bra i skolan. För de nyanlända
            som kommer till Sverige i mellanstadie- och högstadieåldern är
            förutsättningarna betydligt sämre. De får en alltför kort tid
            i skolan och hinner därmed kanske inte nå kunskapsmålen i basämnena.
          </p>
          <p xml:id="i-29HeVT2mSQKjgU7Fe6usZF">
            Liberalerna har föreslagit att skolplikten ska kunna förlängas
            för de elever som har anlänt till Sverige i övre tonåren, att
            undervisning ska kunna ges under delar av sommarlovet och enligt
            en ännu mer anpassad studieplan än i dag.
          </p>
          <p xml:id="i-HirMNfaNZGo3q2VL3ww3kL">
            Nyanlända ska ha rätt till modersmålsstöd, studiehandledning
            och modersmålsundervisning. Genom den anpassade studieplanen ökas
            antalet lektioner i svenska samtidigt som studiehandledning ska
            ges i övriga ämnen. Ett snabbspår för att rekrytera fler studiehandledare
            bör införas.
          </p>
          <p xml:id="i-RXPZAwnjyWawEfAQ5sBPYe">
            Ett särskilt preparandår inrättas för nyanlända elever som siktar
            på att snabbt börja på gymnasiets teoretiska program. Elever som
            bedöms klara gymnasieprogram på engelska ska kunna läsa det och
            samtidigt läsa in svenska på grundskolenivå. För statsbidrag till
            införandet av snabbspår för studiehandledare och det särskilda
            preparandåret avsätts 250 miljoner kronor för 2018 och framåt.
          </p>
          <head xml:id="i-NpNP2sL1zSDgSD9KDVAGWM" type="h3">
            Motverka lärarbristen
          </head>
          <p xml:id="i-mQ91TtdqHGCfC5CNr5vxa">
            Liberalerna har föreslagit flera åtgärder för att motverka bristen
            på lärare. Höjda löner, fler karriärvägar, förändringar av lärarutbildningen
            och förbättrade arbetsvillkor är några av de förslag som har presenterats.
          </p>
          <p xml:id="i-BdpMSMsmBF5zwyhG4vxzLR">
            Det behövs också fler vägar in i läraryrket. Liberalerna föreslår
            en ny form av verksamhetsförlagd utbildning där lärarstudenterna
            arbetar som lärarassistenter i en mer strukturerad form under
            ledning av handledare som blir en ny form av karriärtjänster för
            lärare.
          </p>
          <p xml:id="i-3p5rTTjfB83aztSkiiTu2Z">
            För att göra det möjligt för lärare att arbeta kvar eller lockas
            tillbaka till läraryrket efter pensionsåldern ska den höjning
            av arbetsgivaravgiften för anställda över 65 år som regeringen
            införde 2015 justeras så att de kan anställas till en lägre kostnad.
          </p>
          <p xml:id="i-NGL55ipDeHySJ8yP3M1n1B">
            Till förberedelse för införandet av en ny struktur av den verksamhetsförlagda
            utbildningen avsätts 100 miljoner kronor per år från 2018 och
            framåt.
          </p>
          <head xml:id="i-3m2wgJhtprDJb79fJTu7u7" type="h2">
            Finansiering och skatter
          </head>
          <p xml:id="i-Qj9dJanrm9kjGQmEzBCnbT">
            Vi kommer i höst att presentera en fullständig budgetmotion där
            vi lägger fram fler nya reformer. De reformer som vi presenterar
            för de kommande åren finansieras krona för krona. Det statsfinansiella
            läget kräver detta. Vi vill dock redan i vår avisera följande
            nya reformer för stärkt finansiering:
          </p>
          <head xml:id="i-XyF3wHpdqjNyW9bDZXbkr1" type="h3">
            En effektivare arbetsmarknadspolitik
          </head>
          <p xml:id="i-W8MYVvicp4jxZAGdsYoc9x">
            Liberalerna är kritiska till att anställningsstöden byggs ut
            till både omfång och antal. Vi vill slå samman dagens breda flora
            av anställningsstöd till en ny anställningssubvention. Liberalerna
            säger också nej till traineejobb, extratjänster och särskilda
            statliga beredskapsjobb eftersom det finns en risk att de inte
            skapar varaktig sysselsättning.
          </p>
          <p xml:id="i-2nm6C1nqQHCBgQfzwcSAn3">
            Arbetsförmedlingen är en myndighet som dras med låg effektivitet
            och lågt förtroende. Myndigheten kostar mycket varje år men förmår
            inte ens göra av med de pengar som den har blivit tilldelad.
          </p>
          <p xml:id="i-MfADqBsqFTiqgXMFxaV2dD">
            Arbetsförmedlingens uppdrag har blivit komplexare till följd
            av att den svenska arbetsmarknaden har blivit tudelad. Det är
            uppenbart att en och samma myndighet inte kan hålla ihop ansvaret
            för så olika målgrupper.
          </p>
          <p xml:id="i-JZHJFYYZ7YK6r5LqDSSWVE">
            Liberalernas långsiktiga mål är att lägga ned Arbetsförmedlingen
            i dess nuvarande form och ersätta den med en ny myndighet som
            kan fokusera på att stödja den allt större andelen av de arbetslösa
            som står långt från arbetsmarknaden. Vi menar att det redan i
            dag går att göra betydande effektiviseringar av Arbetsförmedlingen.
            Statens resurser måste allokeras på ett effektivare sätt för att
            nå dem som behöver allra mest stöd.
          </p>
          <p xml:id="i-4A5ieCqfyiMKK3BQySdUQP">
            Som ett led i införandet av en ny anställningsform, startjobb,
            minskar Liberalerna Arbetsförmedlingens anslag och anslagen för
            arbetsmarknadspolitiska program och insatser med 4 miljarder kronor
            fr.o.m. 2018, utöver de minskade anslagen för arbetsmarknadspolitiken
            i höstens budgetmotion.
          </p>
          <head xml:id="i-J9SrVA8hYiy4yZuZMkXFRt" type="h3">
            En skattepolitik för miljön
          </head>
          <p xml:id="i-EH6mwoGNSe6YMAsEs22GU7">
            Skatten bör sänkas på arbete och höjas på konsumtion, inte minst
            miljöskadlig sådan. Det är huvudprincipen för en grön, liberal
            skatteväxling. För att styra konsumtionen mot mer återvinning
            och förnyelsebara råvaror vill vi införa en plastpåseavgift om
            totalt 2 kronor per plastbärkasse. Genom att göra det dyrare att
            köpa bärkassar av fossilplast hoppas vi minska användningen av
            plastbärkassar vid vardagsinköp, vilket skulle vara till nytta
            för miljön och stärka statens finanser med 1,5 miljarder kronor
            2018. Utöver det står vi fast vid miljöskatterna från i höstas,
            som bl.a. läckageskatt, beskattning av dieselbränsle och differentierat
            reseavdrag. Sammantaget förstärker dessa skatter statens finanser
            med 4,2 miljarder kronor för 2018.
          </p>
          <head xml:id="i-4WD9KTDc5xbaaacji5ZHze" type="h1">
            Frihet måste försvaras – liberala vägval för att öka tryggheten,
            ge elever studiero och göra fler människor självständiga
          </head>
          <head xml:id="i-QBBsqtUEgFqqQKZK5XSAjL" type="h2">
            Utgiftsområde 1: Rikets styrelse
          </head>
          <p xml:id="i-X5Ci7bQUyTUAiahguZDUEy">
            I höstens budgetmotion föreslog Liberalerna bl.a. satsningar
            för ökad rättssäkerhet och stärkt integritetsskydd genom höjda
            anslag till JO och Datainspektionen. Vidare gjordes vissa begränsningar
            av höjningen av anslaget till länsstyrelserna för att möjliggöra
            andra prioriterade satsningar, och vi avvisade regeringens planer
            på att utöver statens stöd till lokalt brottsförebyggande samarbete
            också ge länsstyrelserna ett samordningsansvar på regional nivå.
            De huvudsakliga prioriteringarna i budgetmotionen för 2017 är
            fortfarande desamma och utgör ett underlag i Liberalernas pågående
            utvecklingsarbete.
          </p>
          <p xml:id="i-BiCuJzcBNYckGNzRE8r5be">
            Terrordådet i
          </p>
          <p type="date" id="i-Vqn6WzLVi4cw2XUkBvychM">
            Stockholm den 7 april 2017
          </p>
          <div type="signatureBlock" id="i-7Z6wDRArGuXor5Fwr1zRSw">
            <p who="unknown" type="signature">
              får aldrig leda till ett mindre öppet samhälle
            </p>
            <p who="unknown" type="signature">
              Arbetet mot terrorism behöver gå hand i hand med det långsiktiga
              och förebyggande arbetet mot radikalisering och våldsbejakande
              extremism
            </p>
            <p who="unknown" type="signature">
              som främst förekommer inom den islamistiska våldsbejakande miljön
            </p>
            <p who="unknown" type="signature">
              den vänsterautonoma miljön samt den högerextrema vit-makt-miljön
            </p>
          </div>
          <p xml:id="i-7mYScKy1HTnx18jyeXTEri">
            Regeringen har hittills varit alltför passiv med att säkerställa
            att arbetet mot våldsbejakande extremism verkligen fungerar och
            att beslutade åtgärder verkligen genomförs. Det är därför hög
            tid att ansvaret för arbetet mot våldsbejakande extremism flyttas
            till Justitiedepartementet och samordnas med insatserna mot terrorism.
            Vi står fast vid vår tidigare framlagda ståndpunkt om att det
            behövs ytterligare anslagsökningar för att möjliggöra nödvändiga
            satsningar.
          </p>
          <p xml:id="i-3J24uaAtr1MoYFNsAgHq3K">
            Arbetet mot våldsbejakande extremism kräver även mer av samarbete
            mellan demokratiska länder. Utöver de frågor som ligger inom ramen
            för detta utgiftsområde anser Liberalerna att det krävs även skärpt
            lagstiftning och ökat internationellt samarbete mot våldsbejakande
            extremism. Vår syn på rättsväsendets arbete redovisas även under
            utgiftsområde 4.
          </p>
          <p xml:id="i-UWbeGfcmmrxBKu1oHA7xAW">
            Liberalerna vill samla integritetsfrågorna hos en myndighet med
            ett brett mandat. Vi vill också att alla lagförslag ska granskas
            ur ett integritetsperspektiv, på samma sätt som deras effekter
            för bl.a. ekonomin eller jämställdheten analyseras. Även integritetspåverkande
            lagar som redan antagits ska utvärderas regelbundet.
          </p>
          <p xml:id="i-K294Qr8fm98DPir1u9uyYp">
            I detta sammanhang vill Liberalerna också uppmärksamma att regeringen
            i vårändringsbudgeten för 2017 föreslår att Datainspektionen ska
            få ökade anslag för sitt arbete (prop. 2016/17:99 s. 44). Liberalerna
            har inga invändningar mot detta förslag, men noterar att denna
            resursförstärkning är direkt föranledd av de nya och utökade uppgifter
            som Datainspektionen fått med anledning av EU:s dataskyddsförordning
            (2016/679). De nya medel som tillförs kan därför inte anses vara
            en generell förstärkning av Datainspektionens medel för att fullgöra
            sitt tidigare uppdrag.
          </p>
          <p xml:id="i-VwH4bibiGskG3xZUC4vtAB">
            Liberalerna anser att det ska inrättas ett nationellt organ för
            de mänskliga rättigheterna i enlighet med Parisprinciperna. En
            bred parlamentarisk förankring kring institutionens roll och uppdrag
            är eftersträvansvärd. Ett arbete med denna inriktning har påbörjats
            i konstitutionsutskottet.
          </p>
          <p xml:id="i-B6p63HrsR8QGmCuFoddEMh">
            Liberalernas minoritetspolitik handlar om att stärka individens
            rätt att använda sitt språk, vara delaktig i sin kultur och förbättra
            individens tillgång till undervisning, kultur och välfärdstjänster
            på sitt minoritetsspråk. Under alliansregeringen ökade antalet
            kommuner som ingick i förvaltningsområdena kraftigt, och rätten
            till undervisning i minoritetsspråk förbättrades. Liberalerna
            anser att det är angeläget att förvaltningsområdena ska kunna
            fortsätta utökas utan att anslutningen av nya kommuner sker på
            bekostnad av sänkta ambitioner och försämrade förutsättningar
            för de kommuner som tidigare ingått.
          </p>
          <p xml:id="i-F1FT8BRpVv1JefFYYQLv8Y">
            Den romska minoriteten har under historiens gång utsatts för
            omfattande övergrepp och kränkningar, och många romer befinner
            sig fortfarande i utanförskap. Ett genomförande av den nationella
            strategin för romsk inkludering kräver långsiktiga och uthålliga
            åtaganden, vilket Liberalerna prioriterar.
          </p>
          <head xml:id="i-XdogzRubRMFm7KfJRXBC2d" type="h2">
            Utgiftsområde 2: Samhällsekonomi och finansförvaltning
          </head>
          <p xml:id="i-7grV4Sf31phCPE7mtWc5nf">
            Inom finansmarknadspolitiken är det fortsatt centralt att minska
            risken för att det finansiella systemet ska drabbas av allvarliga
            problem. Liberalerna vill se ett stabilt finansiellt system som
            präglas av högt förtroende med väl fungerande marknader som tillgodoser
            hushållens och företagens behov av finansiella tjänster samtidigt
            som det finns ett starkt skydd för konsumenter. Det finns i dessa
            perspektiv särskilda skäl att överväga vidare åtgärder för att
            dämpa hushållens skuldsättning.
          </p>
          <p xml:id="i-CxuaQuFcrAiNJ6ca6tHGaN">
            Liberalerna välkomnar ett närmare europeiskt samarbete på detta
            område. De senaste åren har vi sett en snabb utveckling där det
            i EU under 2015 fullt ut etablerades en gemensam tillsynsmekanism
            för banker, en gemensam resolutionsmekanism för banker och en
            gemensam resolutionsfond. Sverige bör inte ställa sig utanför,
            utan söka medlemskap i denna s.k. bankunion.
          </p>
          <p xml:id="i-F6xEf1H4XF3chh7desYS7h">
            Den statliga förvaltningspolitiken ska bedrivas så att den svenska
            offentliga sektorn fortsätter att vara en av världens mest effektiva.
            Anslagen för myndigheternas verksamheter höjs varje år i takt
            med att pris- och lönenivåerna i samhället ökar. För att ge ett
            ökat effektiviseringstryck och ta till vara besparingsmöjligheter
            hos myndigheterna föreslår Liberalerna fortsatta reduceringar
            av denna s.k. pris- och löneomräkning.
          </p>
          <p xml:id="i-WSort1y3wGBCNvuDwHPi3W">
            Liberalerna ser flera möjligheter till fortsatt effektivisering
            av myndigheternas lokalförsörjning. Som tidigare uppmärksammats
            finns det besparingspotential i myndigheternas lokalkostnader.
            Ekonomistyrningsverket (ESV) har bl.a. föreslagit en metod för
            att begränsa anslagsmedlen för de myndigheter som disponerar lokaler
            i centrala Stockholm. Metoden innebär att rikthyran för Stockholm
            innanför tullarna ska reduceras till 80 procent av den fastställda
            rikthyran fr.o.m. ett visst beräkningsår. Metoden bör tillämpas
            vid första möjliga tillfälle att teckna om avtalet.
          </p>
          <p xml:id="i-9bMHkMPXVjkodKmKEUnkmZ">
            Det finns myndigheter som av olika skäl inte har möjlighet eller
            är lämpliga att vara lokaliserade i andra lokaler eller andra
            områden. Exempelvis museer som Nationalmuseum eller myndigheter
            som Regeringskansliet och Kungliga biblioteket föreslås utgöra
            undantag från den nya beräkningsmetoden. Den allmänna inriktningen
            är att ESV bör få en starkare roll än i dag i att styra mot kostnadseffektiva
            lokallösningar. Utgångspunkten ska vara att nya myndigheter i
            första hand bör lokaliseras utanför Stockholms län samt att befintliga
            myndigheter i centrala Stockholm i fler fall bör överväga alternativa
            placeringar, exempelvis i närförorter.
          </p>
          <head xml:id="i-SS2xwWoQcNnPdho2c2uqfu" type="h2">
            Utgiftsområde 3: Skatt, tull och exekution
          </head>
          <p xml:id="i-2ktZg6nZ6yr3G3FuJeZunR">
            En väl fungerande skatteadministration och skatteuppbörd är central
            i ett välfungerande samhälle. Medborgarnas förtroende för skattesystemet
            är avgörande för möjligheten att upprätthålla finansieringen av
            den offentliga sektorn. Regeringens förändringar på skatteområdet
            riskerar här i flera fall att försämra skattesystemets legitimitet
            och den långsiktiga skattemoralen.
          </p>
          <p xml:id="i-ArL8iTh3gMia5RA8ek29pQ">
            Myndigheterna inom utgiftsområdet ska underlätta för medborgare
            och företag att göra rätt för sig. Medborgare och företag som
            kommer i kontakt med myndigheterna ska få en enhetlig behandling,
            och de ska känna förtroende för rättssäkerheten i regelsystemen.
            Detta ska gälla oavsett exempelvis geografisk hemvist, kön, funktionsnedsättning,
            religion eller etnisk bakgrund.
          </p>
          <p xml:id="i-CAZcVx7ukpL4had56VKSaZ">
            De regelverk och rutiner som myndigheterna själva ansvarar för
            ska vara så enkla som möjligt. För att medborgare och företag
            ska känna stort förtroende för verksamheten är det väsentligt
            att myndighetsutövningen är enhetlig och rättssäker. Det gäller
            t.ex. handläggningstider och rättstillämpning. Myndigheterna inom
            området ska därför fortsätta att prioritera insatser för att ytterligare
            förbättra enhetligheten och rättssäkerheten.
          </p>
          <p xml:id="i-8qzKKYf166dGSXeGt7Thih">
            Medborgarens kontakt med myndigheter inom området bör även förbättras
            genom ett fortsatt arbete för att tillgodogöra sig myndighetsservice
            på elektronisk väg.
          </p>
          <p xml:id="i-YYNDfivwUEz259LiqoUNfu">
            Den kartläggning Skatteverket genomfört inom ramen för regeringsuppdraget
            om jämställdhetsintegrering ligger helt linje med Liberalernas
            prioriteringar om ett likartat bemötande i myndighetskontakter
            oavsett kön. Kartläggningen visade att förbättringar kunde ses
            i riktning mot ett mer jämställt bemötande jämfört med den kartläggning
            som genomfördes 2007. Viss skillnad mellan kvinnor och män finns
            dock fortfarande i kontakt mellan medborgare och myndighet i samtal
            med Skatteupplysningen eller vid besök på servicekontoren. Det
            är centralt att Skatteverket fortsätter arbetet på detta område.
          </p>
          <p xml:id="i-WWcT9R5is3rrVoCrgXWkK8">
            De öppna gränserna och en alltmer globaliserad ekonomi gör att
            hoten mot befintliga skattebaser ökar. Sverige har att förhålla
            sig till behovet av internationellt konkurrenskraftiga skatter,
            såväl i utformning som nivåer. De uppmärksammade exemplen på skatteflykt
            och misstänkta skattebrott accentuerar också behovet av tillräckliga
            regelverk och resurser för att mota sådana yttringar. Liberalerna
            har här föreslagit bl.a. en vidare definition av begreppet högriskkund
            i svensk penningtvättslagstiftning, vilket skulle tvinga banker
            och finansinstitut att vidta ytterligare åtgärder och kontroller.
            Det är fortsatt viktigt att myndigheterna inom utgiftsområdet
            samverkar med andra myndigheter, såväl svenska som utländska.
          </p>
          <p xml:id="i-8KVM7h1wCH2s61ruek6Eef">
            I höstens budgetmotion föreslog Liberalerna en generell förstärkning
            av Tullverkets anslag. För att bidra till en effektiv brottsbekämpning
            behöver därutöver Tullverkets brottsbekämpande uppgift förstärkas.
            I samband med denna förstärkning måste också en översyn göras
            av regelverket för att säkerställa att tullen kan arbeta effektivt.
            Liberalerna aviserar därför i denna vårmotion en ytterligare utökning
            av anslaget till Tullverket på 100 miljoner kronor, vilket öronmärks
            för den brottsbekämpande delen av verksamheten.
          </p>
          <p xml:id="i-ETrt4BJrjyN9tqWvj6kSut">
            Inom tullområdet vill Liberalerna vidare markera vikten av att
            Sverige fullt ut deltar i och aktivt verkar för fler EU-gemensamma
            lösningar. Den unionstullkodex som började tillämpas den 1 maj
            2016 är i detta perspektiv mycket välkommen. För Tullverket ska
            målet för utgiftsområdet uppnås genom en avvägning av mål. Myndigheten
            ska eftersträva säkerhet i leveranskedjan och förebygga och bekämpa
            brottslighet inom tullområdet. Myndigheten ska också verkställa
            uppbörden av beslutade tullsatser, skatter och avgifter och eftersträva
            att medborgare och företag känner förtroende för Tullverkets verksamhet.
            I synnerhet ska tullförfarandet vara enkelt och obyråkratiskt.
          </p>
          <head xml:id="i-4QraXg1v8JaC9ZRm5FCDC4" type="h2">
            Utgiftsområde 4: Rättsväsendet
          </head>
          <head xml:id="i-JUWgpvxfLvYNite95EYZML" type="h3">
            Rättsstaten handlar om frihet
          </head>
          <p xml:id="i-CnHZSnLj96h3zA2QJGDVuA">
            I denna ekonomiska vårmotion presenterar Liberalerna en bred
            satsning för att kraftigt förstärka rättsstatens förmåga att bekämpa
            brott och bidra till trygghet i samhället. I ett samhälle utan
            fungerande rättsväsende är det bara de resursstarka som kan freda
            sina intressen. Rättsstaten är en liberal uppfinning som ger varje
            människa rätt att freda sina intressen.
          </p>
          <p xml:id="i-RqkA5PaNQBWoNSJJW4EmSG">
            Det finns få saker som drabbar den enskilda människans frihet
            lika allvarligt som att inte få hjälp när det inträffat ett allvarligt
            brott. Att veta att polisen kommer när det verkligen behövs, att
            känna sig trygg i sitt bostadsområde, att inte känna sig tvungen
            att avstå från en kvällspromenad – allt detta handlar om frihet
            i vardagen.
          </p>
          <p xml:id="i-ESSxxWATybRhFmzeG25cwX">
            Jämfört med många andra länder är Sverige ett jämförelsevis tryggt
            land. Men det gäller inte alla som bor här. Den senaste nationella
            trygghetsmätningen visar att människors känsla av trygghet har
            minskat och att det finns fortsatt stora skillnader mellan olika
            grupper i befolkningen. Detta är bl.a. en jämställdhetsfråga;
            kvinnor är väsentligt mindre trygga än män. Skillnaderna i trygghet
            visar sig också i att många människor känner att de bor i trygga
            och säkra bostadsområden medan andra har en välgrundad orsak att
            oroa sig för brottsligheten där de bor. Polismyndigheten har identifierat
            ett drygt femtiotal områden i Sverige där det finns påtagliga
            problem med kriminella nätverk, och det finns 15 särskilt utsatta
            områden där kriminella grupper upprättat parallella maktstrukturer
            som påtagligt påverkar dem som bor och verkar i områdena.
          </p>
          <p xml:id="i-T68RDbmeRc2EnfH5vqXRxt">
            Sverige har drabbats av terrorism förut, och terrordådet i Stockholm
            den 7 april blir ännu en påminnelse om att våldsbejakande extremism
            och terrorism är ett reellt hot. Detta är dock inte den enda utmaningen
            för rättssamhället. Det dödliga våldet med anknytning till kriminella
            nätverk har ökat kraftigt på senare år. Brottslighetens internationalisering,
            behovet av att möta migrationsströmmar på ett rättssäkert och
            värdigt sätt och en snabbt växande befolkning är några av de faktorer
            som sätter rättsväsendets myndigheter och särskilt polisen under
            hårt tryck. Till detta kommer behovet av att klara rättsstatens
            närvaro både i glesbefolkade områden och i städernas utsatta bostadsområden
            med hög risk får rimliga förutsättningar att sköta sitt jobb.
          </p>
          <p xml:id="i-9YYMoDzsyFEw3F2hPcCJ9t">
            Utvecklingen när det gäller brottsuppklaringen är mycket oroande.
            Andelen ärenden som redovisas av polis till åklagare har fallit
            brant, och på ett motsvarande sätt har andelen personuppklarade
            brott sjunkit och ligger nu på den lägsta nivån sedan 1999. Antalet
            ordningsböter har nära nog halverats sedan 2011. Det behövs en
            nystart för att svensk polis ska fungera bättre – i hela Sverige.
          </p>
          <head xml:id="i-FRNnbbXXQwcoiWtZ6ktWrt" type="h3">
            Inga konkreta nysatsningar från regeringen
          </head>
          <p xml:id="i-2bXzE5b9xDkLG7cHgLy5JU">
            De förslag som regeringen lägger fram i vårpropositionen och
            vårändringsbudgeten för att stärka rättsväsendet är helt otillräckliga.
            Det är stor skillnad på regeringens retorik och den faktiskt förda
            politiken. Den läsare som söker efter ett konkret regeringsförslag
            om 10 000 fler polisanställda kommer exempelvis att bli besviken.
            Inga andra besked inför framtiden lämnas än att regeringen ”avser
            att återkomma i denna fråga i budgetpropositionen för 2018”.
          </p>
          <p xml:id="i-SJNd4AGWsNtuf25BZK8Zfm">
            Det kan i sammanhanget observeras att regeringen i vårändringsbudgeten
            föreslår att Polismyndigheten får 700 miljoner kronor i utökat
            anslag för innevarande år (prop. 2016/17:99 s. 45). Problemet
            är bara att detta tillskott inte i nämnvärd utsträckning är en
            reell förstärkning.
          </p>
          <p xml:id="i-QAcnaW9LYH5mLCEbv7xpZD">
            Redan tidigare hade Polismyndighetens ledning slagit larm om
            att organisationen var allvarligt underfinansierad, och i budgetunderlaget
            för 2018–2020 skrev rikspolischefen: ”Om ytterligare anslag inte
            tillförs behöver Polismyndigheten redan under 2017 fatta beslut
            om att antalet anställda måste återgå till tidigare nivåer, vilket
            innebär en minskning med i storleksordningen 1 000 anställda utöver
            beräknade effektiviseringar.” Sammanfattningsvis beräknade Polismyndigheten
            i budgetunderlaget ett underskott under 2017 på hela 509 miljoner
            kronor.
          </p>
          <p xml:id="i-4gr22kjubvMzsGkQ4jAfgC">
            Även vid mycket generösa beräkningar är alltså regeringens reella
            påslag i vårändringsbudgeten inte ens 200 miljoner kronor, i en
            verksamhet med en budgetomslutning på över 20 miljarder. Tillskottet
            handlar således i första hand om att hålla den befintliga verksamheten
            flytande.
          </p>
          <p xml:id="i-CHWg2ruqqGpZL7XC1vGUYq">
            Med det extra påslaget för 2017 möjliggörs därutöver vissa förstärkningar
            av verksamheten vid Nationellt forensiskt centrum, något som naturligtvis
            är välkommet men som hade varit verklighet betydligt tidigare
            om Liberalernas budgetalternativ vunnit riksdagens stöd. Nationellt
            forensiskt centrum är hårt ansträngt när det gäller forensiska
            undersökningar, som ofta är av avgörande betydelse för att säkra
            bevisning i brottmål m.m. Redan i höstas föreslog Liberalerna
            därför en permanent förstärkning av anslaget till Nationellt forensiskt
            centrum.
          </p>
          <head xml:id="i-DvTg3ALL6HKq642bRwhg5M" type="h3">
            Det behövs fler poliser – inte bara ”fler polisanställda”
          </head>
          <p xml:id="i-PfvaCX4dFaihTXqkyRCob7">
            I den allmänna politiska debatten förekommer många förslag om
            att bygga ut polisväsendet. Men särskilt hos det regeringsparti
            som ansvarar för polisfrågorna – Socialdemokraterna – har det
            utvecklats ett språkbruk som osynliggör betydelsen av polisiär
            kompetens. Det är allvarligt.
          </p>
          <p xml:id="i-L9uLGtWy9iSTN6hLUCg9X">
            Talet om ”polisanställda” i stället för poliser har motsvarigheter
            i retoriska uttryck som ”fler händer i vården” eller ”fler vuxna
            i skolan”. Ett sådant språkbruk osynliggör den unika yrkeskompetens
            och det särskilda uppdrag som innehas av professioner som poliser,
            sjuksköterskor, läkare och lärare.
          </p>
          <p xml:id="i-UqFrYymXdnzUP3JvDCNwL1">
            Liberalerna anser att det behövs både fler poliser och fler civilanställda
            i polisen, men det är de utbildade poliserna som är polisverksamhetens
            kärna. Därför är det viktigt för oss att sätta upp tydliga mål
            om antalet poliser i framtiden. Mot detta står Socialdemokraternas
            oklara mål om ”fler polisanställda”. Naturligtvis är både poliser
            och civilanställda omistliga för en fungerande polisverksamhet,
            men de utbildade poliserna har en särställning och ett särskilt
            samhällsuppdrag som också återspeglas i polisernas särskilda befogenheter.
          </p>
          <p xml:id="i-NNbnj93gF7hQxPYV7Ht8tZ">
            Sverige är ett av de länder i Europa som har lägst polistäthet.
            År 2010 hade Sverige 216 poliser per 100 000 invånare, en siffra
            som sedan dess sjunkit till 200 2016. Genomsnittet i Europa ligger
            på drygt 300 poliser per 100 000 invånare.
          </p>
          <p xml:id="i-JQAqPFwgPNjo8MZgZYaSVv">
            Därför är Liberalernas ståndpunkt att antalet poliser ska öka
            från dagens 20 000 till 25 000 inom fem till sju år. Utbyggnaden
            ska stärka polisens närvaro i hela Sverige, både i utsatta stadsdelar
            i storstäderna och på landsbygden. Fullt utbyggd beräknas reformen
            kräva en finansiering på drygt 5 miljarder kronor per år, vilket
            också inkluderar en utbyggnad av civila stödfunktioner och annan
            verksamhet i proportion till ökningen av antalet poliser. Den
            totala ökningen av antalet anställda blir därmed väsentligt större
            än 5 000.
          </p>
          <head xml:id="i-EQVtFXeopDzcV98K8opdbz" type="h3">
            Kommunala trygghetsvakter för tryggare gator och torg
          </head>
          <p xml:id="i-9fN5Ud13RMP5GW3ZyihQnK">
            Vi inser att det tar tid att utbilda de 25 000 poliser som Sverige
            behöver. Under en övergångstid ska staten därför öronmärka bidrag
            till kommuner så att fler ordningsvakter kan anställas i kommunal
            regi. Dessa kommunala trygghetsvakter ska samverka med polisen
            och bidra till trygghet på gator och torg. Brottsutsatta kommuner
            ska prioriteras. I Liberalernas budgetalternativ inför vi ett
            statsbidrag för detta ändamål, vilket ska medfinansiera hälften
            av totalkostnaden. Räknat på helårstjänster möjliggör detta totalt
            2 000 trygghetsvakter. Om kommunerna väljer att prioritera deltidsanställningar,
            t.ex. för att lägga tyngdpunkt på trygghetsskapande åtgärder under
            helgkvällar, blir det totala antalet trygghetsvakter väsentligt
            högre än så.
          </p>
          <head xml:id="i-SERFGZFH47uKyDeZmAhAET" type="h3">
            Det ska vara attraktivt att bli polis – höj lönen och förbättra
            villkoren
          </head>
          <p xml:id="i-U8KLytqfSR5h86yUfjupMQ">
            För att polisorganisationen ska kunna byggas ut måste det vara
            tillräckligt attraktivt att vara polis. Så är det inte i dag.
            Tvärtom är det fler som lämnar polisyrket i förtid och många utbildningsplatser
            står tomma. Otillräcklig lön, onödig byråkrati och brister i organisationen
            spär på missnöjet. Antalet avhopp i förtid från polisyrket har
            på senare år ökat kraftigt, från 135 poliser 2010 till 467 poliser
            2016. Det finns inga tecken på att avhoppen minskar.
          </p>
          <p xml:id="i-AvQxC4C59gRbZnXngzUTtQ">
            Samtidigt står många platser på landets polisutbildningar tomma.
            Vårterminen 2017 kunde var femte plats på de nya utbildningsomgångarna
            vid landets polisutbildningar inte tillsättas. Målet var att 800
            nya polisstuderande skulle påbörja sin utbildning, men slutsiffran
            blev bara 640. Polismyndigheten har varnat för att problemen med
            att fylla platserna på polisutbildningarna gör att redan den måttliga
            utbyggnad som tidigare aviserats till 2020 riskerar att bli svår
            att uppnå.
          </p>
          <p xml:id="i-7N6bgAE4GagQdkWdvdSuia">
            Om i denna situation antalet poliser ska öka ställs vi alltså
            inför ett vägval. Den ena vägen är att sänka ambitionerna, t.ex.
            genom lägre kompetenskrav på polisstuderande. Då skulle utbildningsplatserna
            fyllas genom att personer som i dag anses okvalificerade kan tas
            in. Den andra vägen är att göra polisyrket mer attraktivt så att
            fler söker sig dit.
          </p>
          <p xml:id="i-8maCthxekywFYQ2nEP3ujr">
            För Liberalerna är vägvalet enkelt. Polisyrket är ett av de viktigaste
            yrkena i ett fungerande samhälle, och det är av största betydelse
            att rätt personer söker sig dit. I vår satsning på ett utbyggt
            polisväsende är därför en central del att göra polisyrket mer
            attraktivt.
          </p>
          <p xml:id="i-UTFqKecSmiY73ZffF4Eajb">
            Till att börja med öronmärker vi resurser från 2018 och framåt
            för en generell lönesatsning för landets poliser. Poliser har
            i dag en medianlön på 32 000 kronor i månaden. Det tar dock oftast
            många år att komma upp i den lönenivån. En fjärdedel av poliserna
            tjänar under 27 500 kronor i månaden och var tionde polis tjänar
            25 000 kronor eller mindre. Genom att lämna yrket och gå till
            exempelvis bevakningsföretag eller andra uppgifter i privat sektor
            kan poliser ofta höja sin lön väsentligt.
          </p>
          <p xml:id="i-J9uAN6WcBUsHqdYJmRbn2k">
            Lönesättningen i Sverige är i allt väsentligt en fråga för arbetsmarknadens
            parter. I detta fall behövs politiska initiativ eftersom staten
            är monopolarbetsgivare. Lönesättningen ska även i fortsättningen
            vara individuell, men Liberalernas satsning motsvarar i genomsnitt
            4 000 kronor i höjd månadslön för en polis.
          </p>
          <p xml:id="i-VWyXxoRFH2zRR2DkEKrisT">
            Vi vill också förbättra polisernas möjligheter till kompetensutveckling
            och kvalificerad vidareutbildning. Tillgången till sådan vidareutbildning
            är sämre för poliser än för flertalet andra statliga yrken, vilket
            är något som Polisförbundet lyft fram som ett problem. God utvecklingspotential
            inom yrket är för oss en naturlig del av goda arbetsvillkor. För
            att möta dagens och morgondagens kriminalitet ska poliser få bättre
            möjligheter till kompetensutveckling och kvalificerad vidareutbildning
            för att stanna och utveckla sig i yrket. För detta reserverar
            vi särskilda medel från 2018.
          </p>
          <head xml:id="i-2uMxjdSXFgKLaPxdRBfUmZ" type="h3">
            Poliser ska koncentrera sig på polisarbete
          </head>
          <p xml:id="i-58c7n9niuee7yrPGiSGddc">
            Det behövs snabbt fler poliser i yttre tjänst. En prioriterad
            uppgift är därför att rulla tillbaka den omfattande överbyråkratisering
            som genomförts och som bidragit till att antalet poliser i yttre
            tjänst minskat med 1 000 personer de senaste åren. Den utvecklingen
            måste vändas och kravet ska ställas att av Sveriges ca 20 000
            poliser ska antalet i yttre tjänst öka från 9 000 till 11 000
            inom ett år (en ökning från 45 till 55 procent).
          </p>
          <p xml:id="i-Dsi3ePcqGJM9R3SGY5WwCi">
            För att uppnå detta mål krävs flera olika åtgärder. Till att
            börja med krävs nyanställning av personal som övertar uppgifter
            från polisutbildade. Poliser ska inte behöva vara arrestvakter
            eller bemanna receptioner och även vid t.ex. upprättande av rapporter
            och anmälningar kan många arbetstimmar avlastas poliserna. Liberalerna
            öronmärker resurser från 2018 och framåt för att anställa eller
            upphandla civil personal som kan överta befintliga arbetsuppgifter
            från poliser. Denna satsning går således utöver den generella
            utbyggnad av polisväsendet som beskrivs ovan.
          </p>
          <p xml:id="i-LwcrZ81GreGnyCy7fQCRiS">
            Vidare bedömer vi att det finns stora möjligheter att överföra
            uppgifter från polisen till andra myndigheter, låta privata aktörer
            träda in eller i vissa fall avbyråkratisera helt genom att stryka
            i regelverket. I dag binds tusentals polisarbetstimmar av uppgifter
            som borde utföras av civil personal eller som inte alls borde
            ha legat hos polisen. Alliansregeringen tillsatte utredningen
            om en renodling av polisens arbetsuppgifter för att se vilka funktioner
            som kunde flyttas till andra myndigheter. Tyvärr gav den nya regeringen
            tilläggsdirektiv som kraftigt snävade in utredningens uppdrag.
            Visserligen har vissa förändringar gjorts, bl.a. genom att Kriminalvården
            i större utsträckning nu kan bistå med handräckning, men mycket
            mer måste göras. Det kan handla om tillståndshantering och passhantering,
            men även transporttjänster där det finns utrymme för ytterligare
            reformer.
          </p>
          <p xml:id="i-6nxJALWQEgifjbbY3oSLnn">
            Slutligen behöver delar av polisreformen rivas upp. Avsikten
            med reformen var att drygt 20 länspolismyndigheter skulle avskaffas
            och ersättas med sju polisregioner. Men i verkligheten har de
            sju regionerna inrättats, samtidigt som länspolismyndigheterna
            har blivit kvar under namnet polisområden (PO). Antalet poliser
            som arbetar i kontorsbefattningar har ökat kraftigt och poliserna
            i yttre tjänst har blivit färre. Alltför många specialenheter
            har slagits sönder och beslutsbefogenheterna är oklara. Att all
            polisverksamhet i Sverige är inordnad i en gemensam myndighet
            är dock en önskvärd effekt av polisreformen och ska därför bestå.
          </p>
          <head xml:id="i-4EwDG3QCp9D6ofRzzfiLSW" type="h3">
            Ökade insatser mot terrorism och radikalisering
          </head>
          <p xml:id="i-Wnd5sBekVQ7gcPD2exQddp">
            Terrorismen är ett hot mot enskilda människors liv och frihet
            och mot den demokratiska samhällsmodellen. Terrorister kan drivas
            av olika motiv och hämta sin inspiration från våldsbejakande ideologier
            på yttersta höger- eller yttersta vänsterkanten liksom från extrema
            tolkningar av olika religiösa läror.
          </p>
          <p xml:id="i-69U8EvR32Zjrm4v26cPvnA">
            Liberalerna har i flera fall varit pådrivande och medverkat till
            att lagstiftningen mot terroristbrott har skärpts i flera steg
            på senare år, men vi anser att ytterligare steg behöver tas. Det
            är av största vikt att reformer av lagstiftningen sker med full
            respekt för grundläggande rättssäkerhetsprinciper och de medborgerliga
            fri- och rättigheterna enligt Europakonventionen. Bland annat
            vill vi kriminalisera all aktiv medverkan i terrororganisationers
            verksamhet, inte bara direkt stridsrelaterad verksamhet. De lagförslag
            som hittills tagits fram är alltför snäva.
          </p>
          <p xml:id="i-KowA7xdeU1AfZJ2GyikVbX">
            Liberalerna vill vidare bl.a. kriminalisera förberedelse för
            resa i terrorsyfte, skärpa straffen för grova fall av finansiering
            av terrorresor, utreda möjligheten att återkalla eller tillfälligt
            dra in passet för fler personer som misstänks vara på väg att
            resa utomlands för att ansluta sig till terrorrörelser, utöka
            katalogen över de brott som omfattas av terroristbrottslagen,
            modernisera bestämmelsen om olovlig kårverksamhet, ändra regelverket
            för att underlätta informationsutbyte mellan Säkerhetspolisen,
            Polismyndigheten och kommunerna, ge Säkerhetspolisen ökade befogenheter
            att kalla personer till obligatoriska samtal, utreda frågan om
            hemlig dataavläsning, stärka det europeiska samarbetet mot grov
            gränsöverskridande brottslighet, t.ex. terrorism, och ge Europol
            ökat operativt mandat, inom ramen för det svenska grundlagsskyddet
            för yttrandefriheten delta operativt i europeiska insatser för
            att kartlägga och motverka terrororganisationers rekrytering via
            nätet, se över ansvaret för skolhuvudmän och andra som arbetar
            med barn och unga för att motverka radikalisering till våldsbejakande
            extremism, se över regelverket för statsbidrag så att inga organisationer
            som inte lever upp till grundläggande demokratiska värderingar
            kan få ekonomiskt stöd, utveckla metoder och redskap för kommuner
            för att identifiera samfund och organisationer som inte bör få
            stöd från det allmänna och se till att den nationella stödtelefonen
            mot våldsbejakande extremism är bemannad dygnet runt, inte bara
            vardagar på kontorstid, och även är nåbar på nätet och via sociala
            medier. Vår grundhållning är restriktiv när det gäller kameraövervakning
            på allmän plats, men på särskilt brottsutsatta platser eller andra
            platser med särskild hotbild behöver det finnas större möjlighet.
          </p>
          <p xml:id="i-9c9Xnh6hVjz7nEmCvbdXpM">
            Dessa åtgärder ryms inom ramen för de budgetförstärkningar som
            ingår i Liberalernas budgetalternativ och är en del av den fortsatta
            politikutvecklingen på området.
          </p>
          <p xml:id="i-MYQqCcpQ49Wn7PoNTQkhcg">
            Vidare behöver Åklagarmyndigheten ökade resurser för att förstärka
            kapaciteten vid riksenheten vid säkerhetsmål. Det kan också förutses
            att det svenska rättsväsendet därtill kommer att behöva hantera
            fler ärenden gällande krigsförbrytelser m.m., brottsformer som
            är extra resurskrävande att utreda och lagföra. Därför behövs
            också förstärkningar av internationella åklagarkammaren, som ansvarar
            för exempelvis brott som kan inrymmas i Romstadgans definition
            av folkmord, brott mot mänskligheten och krigsförbrytelser.
          </p>
          <head xml:id="i-CkrUgtRodBXAKguD7XxQSK" type="h3">
            Övriga rättspolitiska satsningar
          </head>
          <p xml:id="i-CHoeafCrGyXAv75A8wpGiW">
            Utöver dessa förslag står Liberalerna även fast vid tidigare
            framlagda reformer för ökad rättstrygghet. En sådan satsning är
            att beredskapspolisen återupprättas. Beredskapspolisen, som fanns
            fram till 2012, ska kunna fungera som en reservpolis som kallas
            in vid kriser eller andra situationer när den ordinarie samhällsorganisationen
            är som mest ansträngd. Skogsbranden i Västmanland 2014, flyktingkrisen
            hösten 2015 och de tillfälliga gränskontrollerna är tre aktuella
            exempel på situationer när det hade varit av stort värde att kunna
            utnyttja beredskapspolisen som en extra resurs.
          </p>
          <p xml:id="i-5csrQ9jPZnvxjS21wGQEvW">
            Liberalerna vill skapa en modern beredskapspolis på 5 000 personer
            som ska kunna kallas in i fler situationer än förut. Tjänstgöringen
            ska bygga på frivillighet och tidsbegränsade kontrakt för personer
            som har detta som ett åtagande vid sidan av sitt ordinarie arbete.
            Beredskapspolisen ska vara tillgänglig i hela landet och ska stå
            under befäl av polis när den kallas in i tjänst.
          </p>
          <p xml:id="i-RwBEwy5vJjxi5aKGCUKDsL">
            Sedan tidigare har Liberalerna öronmärkt särskilda anslag för
            att förstärka Polismyndighetens bidrag till arbetet mot radikalisering
            till våldsbejakande extremism. Denna prioritering kvarstår.
          </p>
          <p xml:id="i-6nyh6uSpmDTv2d4Aw9SuTY">
            Det behövs en stärkt tillsyn över Polismyndigheten och Kriminalvården.
            Liberalerna har såväl i alliansregeringen som i riksdagen arbetat
            för en sådan reform, och den parlamentariska polisorganisationskommittén
            har också i sitt slutbetänkande (SOU 2015:57) föreslagit en ny
            tillsynsmyndighet för Polismyndigheten, Säkerhetspolisen och Kriminalvården.
            Regeringen har skjutit en sådan reform på framtiden och har hänvisat
            till att det inrättas tillsynsorgan direkt under myndighetsledningen
            vid Polismyndigheten, Säkerhetspolisen och Kriminalvården och
            att regeringen i särskild ordning kommer att analysera hur tillsynen
            inom rättsväsendet bäst kan bedrivas (prop. 2016/17:1 s. 49).
            Mot bakgrund av detta vill Liberalerna understryka vikten av att
            frågan om stärkt tillsyn över rättsväsendet snarast får en ändamålsenlig
            lösning. Den interna tillsynen inom myndigheterna samt den extraordinära
            tillsynen hos justitieombudsmannen är inte långsiktigt tillräckliga.
          </p>
          <p xml:id="i-CADqJT521gh182PPB5p4Zh">
            Liberalerna anser att rekryteringen till uppdraget som nämndeman
            i första instans behöver breddas så att fler nämndemän har annan
            bakgrund än partipolitisk. I högre instans ska målen enbart avgöras
            av lagfarna domare. Den kostnadsbesparing som det innebär att
            successivt avveckla nämndemännen i hovrätt och kammarrätt ska
            användas till att förbättra den ekonomiska ersättningen till nämndemän
            i första instans.
          </p>
          <p xml:id="i-8N6REKixXujEKzRPRCYuKj">
            I sammanhanget noterar Liberalerna att regeringen i vårändringsbudgeten
            föreslår att anslaget för rättsliga biträden m.m. 2017 ökas med
            650 miljoner kronor. Skälen till att utgifterna har ökat mer än
            vad som beräknades i höstas anges vara att ”den debiterade tiden
            per förordnande har ökat”, ”det har blivit vanligare med stora
            brottmål med många tilltalade” och att ”antalet mål med tolk har
            blivit fler”. Vi har inte något annat förslag än regeringen, men
            kan inte låta bli att notera att detta alltså handlar om en anslagsökning
            på i storleksordningen 25 procent. Inget av de skäl som åberopas
            för anslagsökningen kan rimligen ha varit okända för regeringen
            i höstas, och att regeringen nu ser sig tvungen till en så dramatisk
            budgetrevidering är ett starkt underbetyg åt regeringens egen
            prognosförmåga. Liberalerna avser att återkomma till detta i ett
            annat sammanhang, men vill här endast upprepa vår tidigare redovisade
            ståndpunkt att anslagen till domstolsväsendet och rättsliga biträden
            m.m. dessutom behöver höjas för att finansiera den förstärkning
            av barns och ungas rättigheter vid tvångsomhändertaganden enligt
            lagen om vård av unga (LVU) som föreslås i utredningsbetänkande
            SOU 2015:71.
          </p>
          <p xml:id="i-Lw9JKpyspuhw1Cc8rv2HNF">
            Det lokala brottsförebyggande arbetet behöver utvecklas genom
            bl.a. ökad kunskapsspridning, förstärkt samverkan mellan olika
            aktörer och ökat stöd till olika brottsförebyggande projekt runt
            om i landet. Liberalerna vill i lag förtydliga kommunernas roll
            för lokalt brottsförebyggande arbete inom deras ansvarsområden.
            Däremot avvisar Liberalerna regeringens planer på en särskild
            nationell brottsförebyggande samordnare, eftersom detta skulle
            vara en ineffektiv satsning som bara skapar oklarheter om rollfördelningen
            på nationell nivå, och vi säger fortsatt nej till att det också
            ska finnas regionala samordnare för det lokala brottsförebyggande
            samarbetet vid landets länsstyrelser. Vi anser att dessa medel
            gör större nytta om de används direkt på den lokala nivån.
          </p>
          <head xml:id="i-VDV32AK7Jy73Z9D7Gs23S9" type="h2">
            Utgiftsområde 5: Internationell samverkan
          </head>
          <p xml:id="i-JvVz9RnLXjkXhH7GPj4DaN">
            Sveriges säkerhet tryggas bäst i samarbete med andra. Nu ser
            vi hur friheten från allt fler håll hotas. Till skillnad från
            regeringen menar vi att det ryska agerandet måste få konsekvenser
            också för Sveriges säkerhetspolitiska vägval. Ryssland har sedan
            länge utgått från att Sverige vill samverka med Nato såväl i kris
            som i krig. Samtidigt saknar vi de säkerhetsgarantier från Nato
            som följer med ett medlemskap. Säkerhetspolitiskt befinner vi
            oss därmed i ett ingenmansland. Det är en farlig position för
            ett litet land med ett utsatt läge. Liberalerna vill se en svensk
            Natoanslutning under innevarande mandatperiod. Inget annat kan
            på ett lika avgörande sätt förbättra vår nationella säkerhet.
            Friheten måste försvaras.
          </p>
          <p xml:id="i-Ppc8bW4So2xqK7BG8FVnmb">
            EU är det viktigaste och mest centrala forumet för Sveriges utrikespolitik.
            Sverige ska vara en aktiv, engagerad partner som driver arbetet
            framåt, såväl när det gäller EU:s utrikespolitik som i samarbetet
            i övrigt. Sverige ska vara ett land i kärnan av EU.
          </p>
          <p xml:id="i-8328y2c8ULRoooyTFiixTt">
            Vi ser också att det i vår oroliga omvärld finns ett fortsatt
            stort behov av internationell kris- och konflikthanteringsförmåga.
            I arbetet för fred och säkerhet, konfliktlösning och internationell
            samverkan har Förenta nationerna (FN) en särställning. FN:s roll
            försvåras dock allvarligt av bristande effektivitet och motsättningar
            mellan demokratier och diktaturer. FN behöver reformeras för att
            bli mer handlingskraftigt och trovärdigt.
          </p>
          <p xml:id="i-6qySV9mbmoAHjY8g2apVYf">
            Liberalerna vill att Sverige i EU, FN och andra internationella
            organisationer ska vara en stark röst för demokrati, mänskliga
            rättigheter och jämställdhet i en värld där dessa grundläggande
            principer är långt ifrån självklara.
          </p>
          <head xml:id="i-Xx4Nyd1zap14tVLvW7mWFp" type="h2">
            Utgiftsområde 6: Försvar och samhällets krisberedskap
          </head>
          <p xml:id="i-R1m9vfLGW5jAJeto6HK47p">
            Efter en frihetstid i Europa får vi nu återuppleva en aggressiv
            militär upprustning i Ryssland. Putins regim är nyckfull och auktoritär.
            I stället för att bygga allianser och utveckla det ömsesidiga
            beroende som fred och välstånd kräver ägnar man sig åt samma geopolitik
            som raserade Europa för hundra år sedan.
          </p>
          <p xml:id="i-B2fXU5QAexgSYeNZqRoGCm">
            Under mer än ett decennium har Ryssland ostört kunnat rusta upp
            sin krigsmakt. Den militära förmågan ökar och det ryska ledarskapet
            brutaliseras. Samtidigt nedmonteras demokratiska strukturer, mediernas
            och civilsamhällets möjligheter att verka fritt försämras drastiskt
            samtidigt som hbtq-personers rättigheter kränks. Det är en mycket
            oroande utveckling.
          </p>
          <p xml:id="i-CSH3RN53mrAydjDKEmcoDd">
            Den ryska aggressiviteten passerade en ny gräns när landet i
            mars 2014 gick in i Ukraina och annekterade Krimhalvön. Sedan
            dess har Ryssland aktivt bistått separatiststyrkor i östra Ukraina.
            Det ryska agerandet förklarades med behovet av att försvara den
            ryska minoritetens rättigheter. I själva verket handlade det om
            att säkra strategiska land- och kustområden och att förhindra
            Ukrainas integration med väst. Den ryska intressesfären är större
            än landets politiska gränser.
          </p>
          <p xml:id="i-JgF6VsgxJK7FvZzvq6ucQW">
            Agerandet strider mot såväl internationell rätt som avtal ingångna
            av Ryssland. Det kommer att få följder för Europas säkerhetspolitik
            under lång tid framöver. De skäl som Putin angav för inmarschen
            i Georgien och Ukraina skulle lika väl kunna åberopas mot de baltiska
            länderna.
          </p>
          <p xml:id="i-8iVdyccptUNFgakLfDP8yf">
            Ryska stridskrafter uppvisar ett mycket aggressivt militärt övningsmönster
            över Östersjön och ökar dessutom hela tiden sin militära närvaro.
            Sverige har precis som övriga länder i Norden utsatts för upprepade
            kränkningar i luften och till sjöss. Vi har bortom allt rimligt
            tvivel upplevt en bedömd ubåtskränkning. Ryssland genomförde i
            mars 2013 simulerade kärnvapenanfall mot vårt territorium. Säpo
            har angivit Ryssland som det största underrättelsehotet mot Sverige.
          </p>
          <p xml:id="i-GJhjeNjzJH7e8HKYxMkxGd">
            Det är allvar nu. Det har det varit under ett par år nu. Därför
            valde Liberalerna att ställa sig utanför försvarsbeslutet. Vi
            uppmanar regeringen att snabbt ställa om svensk försvarspolitik.
            Av BNP ska 2 procent gå till försvarsändamål. Den nationella dimensionen
            ska prioriteras. Försvaret av Sverige måste vara Försvarsmaktens
            huvuduppgift. Samtidigt måste regeringen omedelbart ansöka om
            Natomedlemskap. För Liberalerna är det givet att försvarsförmågan
            på flera sätt måste öka för att möta den bistra verkligheten.
          </p>
          <p xml:id="i-BzwWrGjtvedw89jY8iGCEh">
            Liberalernas ståndpunkt är att ytterligare 4 miljarder kronor
            hade behövt tillskjutas till försvarsutgifter omedelbart för 2017.
            Därutöver har Liberalerna tidigare aviserat 4 miljarder kronor
            extra under 2018, 8 miljarder kronor extra under 2019 och 12 miljarder
            kronor extra under 2020, dvs. totalt 28 miljarder kronor under
            perioden 2017–2020. Därefter ska försvarsutgifterna fortsätta
            att höjas så att Natos gemensamma mål om att 2 procent av BNP
            ska avsättas för försvarsändamål uppnås inom en tioårsperiod.
            Detta redovisas närmare på annat håll i denna vårmotion.
          </p>
          <head xml:id="i-B1mdx3GS4rKwDa5s1YvNXJ" type="h2">
            Utgiftsområde 7: Internationellt bistånd
          </head>
          <p xml:id="i-DjjEDfYMcHqVR57L68qmFe">
            Ett generöst bistånd är en konkret form av solidaritet med människor
            i andra länder och ansvarstagande för vår omvärld. I höstas hade
            Liberalerna ett högre sammanlagt resurstillskott till det internationella
            biståndet än regeringen. Liberalerna föreslog då ett ökat anslag
            för att främja demokrati och mänskliga rättigheter genom ett s.k.
            demokratilyft där Sverige skulle stödja enskilda demokratiaktivister,
            vilka utgör centrala aktörer i övergången till demokrati i auktoritära
            länder. Vi anser fortsatt att det är centralt att Sverige genom
            sin utrikes- och biståndspolitik i högre grad än i dag stöttar
            demokratiseringsprocesser och enskilda demokratiaktivister.
          </p>
          <p xml:id="i-Wi8M4oQbzTktggeXyGWQ5w">
            Demokrati och frihet är det enskilt viktigaste verktyget för
            att bekämpa fattigdom och skapa en hållbar utveckling. De fattigaste
            länderna i världen är samtidigt bland de mest ofria. I länder
            där man inte får rösta eller uttrycka sig fritt är människor ofta
            även förhindrade att äga, handla, ärva, belåna eller fritt teckna
            kontrakt. Dessa inskränkningar i den ekonomiska friheten kväver
            individers inneboende kraft och förhindrar utveckling. Det gäller
            i synnerhet för kvinnor. Om kvinnor i fattiga länder inte kan
            välja sina lagstiftare blir det inte heller satsningar på mödravård.
            Om flickor förvägras tillgång till utbildning är möjligheten liten
            att kräva samma rättigheter som män. Om medborgarna inte kan välja
            sin företrädare kan de inte heller rösta fram beslutsfattare som
            prioriterar insatser för en bättre miljö.
          </p>
          <p xml:id="i-GEzbrM1AZPEHALn5ptYfmm">
            Svenskt bistånd måste därför användas för att främja demokrati
            i enlighet med ”more for more”-principen. Stater som genomför
            demokratiska reformer, främjar mänskliga rättigheter, jämställdhet
            och öppenhet samt minskar korruption ska belönas. Stater som fortsätter
            att kränka sina medborgares mänskliga rättigheter ska fasas ut
            från svenskt bistånd. Det är inte rimligt att långsiktigt förmedla
            resurser till korrupta och diktatoriska stater. Det långsiktiga
            stödet till människor som bor i diktaturer eller auktoritära stater
            ska i stället kanaliseras via internationella organisationer,
            världssamfundet, civilsamhälle eller demokratisk opposition. Det
            bör inte gå bilateralt stat till stat.
          </p>
          <p xml:id="i-L1s2TJLcr7F8by3G56USZA">
            Ett tydligt exempel på kravlöst bistånd är stödet till den palestinska
            myndigheten. Det har inte hållits val på över ett decennium, korruptionen
            är omfattande, homosexuella förtrycks, kritiska röster tystas
            och antisemitisk våldspropaganda flödar utan att ansvariga reagerar.
            Trots det har Sverige inte skärpt tonen. Liberalerna menar därför
            att stödet till den palestinska myndigheten ska göras om i grunden.
            Vi avser att i höstens budget återkomma till hur en utfasning
            av det nuvarande stödet bör genomföras.
          </p>
          <p xml:id="i-GEWyQ6sqEJLmtM11b3EpC">
            Vi ska fortsätta att driva på frågor som hos många biståndsgivarländer
            betraktas som politiskt känsliga, framför allt kvinnors rätt till
            sin kropp, sin sexualitet och rätten till fri abort – det som
            brukar beskrivas som sexuell och reproduktiv hälsa och rättigheter
            – samt för hbt-personers rättigheter. Detta är särskilt viktigt
            mot bakgrund av den nya amerikanska administrationens linje, där
            stöd dras bort från verksamheter som arbetar med reproduktiv hälsa.
          </p>
          <p xml:id="i-KPxR89UpgjxToiGbY7ADsm">
            Finansiellt stöd till UNHCR borde prioriteras mot bakgrund av
            den stora utmaningen som biståndsorganisationer står inför, speciellt
            i samband med den rådande situationen i Syrien och Irak. Denna
            prioritering skulle möjliggöras genom en långsammare uppräkning
            av anslag till den gröna fonden eftersom Sverige tidigare år gjort
            stora påfyllningar i fonden.
          </p>
          <p xml:id="i-UV1Q7KxoqEua2ZwzkHvpVj">
            Liberalerna ställer sig avvisande till att regeringen valt att
            öka anslaget för informationskampanjer riktade mot svenska medborgare
            på hemmaplan samtidigt som den gör stora flyktingavräkningar på
            biståndet och minskar demokratistödet globalt.
          </p>
          <p xml:id="i-CPhERefACaAguwS75ySWT6">
            Vår vision på lång sikt är självklart att utvecklingen i världen
            blir så positiv att bistånd inte längre behövs och därmed kan
            avvecklas. Men dit är det långt.
          </p>
          <p xml:id="i-Tyk119iAJTMx73nBadjivq">
            Förtryck och ofrihet, svält och undernäring, mödradödlighet,
            brist på skolgång och sjukvård är utmaningar som måste mötas.
            Liberalerna är en garant för ett värderingsstyrt, solidariskt
            och effektivt bistånd.
          </p>
          <head xml:id="i-L4pcTn8RNyBYAUmiWtQviS" type="h2">
            Utgiftsområde 8: Migration
          </head>
          <p xml:id="i-HJBMU5Z7i2nybz9rvuc8CX">
            Drygt 65 miljoner människor är på flykt. För att förändra situationen
            till det bättre måste framför allt fler konflikter, som den i
            Syrien, få ett slut. På EU-nivå måste fler länder solidariskt
            ta emot fler asylsökande, och EU:s gemensamma asylpolitik måste
            stärkas. Det behövs mer samarbete och harmonisering, inte mindre.
            Sammantaget måste Sverige spela en aktiv roll i förhandlingar
            som nu pågår inom EU för ett förbättrat och gemensamt asylsystem.
          </p>
          <p xml:id="i-HHWRbjxAsY1XKaRhuuqP7h">
            Huvudlinjerna i Liberalernas höstmotion ligger fast. Vår asylpolitik
            utgår från att hjälpa personer som har skyddsskäl. Vi värnar asylrätten,
            vilket innebär att alla ska kunna söka asyl. Det betyder dock
            inte att alla får asyl. För att på ett värdigt sätt kunna ta emot
            dem som flyr måste de som saknar skyddsskäl också lämna landet.
            Liberalerna var drivande bakom den blocköverskridande migrationsöverenskommelsen
            2015 som vi fortsatt värnar.
          </p>
          <p xml:id="i-ShQLzoSNH5tFkXWKDmg8bL">
            Som framgår av höstens budgetmotion försvarar vi till skillnad
            från regeringen rätten för barnfamiljer att återförenas. Att värna
            en human familjeåterförening innebär ökade kostnader i statens
            budget, vilket också syns i Liberalernas budgetförslag. Liberalerna
            vidhåller också kritiken mot regeringens korta tillfälliga uppehållstillstånd
            på 13 månader som leder till en rad praktiska problem avseende
            integration och som förhindrar familjeåterförening. Därtill leder
            de till att Migrationsverkets ärendehantering ökar ytterligare
            eftersom en klar majoritet med korta tillfälliga uppehållstillstånd
            nu kommer att ansöka om förlängning.
          </p>
          <p xml:id="i-QGpkuToidxkGbCLbEMEXbn">
            I samband med det stora asylmottagandet hösten 2015 införde regeringen
            inre gränskontroller. Riksrevisionen har nu granskat regeringens
            hantering av dessa och sammantaget framkommer att regeringens
            agerande när det gäller gränskontrollerna och framförallt när
            det gäller förlängningen av dessa lämnar mycket övrigt att önska.
            Vi ifrågasätter inte att tillfälliga inre gränskontroller i vissa
            lägen blir ofrånkomliga när EU:s yttre gräns inte fungerar. Desto
            större blir dock regeringens ansvar för att säkerställa att gränskontrollerna
            utformas på ett sätt som innebär att störningen i människors vardag
            och de samhällsekonomiska kostnaderna minimeras. Till exempel
            har både enskilda och samhället drabbats när arbetspendlingen
            och arbetssökandet i Öresundsregionen försvårats på grund av gränskontrollerna.
            Sydsvenska handelskammaren gör bedömningen att samhällets ekonomiska
            förluster för id-kontroller och gränskontroller på årsbasis ligger
            på ca 1,5 miljarder kronor. Vi noterar att regeringen nu aviserat
            att de tillfälliga id-kontrollerna ska upphöra och att gränskontrollen
            reformeras, samt att Sverige tidigare ingått avtal med Danmark
            om ändrade former för gränskontroller. Liberalerna är dock kritiska
            till att regeringen tagit så lättvindigt på den kritik som tidigare
            framförts av Riksrevisionen.
          </p>
          <p xml:id="i-V3q5a1TsPcSPNgm5QRLuY4">
            Migrationsverkets handläggningstider måste kortas och vi har
            därför föreslagit en rad åtgärder vilka presenteras i höstens
            budgetmotion. Det handlar t.ex. om att ärendehanteringen avseende
            Syrienflyktingarna måste prioriteras och förenklas betydligt.
            Som en del av en sådan samlad förändring bör också bl.a. prövningstillstånd
            för överklagande och en förenklad överklagandeprocess införas.
          </p>
          <p xml:id="i-4wye6WqqjpsJqD59zBbmoN">
            Vårt asylsystem ska vara rättssäkert och effektivt med ett väl
            fungerande system för åldersbedömningar av unga. Barn ska behandlas
            som barn och, de ska få det stöd och den hjälp de behöver. Det
            är positivt att Rättsmedicinalverket nu hanterar medicinska åldersbedömningar,
            vilket kommer att öka kvaliteten på åldersbedömningarna. Det är
            också positivt att åldersbedömningar ska göras tidigare i asylprocessen.
            Det kan dock finnas personer som felaktigt fått sin ålder uppskriven
            av Migrationsverket. Därför måste den som överklagar ett asylbeslut
            få göra en medicinsk åldersbedömning genomförd av Rättsmedicinalverket
            och i särskilda fall, där Migrationsverket anser det vara rimligt
            med hänvisning till myndighetens tidigare bristande hantering,
            måste en asylsökande som fått en lagakraftvunnen avslagsdom få
            genomgå Rättsmedicinalverkets medicinska åldersbedömning. Det
            skulle i så fall endast handla om personer som enligt Migrationsverkets
            bedömning i dag är mellan 18 och 21 år och där åldersbedömningen
            blir avgörande för om det krävs ett ordnat mottagande för att
            kunna verkställa utvisning av personen till sitt hemland.
          </p>
          <p xml:id="i-KRt1BRA8nMFK2xbvaWwaqY">
            Asylsökande har inte tillgång till samhällets alla sociala förmåner
            men samhället måste kunna stötta ensamkommande barn och unga som
            befinner sig i en särskilt utsatt situation och som är i behov
            av samhällets stöd. Här spelar skola, socialtjänst, barn- och
            ungdomsmottagningar, sjukvård och organisationer en stor roll.
            Kommunernas kunskap och förutsättningar att hantera asylsökande
            ungdomars psykiska ohälsa bör stärkas och samverkan mellan kommuner
            och sjukvårdshuvudmän i frågor som gäller psykisk ohälsa bland
            asylsökande ungdomar förbättras.
          </p>
          <p xml:id="i-HDWHfELtmgCML6hUtBb26L">
            Kommuner gör olika bedömningar av hur mycket stöd som unga asylsökande
            som bedömts vara över 18 år är i behov av. Vi anser att de liksom
            andra unga bör kunna omfattas av kommunernas särskilda ansvar
            för barn och unga i åldersgruppen 0–20 år.
          </p>
          <p xml:id="i-XTU1yNPmJksWioZquET5Vj">
            Den som varit förordnad som god man för en person bör under en
            övergångstid kunna fungera som den unges kontaktperson även för
            den vars ålder efter åldersbedömning skrivits upp till mellan
            18 och 21 år. Det ska i så fall gälla tills beslutet vunnit laga
            kraft och om den unge så önskar. Därutöver finns det anledning
            att se över systemet med gode män och kopplingen till ensamkommande
            unga. En god man har en juridisk funktion i frånvaro av en vårdnadshavare
            men den unge har ofta ett behov av en kontaktperson som är mer
            av en länk in i samhället.
          </p>
          <p xml:id="i-K1iebtyqhXmuuAtWt3x6yz">
            Asyltiden bör användas som en förberedelsetid oavsett var i världen
            den unge kommer att ha sin framtid. Unga asylsökande ska uppmuntras
            att gå i skolan. Det bör finnas flexibilitet från skolans sida
            när det gäller mer av anpassade studier för att fokusera på ämnen
            som den unge har användning för även utanför Sverige. Civilsamhället,
            inklusive studieförbunden, kan spela en viktig roll när det gäller
            att bidra till verksamheter som ger färdigheter för livet. Olika
            personalgrupper och andra som arbetar med ensamkommande unga måste
            stärkas i sin roll genom t.ex. utbildning och handledning. Det
            handlar om att vara ett stöd för den unge här och nu oavsett var
            den unges framtid kommer att vara.
          </p>
          <p xml:id="i-2nqDrvwyKavdMsBT4kD9aZ">
            Många asylsökande väljer eget boende, EBO, vilket ger den asylsökande
            möjligheten att bo nära släkt och vänner. De flesta stora EBO-kommunerna
            ligger i storstadsregioner, där tillgången till arbete och nätverk
            är bättre. EBO-systemet ska inte avskaffas men samtidigt är det
            tydligt att ett stort EBO-mottagande kan få negativa sociala konsekvenser
            i form av trångboddhet och segregation. I vissa kommuner eller
            kommundelar bör därför antalet personer boende i EBO kunna begränsas.
          </p>
          <p xml:id="i-RA5hukcFpYkBYUpJEd4YEF">
            I höstens budgetmotion anges att asylsökande i större utsträckning
            som aktiva individer måste involveras i asylmottagandet. Vidare
            måste tryggheten på boenden förbättras avsevärt. Svenskundervisning
            och obligatorisk samhällsinformation ska ges under asyltiden.
            Jämställdhet mellan kvinnor och män, hedersrelaterat våld och
            förtryck, hbtq-personers rättigheter liksom yttrandefrihet och
            andra centrala frågor för vårt demokratiska samhälle måste belysas.
            Tillgången till digitala verktyg för enklare språkinlärning och
            samhällsinformation under asyltiden måste möjliggöras. Det måste
            bli enklare att arbeta och praktisera under asyltiden.
          </p>
          <p xml:id="i-6xzaTWZKQrF8oW3wfdXNsj">
            Som framgår av höstbudgetmotionen står vi fast vid förändrade
            regler för ersättning på garantinivå i sjuk- och aktivitetsersättningen
            som finns för flyktingar, alternativt skyddsbehövande och för
            övriga skyddsbehövande. Även efterlevandestödet behöver reformeras
            och göras mer likt underhållsstödet liksom garantipensionssystemet.
          </p>
          <p xml:id="i-C3TWGGMWrdSrrZs23XYHp">
            Liberalerna står upp för arbetskraftsinvandring, och Migrationsverket
            måste ha resurser för att snabba på handläggningen för arbetstillstånd.
            Vi är dock kritiska till att regeringen inte vidtar nödvändiga
            åtgärder för att få bort de alltför rigida regler som leder till
            att människor utvisas på orimliga grunder som att hen enligt facket
            anses tjäna ca 100 kronor för lite i månaden eller att jobbet
            hen sökt och fått inte anses vara utlyst på rätt sätt och det
            är tydligt att uppsåtet inte varit att kringgå reglerna.
          </p>
          <head xml:id="i-QUu2BC13ec58bacJQRPm2z" type="h2">
            Utgiftsområde 9: Hälsovård, sjukvård och social omsorg
          </head>
          <p xml:id="i-CmCRxTv7dQvJa6dtV7V2j">
            Liberalers utgångspunkt är att människor har olika önskningar
            och behov. En av de viktigaste uppgifterna för liberaler är därför
            att värna och utveckla valfriheten. Makten över välfärden har
            de senaste decennierna förflyttas från politiker och byråkrater
            till de människor som behöver välfärdstjänsterna som mest.
          </p>
          <p xml:id="i-MySGhsHuSZNzbkyim8gU9L">
            Denna valfrihet hotas nu på punkt efter punkt. Sammantaget skulle
            de olika förslag som aviserats om vinstbegränsningar, stopplagar
            och allt krångligare regelverk i praktiken omöjliggöra företagande
            i välfärden. Redan innan förslagen blivit verklighet innebär de
            att nyföretagande stoppas och investeringar i välfärden går förlorade.
            Drivkraften att förbättra verksamheterna försvinner.
          </p>
          <p xml:id="i-Nifs3FmVPnZJ9r1B8t2eAg">
            Oseriösa aktörer ska inte ha vinstbegränsningar, de ska inte
            finnas i välfärden alls. Kraven ska vara höga och tillsynen skarp.
            Det viktiga är kvaliteten, inte driftsformen. Välfärden mår bra
            av att det finns flera olika aktörer och olika lösningar för hur
            man kan organisera och driva den.
          </p>
          <p xml:id="i-NkJWP7iYHtWQ5zsYWib8Lu">
            Människor ska kunna lita på att de får vård i tid och att vården
            är den bästa möjliga. Svenska patienter har rätt att förvänta
            sig mer av hälso- och sjukvården. Svensk vårdkvalitet och patientsäkerhet
            är bland de högsta i världen. Men samtidigt som vården ger goda
            resultat måste vi bli bättre på tillgänglighet och bemötande.
            Vi ligger i botten i Europa när det gäller antalet besök per läkare,
            samtidigt som patienter, läkare och sjuksköterskor upplever tidsbrist
            och trängsel. Det finns helt enkelt för lite tid i vården till
            just vård och patienter.
          </p>
          <p xml:id="i-nmAayGrKVpihigaTZUXJJ">
            Den nationella vårdgarantin och den prestationsbaserade kömiljarden
            som infördes av alliansregeringen innebar kraftigt kortade väntetider
            i vården. Sedan den rödgröna regeringen avskaffat kömiljarden
            har väntetiderna åter börjat växa.
          </p>
          <p xml:id="i-D4Vy7H5eoXtBMBEEJKTDXC">
            På sikt är strukturreformer, inte minst en del av det som föreslås
            i utredningsbetänkandet Effektiv vård (SOU 2016:2), viktigare
            än kömiljarden för att lösa hälso- och sjukvårdens problem med
            tillgänglighet och samordning. Men den som har en utsliten höftled
            i dag kan inte vänta på reformer som ger goda resultat på sikt.
            Väntetiderna måste hållas korta också med de medel som står till
            buds i dagens system. Därför föreslog vi i höstens budgetmotion
            att återinföra en reformerad kömiljard, där fokus är dels på kortade
            väntetider i hela vårdkedjan inklusive diagnostik och återbesök,
            dels på samordning och kontinuitet.
          </p>
          <p xml:id="i-LjnibhY9EjHMth3B9DgXnK">
            Patienter ska få vård i tid, och de ska också få tid i vården.
            Den administrativa bördan måste lättas – inte minst genom att
            byta ut otidsenliga och krångliga it-system. Patienter behöver
            få tillgång till smarta e-hälsotjänster för att t.ex. nå den egna
            journalen, boka tid och träffa läkaren via videolänk. En viktig
            satsning i vår höstbudget var därför en investeringsfond för vårdens
            digitala infrastruktur. Vi motsatte oss regeringens planer på
            att splittra och flytta E-hälsomyndigheten, och våra farhågor
            ser tyvärr ut att besannas. Myndigheten förlorar nyckelpersoner
            och dess viktiga arbete tappar fart. De medel som regeringen nu
            vill avsätta för att rädda det som räddas kan, skulle göra betydligt
            mer nytta i digitaliseringen av vården.
          </p>
          <p xml:id="i-9dpd75dFtptn4YwvUgCv97">
            Vår budgetmotion i höstas innehöll även satsningar för att locka
            fler att arbeta i vården och omsorgen och för att de som arbetar
            där behöver få arbeta på toppen av sin förmåga. Utbildning, ansvar
            och erfarenhet ska löna sig. Även sjuksköterskor ska ha större
            möjligheter till att göra karriär och få högre lön. Liberalerna
            har därför föreslagit en karriärreform för specialistsjuksköterskor
            på motsvarande sätt som vi gjorde för lärare under alliansregeringen.
            Vi föreslog också ett stimulansbidrag för de landsting och regioner
            som låter vårdbiträdena komma tillbaka, arbetar med att renodla
            yrkesroller och använder rätt kompetens på rätt plats. Syftet
            är dels att ge en bättre användning av vårdens resurser, dels
            att ge fler människor en chans att komma in på svensk arbetsmarknad.
          </p>
          <p xml:id="i-Qsds4jfLNXsNiEPZsoHWc4">
            Många av regeringens s.k. satsningar finns på områden som rimligen
            ligger inom landstingens och regionernas beslutsansvar. Det behövs
            en diskussion om ansvarsfördelningen mellan stat och landsting,
            men att förstatliga just de områden politiker på den nationella
            nivån inte lyckats övertyga sina egna partikamrater på regional
            och lokal nivå om att prioritera är inte rätt sätt att föra den
            diskussionen.
          </p>
          <p xml:id="i-VUWx5y4vDFPr7yUDLCmsVK">
            Vi avvisade därför den s.k. satsningen på förlossningsvården,
            och vi avvisar att den nu föreslås utökas. Av samma skäl avvisade
            vi också regeringens satsningar för ökad bemanning samt att göra
            screening för bröstcancer avgiftsfritt – inte för att det i sig
            är en dålig idé, Liberalerna har drivit på för att införa det
            i många landsting och regioner, men beslut och finansiering av
            detta ligger inom landstingens ansvar, ett ansvar som inte staten
            ska ta över.
          </p>
          <p xml:id="i-43tkzgB7uQigbvNbqmEyPZ">
            Riktade statsbidrag kan vara bra för att utveckla sådant som
            enskilda kommuner eller landsting har svårt att göra själva, t.ex.
            stora kompetenssatsningar eller erfarenhetsutbyten över organisatoriska
            eller geografiska gränser. Men även då är det svårt. I rapporten
            Psykisk hälsa – ett gemensamt ansvar utvärderade Myndigheten för
            vård- och omsorgsanalys på regeringens uppdrag 2015 de olika statliga
            satsningar på psykiatrin som gjorts 1995–2012. Den visar tyvärr
            att det nästan permanenta tillskottet om ofta uppemot 1 miljard
            om året gjort mycket små bestående avtryck. Psykiatrins utmaningar
            kvarstår. Liberalerna har stått bakom dessa satsningar, och vi
            står fortfarande bakom PRIO-satsningen (Plan för riktade insatser
            inom området psykisk ohälsa), men vi menar att form och innehåll
            behöver ses över innan den utökas. Några nya medel bör inte tillföras
            genom vårändringsbudgeten. Barn- och ungdomspsykiatri är dock
            angelägna utvecklingsområden, och dessa satsningar bör därför
            genomföras inom befintliga medel för satsningen.
          </p>
          <p xml:id="i-BN47iX3SfYtu2smSUw9aZF">
            I sammanhanget noterar vi att en av de allra största utgiftsökningarna
            i regeringens förslag till vårändringsbudget är ökade kostnader
            för läkemedelsförmånerna. Samtidigt finns det studier som uppskattar
            kostnaderna för felanvändning av läkemedel till minst 10 miljarder
            kronor årligen. Arbetet med att införa en nationell läkemedelslista
            behöver slutföras utan dröjsmål. Det är också viktigt att arbetet
            med den nationella läkemedelsstrategin har hög prioritet.
          </p>
          <p xml:id="i-PyJ1qvtCy7rgsSbjJPC8U8">
            Våra satsningar i höstens budget på äldreomsorgens område handlade
            om att öka äldres självbestämmande och makt över sin vardag. Vi
            avsatte stimulansbidrag för en laga-mat-garanti för att öka äldres
            makt över vad de ska äta och medel för att underlätta för kommuner
            som vill pröva förenklad biståndsbedömning. Genom höjd skattereduktion
            i RUT-avdraget för personer över 80 år ökar äldres självbestämmande
            ytterligare. Vi föreslog också en riktad satsning på kompetensutveckling
            av första linjens chefer i äldreomsorgen, eftersom välutbildad
            personal och gott ledarskap är en viktig kvalitetsfaktor i äldreomsorgen.
          </p>
          <p xml:id="i-S4hKU5ptnmZMzTwA4jbGfY">
            Liberalerna har varit pådrivande vid flera viktiga reformer för
            personer med funktionsnedsättning, inte minst LSS-reformen (Lagen
            om stöd och service till vissa funktionshindrade) som var ett
            stort framsteg i arbetet för full delaktighet och jämlikhet för
            personer med funktionsnedsättningar. Personlig assistans är en
            stor post i statens budget. Den ger också mycket tillbaka. Det
            viktigaste är naturligtvis sådant som inte går att mäta i pengar,
            som ett värdigt liv för de allra mest utsatta. Att leva, inte
            bara överleva. Men den innebär också att anhöriga till personer
            med assistans kan delta fullt ut på arbetsmarknaden och ibland
            att de assistansberättigade själva kan arbeta och betala skatt.
            Därutöver är yrket som personlig assistent ett vanligt första
            jobb och en bra väg in på arbetsmarknaden.
          </p>
          <p xml:id="i-DvfXDAeqVAdHi6JnGk4hph">
            LSS har dock under lång tid urholkats genom allt snålare rättspraxis,
            genom låga och uteblivna uppräkningar av schablonersättningar
            och genom ett ensidigt fokus på kostnadskontroll. Vi avsatte därför
            medel i höstens budget för att möjliggöra en mer generös statlig
            assistansersättning. På grund av snålare rättspraxis och regeringens
            krav på Försäkringskassan att hålla tillbaka utvecklingen av antalet
            personer med assistans, har mer än en person om dagen förlorat
            rätten till statlig assistansersättning under 2016, och det fortsätter
            i samma takt. Andelen som beviljas assistansersättning vid en
            ny ansökan är lägre än någonsin. Regeringen skriver i vårpropositionen
            att LSS-reformens intentioner ska värnas, men vår bedömning är
            att de med nuvarande praxis är starkt hotade. Därför är det oroväckande
            att regeringen prognosticerar att antalet personer med statlig
            assistansersättning kommer att fortsätta att minska.
          </p>
          <p xml:id="i-RMrA3rZxwtgc2kBtncJd8k">
            Vår höstbudget innehöll också förslag för att stärka socialtjänstens
            möjligheter att ge barn som far illa skydd och stöd, bl.a. genom
            medel till strukturerat samarbete mellan skola och socialtjänst
            kring placerade barns skolgång samt för en kunskapssatsning inom
            hälso- och sjukvården samt tandvården om hur man upptäcker övergrepp
            mot barn. Det ökade anslag som regeringen föreslår för ökad bemanning
            i socialtjänsten bör i stället öronmärkas för att utveckla fler
            strukturerade samarbeten mellan skola och socialtjänst kring placerade
            barns skolgång (t.ex. Skolfam-modellen som syftar till att stärka
            skolresultatet för barn i familjehem).
          </p>
          <head xml:id="i-K1gX1y6k6ktPpqKDxxYXQG" type="h2">
            Utgiftsområde 10: Ekonomisk trygghet vid sjukdom och funktionsnedsättning
          </head>
          <p xml:id="i-EHqYzxX24rCXF1qupkpt9N">
            Sjukförsäkringssystemet är avgörande för människors trygghet
            och möjlighet till försörjning vid kort eller långvarig sjukdom.
            För att värna sjukförsäkringen, tilltron till dess finansiering
            och de offentliga finanserna krävs att sjukförsäkringen präglas
            av en hög grad av kostnadskontroll.
          </p>
          <p xml:id="i-2iL74EHKvoVy3Ks6M5qhJw">
            Försäkringskassan har beräknat att kostnaderna för sjukpenningen
            fortsätter att öka till drygt 37,5 miljarder kronor 2020. Kostnadsökningen
            beror både på ett ökat inflöde i försäkringen och en ökad varaktighet
            av sjukfallen. Åtgärder behöver genomföras för att dämpa denna
            kostnadsökning och upprätthålla kostnadskontrollen.
          </p>
          <p xml:id="i-NmDd7B687yomsTBiFgwNk1">
            Erfarenheter och utvärderingar av alliansregeringens reformer
            av sjukförsäkringen visar att tydliga avstämningspunkter bidrar
            till att fler kommer tillbaka i arbete. Regeringen har i stället
            genomfört åtgärder som ytterligare ökar kostnadstrycket genom
            att avskaffa den bortre tidsgränsen utan att införa någon annan
            form av avstämning som behövs för att hjälpa den försäkrade så
            att hen har möjlighet att återgå i arbete. Den bortre tidsgränsen
            bör återinföras. För att öka drivkrafterna tillbaka till arbete
            och stärka de offentliga finanserna har Liberalerna också föreslagit
            att en andra karensdag införs dag 15 i sjukskrivningsperioden.
          </p>
          <p xml:id="i-4bf3ZBgFYMe3GVPj7mDgtB">
            Liberalerna anser att det behövs fler konkreta verktyg för att
            förstärka hälso- och sjukvårdens incitament och möjligheter att
            verka för att patienter ska kunna behålla eller återfå sin arbetsförmåga.
            Arbetet med att utveckla Finsam (finansiell samordning) bör fortsätta
            och intensifieras.
          </p>
          <p xml:id="i-P4RVZeaVYaxx5ZN68JBNnY">
            Unga som på grund av funktionsnedsättning behöver förlängd skolgång
            bör få ersättning från studiemedelssystemet, inte aktivitetsersättning,
            i enlighet med förslagen i betänkande SOU 2013:52 Moderniserad
            studiehjälp. En rad utredningar och rapporter visar att mycket
            få som fått aktivitetsersättning för förlängd skolgång sedan lämnar
            aktivitetsersättningen. De som tidigt i livet blir beroende av
            socialförsäkringssystemet för sin försörjning får lägre ekonomisk
            standard och har mycket större risk för ekonomisk utsatthet än
            sina jämnåriga. Bara de som inte har något annat alternativ bör
            få aktivitetsersättning.
          </p>
          <p xml:id="i-CaL7HdgzpP1wuUG5B4w4PD">
            Av samma skäl avvisade vi i höstas regeringens förslag om att
            19–29-åringar ska kunna få hel sjukersättning. Redan i dag löper
            den som får aktivitetsersättning i unga år stor risk för livslångt
            utanförskap. Om möjligheten finns att ge dem med störst svårigheter
            sjukersättning i stället är risken stor att personer som skulle
            kunna utveckla arbetsförmåga aldrig får det stöd de behöver. Aktivitet
            och gemenskap ska alltid prioriteras före passivitet och utanförskap,
            också för den som är långt från den ordinarie arbetsmarknaden.
          </p>
          <p xml:id="i-SXR3UcHFum9mPxNPohLq4c">
            Inom rådande reformutrymme prioriterar vi i första hand välfärdstjänster
            framför höjda nivåer i transfereringssystemen. Vi föreslog därför
            i höstens budget att sjuk- och aktivitetsersättningen borde återställas
            till den nivå den hade före den 1 oktober 2015 samt avvisade höjda
            ersättningsnivåer i flera system. Vi föreslog också att flyktingar,
            alternativt skyddsbehövande och för övrigt skyddsbehövande likabehandlas
            med andra invandrare när det gäller garantinivån i sjuk- och aktivitetsersättningen.
          </p>
          <head xml:id="i-YDDvbgbXuQ2kemMZMTVQri" type="h2">
            Utgiftsområde 11: Ekonomisk trygghet vid ålderdom
          </head>
          <p xml:id="i-3B13tG7rN7GiatfqoLAowZ">
            Liberalerna står tillsammans med de andra allianspartierna och
            Socialdemokraterna bakom den blocköverskridande pensionsöverenskommelsen
            som gett oss ett av världens mest stabila pensionssystem. Eftersom
            pensionen baseras på livsinkomsten uppmuntras arbete och egen
            försörjning. Den breda överenskommelsen skyddar systemet mot politiska
            nycker och detta breda samförstånd bör värnas också framgent.
            Förändringar i pensionssystemet ska också i fortsättningen göras
            i samförstånd mellan de partier som står bakom pensionsöverenskommelsen.
          </p>
          <p xml:id="i-EE9GACGAnaDKYUPd9C7vLL">
            Det som på lång sikt avgör hur pensionerna utvecklas är hur många
            som arbetar och betalar in till systemet. Arbetslinjen är därför
            central både för dagens och morgondagens pensioner.
          </p>
          <p xml:id="i-6Jh2137CjR3ojC7aFkgSWk">
            Alliansregeringen sänkte skatten för pensionärer totalt fem gånger
            mellan 2006 och 2014, vilket sammanlagt gav en garantipensionär
            1 900 kronor mer i disponibel inkomst per månad. Vi anser att
            skatten för pensionärer bör fortsätta att sänkas. Vi avser därför
            att i vår höstbudgetmotion lägga fram förslag om skattesänkningar
            som motsvarar dem som regeringen aviserat.
          </p>
          <p xml:id="i-MdPraiX1TCkLzgPC4BVpFa">
            Kronologisk ålder är ett dåligt mått på människors förmågor,
            både på arbetsmarknaden och i samhället. Äldre människors kunskap,
            kompetens och erfarenhet måste tas bättre till vara i arbetslivet.
            Åldersgränsen för hur länge individen har rätt att vara kvar på
            arbetet bör därför höjas från 67 år till 69 år. På sikt bör åldersgränserna
            för pensionsuttag och rätten att stanna kvar i arbetslivet knytas
            till medellivslängdens utveckling. Fördomar och diskriminering
            måste bekämpas, och regler och avtal som hindrar äldre från att
            arbeta om de vill bör ses över. När budgetutrymme finns bör åldersgränser
            i socialförsäkringar och andra stöd kopplade till förvärvsarbete
            följa åldersgränsen för rätten att stanna kvar i arbete.
          </p>
          <p xml:id="i-4ua1VRidQJqoJw9p9rHwYA">
            Kvinnor har genom hela arbetslivet lägre inkomster än män. I
            kvinnligt dominerade yrken är lönerna lägre, kvinnor arbetar fler
            timmar hemma och färre avlönade timmar än män. Över ett arbetsliv
            adderar dessa ojämställdhetsfaktorer till 3,6 miljoner kronor
            i lägre inkomst för en genomsnittlig kvinna jämfört med en genomsnittlig
            man. Följden av ett ojämställt arbetsliv är därför att pensionsutbetalningarna
            också fördelas ojämställt. Vi ser också att många kvinnor som
            levt i äktenskap där löneskillnaderna inte upplevts som så allvarliga
            så länge som makarna hållit ihop, drabbas av dubbel orättvisa
            den dag då makarna går skilda vägar. Det är bra att det finns
            en bred enighet i pensionsgruppen om en handlingsplan för jämställda
            pensioner.
          </p>
          <p xml:id="i-JBiEzo48UTREG8BtWvtaFS">
            Bostadstillägget har en avgörande betydelse för att lyfta ekonomiskt
            svaga pensionärer över fattigdomsgränsen. Det är riktat specifikt
            till pensionärer med låga inkomster, som har små marginaler när
            hyran är betald. Eftersom kvinnor i genomsnitt har lägre pensioner
            än män är det också betydligt fler kvinnor än män som uppbär bostadstillägg.
            Liberalerna vill stärka ekonomin för denna grupp. Bostadstillägget
            är också viktigt för äldres möjligheter att flytta till en trygg
            och tillgänglig bostad. Därför föreslog vi i vår höstbudget både
            höjd ersättningsnivå och höjt tak. Regeringen har nyligen lagt
            fram förslag om att förenkla regelverken för ansökan och beräkning
            av bostadstillägg. Vi välkomnar det, eftersom dagens system är
            så krångligt att man kan befara att många som egentligen har rätt
            till och behöver tillägget avstår från att söka.
          </p>
          <p xml:id="i-6fMEbCucPp7ufDU8Zs3a9P">
            I vår höstbudget föreslog vi att bl.a. flyktingar ska behandlas
            på samma sätt som andra kategorier av invandrare när det gäller
            rätten till garantipension. Det är viktigt för legitimiteten i
            pensionssystemet att vissa grupper inte särbehandlas. Reformen
            skulle också innebära ökade drivkrafter att komma i arbete för
            personer i denna grupp.
          </p>
          <head xml:id="i-LBTFVGMy6YdWaroiBCcMtL" type="h2">
            Utgiftsområde 12: Ekonomisk trygghet för familjer och barn
          </head>
          <p xml:id="i-FmQK4voX8o18XEwRgpNYS4">
            Barnfamiljer kan se ut på många olika sätt, och alla föräldrar
            ska ha möjlighet att kombinera förvärvsarbete och företagande
            med föräldraskap. Liberalerna vill ha en modern, valfrihetsinriktad
            familjepolitik som ökar jämställdheten och uppmuntrar till arbete.
            Studenters och unga forskares trygghet vid föräldraskap måste
            stärkas. Barnbidraget ska fortsätta att vara skattefritt och lika
            för alla.
          </p>
          <p xml:id="i-EUfK2AeghFRixsY19y3DrW">
            Föräldraförsäkringens utformning spelar en avgörande roll för
            barnens rätt till sina föräldrar men också för utvecklingen av
            jämställdheten på svensk arbetsmarknad. I grund och botten är
            framväxten av föräldraförsäkringen en viktig del av den svenska
            välfärden och ett fundament för kvinnors frigörelse. Samtidigt
            är dagens försäkring förknippad med utmaningar.
          </p>
          <p xml:id="i-MBXKBfJh7azaMSrX6nJCV4">
            Den ekonomiska ojämställdheten mellan män och kvinnor är utbredd.
            Till detta bidrar attityder, invanda könsroller och en könssegregerad
            arbetsmarknad. Men det är också tydligt att kvinnors relativt
            längre perioder av föräldraledighet verkar hämmande på löneutveckling
            och karriär. Liberalerna ser detta och har varit pådrivande för
            och initiativtagare till flera reformer för att ändra på denna
            ordning, t.ex. de öronmärkta månaderna i föräldraförsäkringen
            och jämställdhetsbonusen. Inom Liberalerna pågår ett fortsatt
            arbete för att ta fram nya förslag till reformering av föräldraförsäkringen
            för att göra den mer flexibel och jämställd.
          </p>
          <p xml:id="i-RGBdAAHcZFAXVyP6Q6is3">
            Den tillfälliga föräldrapenningen (s.k. vab) är viktig för att
            möjliggöra för vårdnadshavare att avstå från förvärvsarbete för
            att vårda sjuka barn eller följa med dem på läkarbesök. Det finns
            dock ett antal andra situationer där det också vore angeläget
            att föräldrar kan få ersättning för att vårda eller stödja ett
            barn. Vi föreslog därför i vår höstbudgetmotion att det även borde
            vara möjligt att få tillfällig föräldrapenning för kontakt med
            skola och socialtjänst när barnet har funktionsnedsättning, varaktig
            sjukdom eller sociala problem.
          </p>
          <p xml:id="i-oH4HBUGBjgEz8abcYqPK4">
            Vi föreslog likaså i höstens budgetmotion en höjning av barntillägget
            i bostadsbidraget, men avvisade samtidigt regeringens höjning
            av inkomstgränsen i bostadsbidraget, höjningen av flerbarnstillägget
            och höjningen av underhållsstödet. Vi bedömer även fortsättningsvis
            att barntillägget är det mest träffsäkra sättet att stärka ekonomin
            för de ekonomiskt mest utsatta barnfamiljerna.
          </p>
          <p xml:id="i-3r8PBWg9ps6oQbjm9woxWL">
            Efterlevandestödet behöver reformeras och göras mer likt underhållsstödet.
            Vi välkomnar att regeringen aviserat att möjligheten att få efterlevandestöd
            retroaktivt ska minska, men det behövs fler förändringar. Syftet
            med efterlevandestöd är att ett barn som förlorat en eller båda
            föräldrarna ska få ekonomiskt stöd för att klara omkostnader för
            boende m.m. Ett barn som i stället får ett omfattande stöd från
            det offentliga i form av t.ex. boende i hem för vård eller boende
            (HVB) eller stödboende ska därför inte samtidigt få efterlevandestöd.
          </p>
          <head xml:id="i-2uTTCUmGEc521XohxXivF8" type="h2">
            Utgiftsområde 13: Jämställdhet och nyanlända invandrares etablering
          </head>
          <p xml:id="i-XPmcX4ZmFVC8iwg22DzqaC">
            En liberal integrationspolitik ger var och en de verktyg som
            behövs för att växa, försörja sig själv och fullt ut delta i det
            svenska samhället. Vi fokuserar på en arbetsmarknad som öppnas
            för fler, en skola som ger alla barn förutsättningar att klara
            kunskapsmålen och en välfungerande bostadsmarknad. Men det räcker
            inte. Liberal integrationspolitik handlar också om att befästa
            de liberala och demokratiska värderingar som präglar vårt land
            och motverka parallellsamhällen. En självklar del av vår integrationspolitik
            är därför att vara kompromisslös när det gäller kampen för jämställdhet
            och individens frihet. Detta understryks i Liberalernas integrationspolitiska
            program Stärk individen och motverka parallellsamhällen, som antagits
            av partirådet och som ligger till grund för vår fortsatta politikutveckling.
          </p>
          <p xml:id="i-2Db11ETWPivEiA2dzgMM6m">
            Vi ser med oro på att regeringen inte vidtar de reformer som
            krävs för att den stora grupp utrikes födda med låg utbildning
            ska ges reella möjligheter att få jobb och egen försörjning. Denna
            grupp växer och alltför många människor riskerar att hamna i bidragsberoende
            och ett långvarigt utanförskap. En ny underklass växer fram.
          </p>
          <p xml:id="i-MyfwZSMNQ2mXQomwTCv9X">
            Regeringen gör inget åt de höga trösklar som cementerar utanförskapet
            utan höjer skatten på jobb och företagande, något som också drabbar
            många utrikes födda. I stället för att sänka trösklarna hittar
            regeringen på traineejobb, extratjänster och beredskapsjobb –
            allt annat än riktiga jobb.
          </p>
          <p xml:id="i-RAPu23FoThD7UqZn4kdF1u">
            Liberalerna väljer en annan väg. Vi vill fokusera på riktiga
            reformer för att öppna arbetsmarknaden för fler och därmed öka
            människors frihet och möjligheter till egen lön och försörjning.
            Att liberalisera arbetsmarknaden och införa startjobb med lägre
            ingångslön är nödvändigt. Det måste bli billigare och enklare
            att anställa. Våra förslag kring startjobb, fler enkla jobb och
            värnandet av RUT-reformen ligger fast (se närmare under utgiftsområde
            14).
          </p>
          <p xml:id="i-ScqrzoyKhzp5fkReYxG7RM">
            De som har utbildning och yrkeserfarenhet måste få verktyg för
            att snabbt komma i jobb. Snabbare valideringsprocess, effektivare
            insatser för kompletterande utbildningar och en smartare introduktion
            i arbetslivet behövs. Vuxenutbildning och lärlingsanställningar
            måste stärkas. Vi vill införa yrkesskola, vilket också är en del
            av migrationsöverenskommelsen. Sfi-undervisningen ska individanpassas
            mer och ska kunna kombineras med praktik och jobb. Föräldralediga
            ska erbjudas språkundervisning.
          </p>
          <p xml:id="i-7smKtSwEUs2WNXy1PnoqVd">
            Alltför många utrikes födda kvinnor saknar jobb och egen lön.
            Kvinnor och män måste mötas av samma förväntningar och krav på
            att jobba, och svenska myndigheter ska inte bidra till att traditionella
            könsroller upprätthålls. Arbetsförmedlingen måste ha ett tydligt
            uppdrag att tidigarelägga nyanlända kvinnors inträde på arbetsmarknaden.
            Vårdnadsbidraget ska inte återinföras och föräldraförsäkringen
            ska reformeras.
          </p>
          <p xml:id="i-16p8PZweer3g2f7cQwuJRX">
            Kraven på att delta i etableringsinsatser måste stärkas genom
            att etableringsersättningen sänks vid ogiltig frånvaro. Etableringsersättningen
            bör sänkas vid frånvaro på grund av sjukdom eller vab till 80
            procent och därmed likna det generella arbetsmarknadspolitiska
            regelverket.
          </p>
          <p xml:id="i-AL5Y3R5SaGzzkUywu1YAKT">
            Utöver jobb och utbildning är kunskaper om det svenska samhället
            centralt för att kunna bygga sin framtid i Sverige. Samhället
            har ett ansvar att informera och tydliggöra vad som förväntas
            av alla, kvinnor som män, och vilka principer som är avgörande
            för ett demokratiskt, sekulärt och jämställt samhälle. Samhällsorienteringen
            ska vara obligatorisk och förbättras, både till omfång och innehåll.
            Jämställdhet mellan kvinnor och män ska betonas, inklusive vikten
            av kvinnors och mäns lika rättigheter och skyldigheter i samhället
            generellt och på svensk arbetsmarknad. Frågor om hedersrelaterat
            våld och förtryck ska lyftas fram. Även hbt-personers rättigheter
            måste behandlas och frågor om yttrandefrihet och tryckfrihet måste
            belysas, liksom andra centrala frågor för vårt demokratiska, sekulära
            och jämställda samhälle. Det är viktigt att skolan också gör insatser
            för att ge barn och unga relevant samhällsinformation. Nyanlända
            unga måste t.ex. ta del av skolans sexual- och samlevnadsundervisning.
          </p>
          <p xml:id="i-KeyotiNQRqFdm1rhf5yqaC">
            Barn ska inte behöva tolka åt sina föräldrar i kontakt med myndigheter
            eller i samband med vårdbesök. Bristen på tolkar är dock stor,
            och det krävs insatser för att snabbt utbilda och kvalitetssäkra
            fler tolkar men också för att finna fler flexibla, gärna digitala,
            lösningar.
          </p>
          <p xml:id="i-Bqh5VqZaPKEydBcJNBnacY">
            Det är i skolan som flickor och pojkar, oavsett bakgrund, ska
            ges lika möjligheter och livschanser. Det krävs särskilda ansträngningar
            för att alla nyanlända elever ska klara skolan. Nyanlända elever
            ska mötas av höga förväntningar och en undervisning som är anpassad
            till deras förkunskaper. Undervisningen måste bli mer lärarledd,
            något som gynnar dem som behöver skolans stöd allra mest. Under
            utgiftsområde 16 beskrivs närmare Liberalernas politik gällande
            skolgång för nyanlända, t.ex. åtgärder som handlar om att ge nyanlända
            mer tid att klara kunskapsmålen.
          </p>
          <p xml:id="i-VXpXm7KRjf4YPUUBJymB1L">
            Liberalerna vill införa ett stopp för nya religiösa friskolor,
            och befintliga religiösa skolor bör inte få tillstånd att utöka
            antalet elever. Religiösa friskolor riskerar att leda till att
            fler barn, däribland nyanlända barn och barn boende i utsatta
            områden, isoleras från det svenska samhället och får möta färre
            elever med svenska som modersmål. Det bidrar till att parallella
            samhällen växer fram. Kommuner bör få rätt att stoppa nya religiösa
            förskolor om de riskerar att motverka integrationen.
          </p>
          <p xml:id="i-mVxH3ckHnMic2dXRneyvg">
            Det civila samhället spelar en viktig roll när det gäller att
            främja nyanländas väg in i det svenska samhället. Det offentliga
            ska samverka och bidra med finansiellt stöd till civilsamhället
            för integrationsinsatser. På kommunal nivå kan med fördel en integrationspott
            för mindre och enklare aktiviteter avsättas till föreningar och
            skolor. Samtidigt får inga offentliga medel, vare sig på statlig
            eller kommunal nivå, användas till att främja odemokratiska organisationer
            eller föreningar som motverkar integration och jämställdhet. Både
            stat och kommun har ansvar för att bättre följa upp hur offentliga
            medel används och i förekommande fall dra in bidrag och kräva
            återbetalning.
          </p>
          <p xml:id="i-S2eiihb46DsNDkq1YujgL3">
            Alla kommuner har ett ansvar för att ta emot nyanlända, och bostadsbristen
            kräver en generell bostadspolitik som underlättar byggandet och
            som leder till nödvändiga flyttkedjor. Här driver Liberalerna
            på för t.ex. regelförenklingar i byggprocessen och sänkt flyttskatt.
            Kommuner måste också kunna ge tillfälliga bygglov för såväl genomgångsbostäder
            och studentbostäder som förskolor och skolor. Migrationsverkets
            tomma platser måste få användas för kommunalt mottagande av nyanlända.
            Andra lösningar handlar om att bygga modulhus, använda eventuellt
            hyresbestånd och återbostadisering av utrymmen. Privatpersoner
            bör uppmuntras att hyra ut delar av sin bostad till nyanlända.
          </p>
          <p xml:id="i-VmNJSDnK1Fb74S4J1PmQNe">
            Ett antal bostadsområden i Sverige präglas av socialt och ekonomiskt
            utanförskap. Skolresultaten är generellt på låg nivå och arbetslösheten
            hög. Många är beroende av försörjningsstöd och trångboddheten
            stor. Liberalerna drev under alliansregeringens tid ett aktivt
            arbete mot utanförskap i utsatta områden. I stället för att utveckla
            alliansregeringens arbete har regeringen dessvärre lagt ned satsningarna
            och tills nu dröjt med förslag på nya insatser. Det är olyckligt
            att viktigt arbete och tid på detta sätt har gått förlorat. Som
            framgår av budgetmotionen för 2017 har Liberalerna satsat dubbelt
            så mycket resurser som regeringen på särskilda insatser för utsatta
            områden.
          </p>
          <p xml:id="i-YHTDEHJ7v3by1pmgCEYkCh">
            I många av de utsatta områdena utmanas samhällets institutioner
            av parallella strukturer med egen normbildning, ekonomi och rättsskipning.
            Enklaver präglade av religiös fundamentalism fördjupas. Våldsbejakande
            religiös extremism förekommer i vissa områden. Allt fler vittnar
            om kvinnoförtryck, hederskultur och starkt fördömande attityder
            mot bl.a. hbt-personer. Rättssamhället har förlorat sin legitimitet
            och kontroll. Denna utveckling måste brytas. Allas frihet måste
            försvaras och tryggheten säkras där kriminella gäng och s.k. moralväktare
            styr. Rättssamhällets institutioner måste stärkas, återta kontrollen,
            öka sin närvaro och agera när de boendes frihet begränsas av kriminella.
            Inga parallellsamhällen ska accepteras. Under utgiftsområde 4
            presenteras en rad liberala åtgärder för fler poliser och ett
            närvarande rättssamhälle.
          </p>
          <p xml:id="i-JSbrPKMJTCgvV1CseroKrS">
            Alla ska ha samma möjlighet att nå sin fulla potential utan att
            hållas tillbaka av fördomar och diskriminering. Den som drabbas
            av diskriminering ska kunna få hjälp att få upprättelse och det
            ska kosta att diskriminera. Diskrimineringsombudsmannens (DO)
            verksamhet ska bedrivas rättssäkert och effektivt, och fler individer
            som utsätts för diskriminering ska få möjlighet till upprättelse.
            Vidare anser vi till skillnad från regeringen att det nu behövs
            en uppföljning av den hbt-strategi som presenterades av alliansregeringen.
            Det krävs ett kompetenslyft för hbt-frågor inom skola och fritid,
            socialtjänst, vård och omsorg och andra välfärdstjänster som kommuner
            och landsting ansvarar för.
          </p>
          <p xml:id="i-5kQDUStCoAiV91ux51K1Y2">
            Det liberala jämställdhetsuppdraget tar sikte på kvinnors och
            mäns lika rätt till frihet, ansvar och makt. Det handlar om att
            frigöra individen genom att bekämpa den bristande jämställdheten
            och de värderingar som ligger bakom. Jämfört med flertalet länder
            i vår omvärld har Sverige hunnit långt i utvecklingen mot jämställdhet,
            men fortfarande år 2017 är Sverige inte ett jämställt land. Patriarkala
            maktstrukturer begränsar individens frihet och möjlighet att delta
            fullt ut i samhället. Insikten om att denna ofrihet särskilt drabbar
            kvinnor och att dessa maktstrukturer måste brytas gör Liberalerna
            till ett feministiskt parti.
          </p>
          <p xml:id="i-DCphKVv8ev3ut4rQPkSjXR">
            Strävan mot jämställdhet är inte en fråga om tyckande; det är
            en fråga om kunskap. I dagens Sverige skiljer det 3,6 miljoner
            kronor i livsarbetsinkomst mellan en genomsnittlig man och en
            genomsnittlig kvinna, kvinnor tar ut tre gånger fler föräldradagar
            än män, traditionellt kvinnliga yrken präglas av lägre löner än
            traditionellt manliga yrken och kvinnor löper långt större risk
            att råka ut för grovt våld i det egna hemmet. Liberalerna utgår
            från sådana faktum, ser hur individer drabbas, erkänner strukturerna
            bakom och arbetar för förändring. Det är detta som är liberal
            feminism.
          </p>
          <p xml:id="i-3x8krzSGhZfqS6vNj7hNv7">
            På Liberalernas initiativ gav alliansregeringen jämställdhetsutredningen
            (SOU 2015:86) i uppdrag att följa upp och analysera hur jämställdheten
            mellan kvinnor och män har utvecklats under de senaste tio åren
            och bedöma måluppfyllelse och effektivitet i jämställdhetspolitiken.
            Utredningen föreslog att en jämställdhetsmyndighet skulle inrättas,
            och detta genomförs nu. Ett avgörande villkor för att Liberalerna
            skulle stödja inrättandet av den nya myndigheten var dock att
            regeringen backade från sina planer på att samla allt ansvar för
            frågor kring hedersrelaterat våld till myndigheten. Regeringen
            har tagit intryck och ändrat sina planer, vilket vi välkomnar.
          </p>
          <p xml:id="i-9EGJJPABGPZ13juxmZW11W">
            Ekonomisk ojämställdhet bidrar till fortsatt ojämställdhet på
            andra arenor, och ojämställdhet på andra arenor bidrar till fortsatt
            ekonomisk ojämställdhet. Liberalernas jämställdhetspolitik syftar
            till att bryta detta mönster och sluta inkomstgapet mellan kvinnor
            och män. Bland de 20 mest välavlönade yrkena är 17 dominerade
            av män. Det behövs en politik som bryter den horisontella och
            vertikala segregationen på svensk arbetsmarknad. Det handlar också
            om villkoren när kvinnor arbetar. En del i detta arbete är Liberalernas
            satsning på karriärlöner för skickliga lärare, som höjer lönenivån
            i Sveriges största kvinnliga akademikeryrke. Liberalerna vill
            fortsätta verka för högre löner inom kvalificerade kvinnodominerade
            yrken i offentlig sektor. Därför har Liberalerna presenterat finansierade
            förslag på att införa karriärtjänster för specialistsjuksköterskor.
            Det offentliga har ett ansvar att verka för jämställd tillgång
            till makt och ska särskilt visa vägen genom jämställd karriärutveckling
            och rekrytering till myndigheter och offentligt ägda bolag. Att
            öka kvinnors företagande är ytterligare en prioritet. Mångfald
            inom välfärdssektorn är en viktig jämställdhetsfråga, och det
            är olyckligt att regeringen vill försämra möjligheterna att bedriva
            företag inom välfärdssektorn.
          </p>
          <p xml:id="i-CcKL92S4UgHYFZ4qNitULU">
            Sveriges föräldraförsäkring har rankats som en av världens främsta.
            Den är generös i både längd och ersättningsgrad och den skapar
            reella möjligheter att kombinera föräldraskap med arbete. Samtidigt
            bidrar det fortsatta ojämställda uttaget till att konservera en
            könssegregerad arbetsmarknad. Liberalerna gick till val 2014 på
            att införa en tredje öronmärkt månad åt vardera vårdnadshavaren
            i föräldraförsäkringen, en reform som nu är genomförd. Liberalerna
            fortsätter nu att utveckla sin politik för en jämställd och flexibel
            föräldraförsäkring och Liberalernas jämställdhetspolitiska arbetsgrupp
            har lagt fram förslag till en total reformering av försäkringen.
          </p>
          <p xml:id="i-N2jVKkVvSNshU5dJCZKrFw">
            Mäns våld mot kvinnor är det mest extrema uttrycket för ojämställda
            maktrelationerna mellan män och kvinnor. Därför är det viktigt
            att angripa de attityder och idéer som upprätthåller könsrelaterat
            förtryck i samhället och stärka de förebyggande insatserna. För
            att ytterligare stärka det jämställdhetspolitiska arbetet behövs
            mer resurser, vilket vi liberaler också har avsatt i vårt budgetalternativ
            för 2017.
          </p>
          <p xml:id="i-5B2EJnzfqkNyeGzZ7oNEkP">
            Att bekämpa hedersrelaterat våld och förtryck är en av de viktigaste
            jämställdhetsfrågorna. Fler av de personer som utsätter sina närstående
            för hot och våld måste ställas inför rätta. ”Lex Fadime” – en
            särskild straffskärpningsregel för brott som begås med hedersmotiv
            – måste införas så att hedersmotiv leder till strängare straff
            på samma sätt som redan gäller för bl.a. rasistiska motiv. Samhället
            ska kunna ge ett långvarigt skydd och i vissa fall en permanent
            skyddad identitet till dem som utsätts för hedersrelaterat våld
            och förtryck. Alltför få anmälningar av hedersbrott leder till
            åtal, vilket måste förändras. Anmälningar av hedersrelaterade
            brott måste alltid utredas och falla under allmänt åtal. Reglerna
            för utvisning av icke-svenska medborgare som döms för brott ska
            skärpas. Det ska vara en skyldighet att alltid pröva utvisning
            om straffvärdet är minst sex månaders fängelse, till skillnad
            från dagens praxis som ligger på minst ett års fängelse. Dessutom
            vill vi att frågan om utvisning alltid ska prövas när det gäller
            vissa typer av brott inklusive hedersrelaterade brott.
          </p>
          <p xml:id="i-MRxjXSbxcr8JkaLgW5oax2">
            Barnäktenskap ska aldrig accepteras. Inget barn, och det gäller
            även asylsökande flickor, ska leva under äktenskapsliknande former.
            Liberalerna har i riksdagen tagit initiativ som lett till att
            ett lagstiftningsarbete nu inletts för att skyndsamt täppa till
            de sista luckorna i förbuden mot barn-, tvångs- och fullmaktsäktenskap.
            Vår åsikt är lika enkel som självklar: i Sverige ska inget barn
            under 18 år någonsin betraktas som gift.
          </p>
          <p xml:id="i-MspjK68HLpvWth49GZ2QsV">
            Arbetet att bekämpa hedersrelaterat våld och förtryck måste intensifieras
            och barnperspektivet i arbetet stärkas. Detta underströk Liberalerna
            redan i budgetmotionen för 2017 där vi avsatte 0,5 miljarder kronor
            under fyra år. Det behövs en ny nationell kartläggning för att
            öka kunskapen och få fram statistik om hur omfattande hedersproblematiken
            är. En permanent nationell samordning av hedersfrågorna behövs,
            och myndigheters arbete måste stärkas. Vidare behövs en kompetenssatsning
            inom kommuner och landsting. Skolan, inklusive skolhälsovården,
            måste ha ett tydligt uppdrag att arbeta med frågor om jämställdhet
            och hedersproblematik. En handlingsplan ska finnas för arbetet
            att förhindra och förebygga hedersvåld och förtryck. Även pojkarnas
            situation måste lyftas. Det civila samhället och organisationer
            som arbetar med hedersfrågor måste få ökat stöd. Vi vill också
            se mer stöd till den feministrörelse som vuxit fram i utsatta
            områden.
          </p>
          <head xml:id="i-Gabe4ZD4pxTW4B8RKRGKjN" type="h2">
            Utgiftsområde 14: Arbetsmarknad och arbetsliv
          </head>
          <p xml:id="i-MHPa2hTs37Bes6VFvxWyB7">
            Sveriges arbetsmarknad är tudelad. Det råder arbetsbrist och
            arbetslöshet på samma gång. Arbetsbristen finns främst inom den
            offentliga sektorn och bland privata tjänstemän. Samtidigt har
            personer med låg utbildning svårt att komma in på arbetsmarknaden,
            och en ny underklass växer fram. Det är tydligt att alla samhällsgrupper
            inte drar nytta av den rådande högkonjunkturen. Nyanlända, unga
            utan högre utbildning samt funktionsnedsatta är grupper som lämnas
            utanför. Vi ser med oro på att regeringen inte vidtar de reformer
            som nu krävs för att fler med låg utbildning ges reella möjligheter
            att få jobb och egen försörjning.
          </p>
          <p xml:id="i-Pfm2wgu7GEa2eJzBreHpJE">
            Det tar alldeles för lång tid för nyanlända, framför allt nyanlända
            kvinnor, att etablera sig på arbetsmarknaden, och det är främst
            arbetssökande med låg utbildningsnivå som drabbas av Sveriges
            stelbenta arbetsmarknad. Utrikes födda som vistats i Sverige i
            över sju år och som har låg utbildningsnivå har i genomsnitt en
            sysselsättningsgrad på under 50 procent. Flera expertinstanser
            som Konjunkturinstitutet, EU-kommissionen, OECD, Internationella
            valutafonden (IMF) och Finanspolitiska rådet pekar på att de höga
            ingångslönerna försvårar för människor med låg utbildning och
            dålig förankring på arbetsmarknaden att få jobb.
          </p>
          <p xml:id="i-QQ6xwfYKnHyPwxRxZXjb8t">
            Vi liberaler vill ge alla människor möjligheter att få jobb och
            egen försörjning. Det räcker inte att som regeringen lägga ännu
            mer skattepengar på fler och utökade arbetsmarknadspolitiska program
            och ersätta den öppna arbetslösheten med en dold. Det behövs olika
            former av utbildningsinsatser men samtidigt kommer inte alla att
            kunna utbilda sig och ta igen förlorade skolår. Fler enkla jobb
            och lägre trösklar in på arbetsmarknaden är centralt. Det måste
            bli billigare och enklare att anställa. Dessutom brådskar det
            eftersom alltför många människor annars riskerar att hamna i bidragsberoende
            och ett långvarigt utanförskap.
          </p>
          <p xml:id="i-TC4Mr1BG4XBHbVmvaDtnzt">
            Liberalernas prioriteringar i höstens budgetmotion ligger fast.
            Vi avvisade exempelvis regeringens fortsatta utbyggnad av olika
            arbetsmarknadspolitiska åtgärder, vilket fortfarande kvarstår.
            Arbetsförmedlingen i sin nuvarande form måste läggas ner. Vi menar
            att Arbetsförmedlingen inte bör rikta fokus på arbetssökande som
            inte behöver myndighetens hjälp utan måste fokusera på dem som
            står längst från arbetsmarknaden. Till dess att myndigheten ombildas
            anser Liberalerna att Arbetsförmedlingens förvaltningsanslag bör
            reduceras för att fördela statens resurser mer ändamålsenligt.
          </p>
          <p xml:id="i-GXaEuPhDLgJ6xb6xN1t7tJ">
            Vi konsterarar att regeringen höjer skatten på jobb och företagande
            och i princip reflexmässigt öser in pengar i resultatlösa arbetsmarknadsåtgärder
            som inte leder till riktiga jobb utan resulterar i undanträngningseffekter
            på arbetsmarknaden. Regeringen hittar på traineejobb, extratjänster
            och beredskapsjobb som inte ger resultat. Under tiden cementeras
            utanförskapet. Vi vill i stället fokusera på riktiga jobb. Skatten
            på jobb och företagande måste sänkas, och det krävs reformer för
            att öppna arbetsmarknaden för fler. Som många experter pekar på
            måste det bli billigare och enklare att anställa.
          </p>
          <p xml:id="i-6FWu9FDi3cZEpWxs2jXiwu">
            Liberalerna tar därför det ansvar som arbetsmarknadens parter
            borde ha tagit, och vi föreslår startjobb, en ny anställningsform
            för unga och nyanlända där arbetsgivarens kostnader för att anställa
            halveras. Administrationsbördan reduceras kraftigt genom att det
            inte krävs något samtycke från vare sig Arbetsförmedlingen eller
            parterna för att tillämpa anställningsformen. Under avsnittet
            Nya prioriteringar i denna vårmotion finns en utförligare beskrivning
            av startjobben, som är just en start och en biljett in på svensk
            arbetsmarknad och som ger fler människor friheten att få en egen
            lön att leva på.
          </p>
          <p xml:id="i-3wXvnWkE5VLx9vB8jw6XHb">
            Som anges i höstens budgetmotion ska det alltid löna sig att
            arbeta, även för den med försörjningsstöd eller den som jobbar
            deltid. Den s.k. jobbstimulansen i försörjningsstödet bör öka
            från 25 procent till 40 procent. Dessutom ska samhället ha höga
            förväntningar på egenförsörjning, och vi vill att motprestation
            för försörjningsstöd ska bli obligatoriskt i kommunerna. Vidare
            står vi fast vid införandet av en obligatorisk arbetslöshetsförsäkring
            och vår syn på a-kassan som omställningsförsäkring.
          </p>
          <head xml:id="i-HAuWKgt3vRgjHLqPyJ3TuQ" type="h2">
            Utgiftsområde 15: Studiestöd
          </head>
          <p xml:id="i-TPWUUocEiMUQqspCGgGMuW">
            Högre studier ger möjligheter att lära sig mer om omvärlden och
            få nya perspektiv. Det ger unga människor en möjlighet att tillsammans
            lära sig analysera omvärlden och ifrågasätta det som ofta tagits
            för givet. Högre utbildning för Sverige framåt. Det handlar inte
            bara om att rusta unga personer för arbetsmarknaden; det handlar
            även om att öka kunskapen och bildningen i Sverige.
          </p>
          <p xml:id="i-LJVLkDdZSkJisgHh9TfcuJ">
            Studiestödssystemet i Sverige är ett av världens mest generösa
            och ger människor goda möjligheter att studera vidare eller återuppta
            tidigare studier. Liberalernas bedömning är att studiemedelssystemet
            i huvudsak är väl avpassat. Ytterligare reformer kan dock på sikt
            bli aktuella. Liberalerna vill bl.a. fortsätta arbetet för bättre
            matchning och kompetensutveckling på den svenska arbetsmarknaden.
            I det perspektivet bör det vara aktuellt att pröva om individuella
            kompetenskonton kan byggas upp för att användas vid vidareutbildning
            och omskolning.
          </p>
          <p xml:id="i-5d9XsHTyh9BiD5nmho5fsk">
            I riksdagen behandlas just nu regeringens förslag till s.k. studiestartsstöd,
            en stödform som avses införas den 2 juli 2017. Studiestödsformen
            är ämnad för arbetslösa som är minst 25 år och som har en kort
            tidigare utbildning och ett stort behov av utbildning på grundläggande
            eller gymnasial nivå för att kunna etablera sig på arbetsmarknaden.
            Stödet ska i huvudsak administreras av CSN (Centrala studiestödsnämnden)
            och enligt regeringen i så stor utsträckning som möjligt överensstämma
            med reglerna för studiemedel. Liberalerna anser att förslaget
            har presenterats alldeles för tätt inpå det planerade införandet.
            Det skulle sannolikt vara svårt för kommunerna, Arbetsförmedlingen
            och CSN att få ett välfungerande samarbete med så kort varsel.
            Därför ställer vi oss skeptiska till att införa ett så omfattande
            studiestartsstöd under kommande budgetperiod. För att komma igång
            med införandet så fort som möjligt och för att fokusera på de
            mest angelägna grupperna ställer Liberalerna sig positiva till
            att inför nästkommande budgetperiod införa ett studiestartsstöd
            för dem som saknar grundskoleutbildning. Alla i Sverige ska ha
            möjlighet att kunna slutföra grundskolan. Gymnasieskolan är en
            frivillig skolform och det finns skäl att misstänka att avhoppen
            kan öka om man skapar incitament för att hoppa av för att senare
            slutföra sina gymnasiestudier med bättre ekonomiska villkor. Dessutom
            kan det vara problematiskt att elever i samma komvuxklass har
            olika ersättningar.
          </p>
          <p xml:id="i-BuymLcGDP8XohakASsBKYV">
            För att höja läraryrkets status och minska lärarbristen har Liberalerna
            föreslagit att en examenspremie ska införas för den som fullgör
            speciallärar- eller specialpedagogexamen liksom ämneslärarexamen
            inom matematik, biologi, kemi, fysik eller teknik.
          </p>
          <p xml:id="i-XkTzmzUKvCsCQeyvetaXb2">
            Liberalerna föreslår att nya studielån inte ska kunna skrivas
            av vid 68 års ålder. Inga andra lån skrivs av vid en viss ålder,
            och vi anser därför att det är rimligt att åldersavskrivning inte
            omfattar nya studielån.
          </p>
          <p xml:id="i-Q9q1foU4EUXrK6mc8o4w6t">
            CSN har på regeringens uppdrag genomfört en kartläggning och
            analys för att öka kunskapen om orsakerna till uteblivna inbetalningar
            hos låntagare bosatta utomlands samt föreslå konkreta åtgärder
            för att vända utvecklingen. Vi förutsätter att regeringen kommer
            använda utredningens analys och undersöka vilka av de föreslagna
            åtgärderna som skulle vara praktiskt genomförbara för att öka
            återbetalningarna.
          </p>
          <p xml:id="i-5yeP9BZW6dv3sTU9rdAmC4">
            Liberalerna har tidigare medverkat till att fribeloppet för studenter
            har höjts. Ett högre fribelopp underlättar för de flitiga studenter
            som har tid och möjlighet att arbeta under studierna. För att
            fortsätta stimulera framväxten av ett allt längre arbetsliv bör
            det även i fortsättningen vara aktuellt att se över åldersgränserna
            i studiemedelssystemet.
          </p>
          <p xml:id="i-Hx54GqzPv7Gutr7nnJEM9K">
            Liberalerna anser att unga som på grund av funktionsnedsättning
            behöver förlängd skolgång bör få ersättning via studiemedelssystemet,
            inte via aktivitetsersättningen.
          </p>
          <head xml:id="i-3svuXcZjr6pjh1bYQWdHYX" type="h2">
            Utgiftsområde 16: Utbildning och universitetsforskning
          </head>
          <p xml:id="i-G8GXNHevv9fQ533VEBRXFt">
            Kunskap och bildning är den viktigaste faktorn för att stärka
            den enskilda människans möjlighet att leva i frihet. Utbildning
            ger människan möjlighet att förbättra sin livssituation utifrån
            sina egna förutsättningar. Kunskap bryter barriärer, öppnar nya
            vägar och stärker den enskildes förmåga att orientera sig och
            fatta egna självständiga beslut.
          </p>
          <p xml:id="i-XVetigNxRA9a8tNQ1qsR5r">
            Utbildningssystemet ska ställa höga krav och ha höga förväntningar
            på alla elever för att kunna få en likvärdig skola där alla elever
            har samma möjlighet till utbildning. Kunskap är och förblir skolans
            huvuduppdrag.
          </p>
          <p xml:id="i-3DRrhsf8x4uetUXL6u7KCb">
            Liberalerna har lett en total omläggning av svensk skola med
            en ny läroplan, nationella prov, skriftliga omdömen, betyg från
            årskurs 6 och en ny betygsskala med fler steg. I de senaste mätningarna
            från de internationella studierna Timss och PISA visar det sig
            att de liberala skolreformerna har gett resultat, elevernas kunskaper
            har vänt uppåt efter flera decennier av försämrade resultat.
          </p>
          <p xml:id="i-CGameDhUkCjFenQ3YFy9oz">
            Liberalerna anser att fortsatta reformer är nödvändiga. Baskunskaper
            ska kartläggas redan i årskurs 1 så att alla elever går ut grundskolan
            med de kunskaper de behöver för att klara fortsatta studier. De
            elever som riskerar halka efter ska få stöd så tidigt som möjligt.
            Fler speciallärare och specialpedagoger behövs, och det specialpedagogiska
            arbetet måste utvecklas.
          </p>
          <p xml:id="i-VNk3BkisA5nsUkB7vfpNjy">
            Förskolan ska erbjuda trygg omsorg och stimulera lärande. Skolinspektionens
            tillsyn över förskolan ska stärkas med fokus på kvalitet och måluppfyllelse.
            Liberalerna vill att skolan återförstatligas och skolstarten ska
            ske vid sex års ålder. Därmed förlängs skolplikten till tio år
            och förskoleklassen blir den första av tio årskurser. Därför föreslår
            vi att det under 2017 tillsätts en utredning som tar fram förslag
            på formerna för ett modernt statligt huvudmannaskap för skolan
            där kvalitet och likvärdighet säkras genom statlig finansiering,
            nationella mål, utvärderingar och tillsyn.
          </p>
          <p xml:id="i-2KRFuvvPvKi5Xx2cVGAZHF">
            Förskolans betydelse för barns utveckling, inte minst för språkträningen,
            är central. Alla barn har rätt till modersmålsstöd. För många
            nyanlända barn är förskolan extra viktig. I dag har barn till
            föräldralediga och arbetslösa bara rätt till 15 timmar i veckan
            på förskola. Barn till föräldralediga och arbetslösa bör ha rätt
            att delta i förskolans verksamhet upp till 30 timmar i veckan.
            Öppna förskolan möjliggör för barn och föräldrar att träffa andra
            och träna svenska språket och den bör av det skälet ha hög tillgänglighet.
            Kommunerna ska arbeta uppsökande för att få fler nyanlända barn
            till förskolan.
          </p>
          <p xml:id="i-6fEEoyjxgYYe8kyUsSdc5c">
            De nyanlända som kommer till Sverige i förskole- och lågstadieåldern
            klarar sig ofta förhållandevis bra i skolan. De lär sig snabbt
            svenska när de befinner sig i skolan och får möjlighet att umgås
            med jämnåriga kamrater. För de nyanlända elever som kommer till
            Sverige i tonåren är förutsättningarna betydligt sämre. De får
            en alltför kort tid i skolan för att nå kunskapsmålen i basämnena.
            Vi har därför lagt fram finansierade förslag om att skolplikten
            ska kunna förlängas, att undervisning bedrivs på sommarlovet och
            att undervisningen ska kunna ges enligt en ännu mer anpassad studieplan
            än i dag.
          </p>
          <p xml:id="i-U1vKeGwHCeTLyDGJCLYYjf">
            Nyanlända ska ha rätt till modersmålsstöd, studiehandledning
            och modersmålsundervisning. Genom den anpassade studieplanen ökas
            antalet lektioner i svenska samtidigt som studiehandledning ges
            i övriga ämnen. Ett snabbspår för att rekrytera fler studiehandledare
            bör införas. Elever som lär sig snabbt och visar en god kunskapsutveckling
            på ett annat språk ska ha rätt till snabbspår för att inte tappa
            fart i sin inlärning. Rektorn har dock ansvar för att kraven på
            att lära sig svenska inte sänks. Ett särskilt preparandår inrättas
            för nyanlända elever som siktar på att snabbt börja på gymnasiets
            teoretiska program. Elever som bedöms klara gymnasieprogram på
            engelska ska kunna läsa detta och samtidigt läsa in svenska på
            grundskolenivå.
          </p>
          <p xml:id="i-2Dvw6DHrdSAzn3THqas67i">
            Vi vill införa ett aktivt skolval i hela landet för att motverka
            boendesegregationen. Skolverket får också i uppdrag att utreda
            förutsättningarna för ett gemensamt kösystem för alla skolor i
            kommunen.
          </p>
          <p xml:id="i-S2TcNwKyhzZh2v4JLcHsWP">
            Skolan har stora brister vad gäller studiero i klassrummen och
            det måste lyftas högre upp på den politiska agendan. Vuxna i skolan
            ska ha befogenheter och kunna ta ansvar för att skapa ordning,
            studiero och trygghet. Vi måste ge verktyg och stöd åt de skolledare,
            lärare och övrig personal vars vardag är att hantera ett stökigt
            klassrum, något som också drabbar eleverna, och ge dem möjlighet
            att arbeta förebyggande för en trygg miljö. Därför vill Liberalerna
            införa ett stöd till utsatta skolor som kan sökas av huvudmännen
            hos Skolverket för att långsiktigt verka för ökad studiero. Skolorna
            ska själva utforma förslag till satsningar, t.ex. på nya arbetsmetoder,
            fler vuxna i skolan, ökat föräldraansvar eller samarbete med organisationer
            som kan arbeta förebyggande.
          </p>
          <p xml:id="i-ECX7BfTPsheTR534PKXQ51">
            År 2014 föreslog alliansregeringen införandet av ett skriftligt
            ordningsomdöme för högstadiet och gymnasiet. Regeringsskiftet
            samma år innebar att frågan avfördes från den politiska dagordningen
            av den nuvarande regeringen. Som ett led i att öka studieron i
            skolan vill Liberalerna att Skolverket ska få i uppdrag att förbereda
            införandet av ett skriftligt ordningsomdöme. Ordningsomdömet ska
            inte finnas med i slutbetyget utan ska ges terminsvis i ett separat
            dokument och vara frivilligt för skolorna. Liberalerna vill utöka
            den allmänna undervisningstiden, särskilt i idrott och hälsa samt
            i matematik, så att undervisningen under den totala skoltiden
            i grundskolan närmar sig ett EU-snitt.
          </p>
          <p xml:id="i-MbUVrKUhrmkCDcb9W2zWiV">
            I regeringens utredning Likvärdigt, rättssäkert och effektivt
            – ett nytt nationellt system för kunskapsbedömning föreslås en
            digitalisering av de nationella proven och att en försöksverksamhet
            med digitala centralt rättade prov ska inledas. Tyvärr väljer
            utredaren en försiktig linje där försöket ska inledas först 2018
            och pågå till 2021 med målet att nya digitala prov ska börja användas
            2022. Det anser Liberalerna vara alltför försiktigt och inte tillräckligt
            omfattande. Svenska elever har god datorvana och därför borde
            det vara enkelt att snabbt digitalisera de nationella proven med
            gott resultat och därmed lätt kunna jämföra provresultaten med
            de faktiska betygen.
          </p>
          <p xml:id="i-PvfpGyRp9yfyrQV9bfavP2">
            De återkommande internationella kunskapsproven PISA och Timss
            görs helt digitalt i Sverige. Ett sätt att täcka alla ämnen som
            ett komplement till dagens nationella prov är att införa årliga
            PISA-prov i alla teoretiska ämnen. På så sätt får man en nationell
            koppling till elevernas resultat och den generella betygsnivån.
            Det skulle vara ett effektivt sätt att minska betygsinflationen
            och få likvärdiga betyg.
          </p>
          <p xml:id="i-9YjEHvjjBYf78auCHGA3kU">
            I Sverige deltog 5 500 elever från 202 skolor i den senaste PISA-mätningen
            2015 i ett representativt urval som ansågs vara tillräckligt för
            att det skulle vara möjligt att dra statistiskt säkerställda slutsatser
            om de svenska elevernas kunskaper i läsförståelse, matematik och
            NO. Att låta Skolverket genomföra egna årliga datoriserade PISA-mätningar
            i alla teoretiska ämnen som inte har nationella prov med ett begränsat
            urval av elever på våren i årskurs 9 skulle koppla betygssättningen
            till kunskapsnivån.
          </p>
          <p xml:id="i-DV3u1C7rLvSvEzKXr6AkWf">
            För elever i skolor i utanförskapsområden – områden där arbetslösheten
            är hög och utbildningsnivån låg – är utmaningarna extra stora.
            De elever som har de sämsta förutsättningarna ska ha mer ekonomiska
            resurser, men också möta de skickligaste lärarna och rektorerna.
            För att uppmuntra lärare och rektorer att söka sig till tjänster
            i skolor i utanförskapsområden ska dessa ges bättre löne- och
            arbetsvillkor. Liberalerna vill utöka antalet förstelärare, men
            också göra en särskild satsning på karriärtjänster i de mest utsatta
            utanförskapsområdena.
          </p>
          <p xml:id="i-T9BMFnjKCXqNHSDpgKEfC8">
            Karriärtjänsterna ska utlysas i en särskild ordning som helt
            nya tjänster och ska alltså inte utgå ifrån den befintliga organisationen.
            De skickliga lärarna ska ledas av de kompetentaste rektorerna.
            För att det ska vara möjligt måste rektorerna kunna bilda dessa
            ”superteam” vid sidan av dagens organisation och tjänstebefattningar.
          </p>
          <p xml:id="i-A3LsuE4zp7Hm6zRosKiYYN">
            För att få fler att vilja bli lärare behövs det en bred satsning
            för att höja lärarnas status, bl.a. genom att ämneslärarutbildningen
            till högstadie- och gymnasielärare slås ihop, att ställa krav
            på ämnesbehörighet för att sätta betyg, krav på masterexamen för
            att bli ämneslärare, mer ämneskunskaper och ämnesmetodik och högre
            antagningskrav till lärarutbildningen, omfattande vidareutbildning
            av den svenska lärarkåren och en kompletterande pedagogisk utbildning.
          </p>
          <p xml:id="i-HiQ1VmnG4pFF2j9wPY5iig">
            Liberalerna har föreslagit flera åtgärder för att motverka bristen
            på lärare. Höjda löner, fler karriärvägar, förändrad lärarutbildning
            och förbättrade arbetsvillkor är några av de förslag som har presenterats.
          </p>
          <p xml:id="i-JxrkhsuP6yrWjGZyaMrodx">
            Det behövs också fler vägar in i läraryrket. Snabbspår för nyanlända
            ska kompletteras med satsningar för att locka personer med universitetsutbildning
            till läraryrket. Den kompletterande pedagogiska utbildningen kan
            kortas ner efter bedömning av lärosätena och läsas parallellt
            med arbete i skolan.
          </p>
          <p xml:id="i-Ux1ZQ9AUH4Pq9FxmVLYtfZ">
            Lärarhögskolans utformning av den verksamhetsförlagda utbildningen
            (VFU) kan vara ett sätt att bidra till att minska lärarbristen
            genom att lärarstudenterna arbetar som lärarassistenter i en mer
            strukturerad form under ledning av handledare som blir en ny form
            av karriärtjänster för lärare.
          </p>
          <p xml:id="i-CUqBLLzSeYUPzY4c6nZ3Ck">
            För att göra det möjligt för lärare att arbeta kvar eller lockas
            tillbaka till läraryrket efter pensionsåldern bör den ökning av
            kostnaden att anställda personer över 65 år som regeringen införde
            2015, genom den särskilda löneskatten för äldre, justeras.
          </p>
          <p xml:id="i-Tu2BuN6f6Nk97uvmsGY3eL">
            Gymnasieskolan bör bli ämnesutformad med ämnesbetyg, och ett
            gymnasieprov införs som en bekräftelse på den samlade ämneskunskap
            som eleven har erhållit. Vid sidan av de traditionella gymnasieprogrammen
            och högskoleutbildningarna behövs det också branschanknutna utbildningar,
            bl.a. lärlingsjobb.
          </p>
          <p xml:id="i-57cnycnHCHvUGQgqKPNpwQ">
            Vi vill ha en gymnasial lärlingsutbildning där branscher och
            arbetsgivare har ökat inflytande och ansvar, s.k. branschlärlingar.
            Vi anser att lärlingsutbildningens attraktionskraft bör öka och
            ser därför lärlingsersättningen som en viktig del i detta. För
            att lärlingssystemet ska bli framgångsrikt är det viktigt att
            frågan om ersättning löses. Regeringen bör också återställa statsbidraget
            för gymnasial lärlingsutbildning.
          </p>
          <p xml:id="i-6TVNKi8yFhtPYKzoGdDQT4">
            Sverige behöver en stark vuxenutbildning för dem som vill förbättra
            sina grundkunskaper, specialisera sig inom ett yrke eller förbereda
            sig för högskolestudier. I regeringsställning skapade vi yrkeshögskolan.
            Vi vill införa en yrkesskola, en yrkesutbildning för vuxna motsvarande
            gymnasial nivå med ett stort inslag av arbetsplatsförlagt lärande.
          </p>
          <p xml:id="i-MK6raGop4jYb4317oHHx3S">
            En ökad satsning på fler sommarkurser vid högskolor och universitet
            skulle få en rad positiva sidoeffekter, bl.a. ökad genomströmning
            och att de sommarjobb studenterna har i dag skulle kunna tas av
            arbetslösa ungdomar.
          </p>
          <p xml:id="i-Cj6okWdp9Hc1EpaGkZAfnq">
            Sverige ska ha höga ambitioner när det gäller andelen personer
            som går vidare till högre studier, men utbyggnaden av antalet
            platser får inte ske på bekostnad av kvaliteten. Vi motsätter
            oss utbyggnad av högskoleplatser på de utbildningar som i dag
            inte kan fylla sina platser, t ex. inom lärarutbildningen. Lärarutbildningen
            behöver också centraliseras till färre orter. Valmöjligheten för
            studenterna ökar då genom de fler ämneskombinationer som ett större
            lärosäte kan erbjuda.
          </p>
          <p xml:id="i-4EEGKPm2Rz5s8LHNHyEsuv">
            Med Liberalerna och alliansregeringen höjdes de statliga forskningsanslagen
            kraftigt, och vi vill fortsätta att prioritera forskningen. Under
            Liberalernas ledning presenterade alliansregeringen två forsknings-
            och innovationspropositioner som sammantaget innebar att nivån
            på de årliga statliga anslagen höjdes med 9 miljarder kronor.
            Det var en ökning med mer än 30 procent. De historiskt stora satsningarna
            på forskning och innovation måste fortsätta. Vår grundläggande
            uppfattning är att Sverige i huvudsak ska bygga vidare på den
            tidigare alliansregeringens långsiktiga strategi för forskning
            och innovation.
          </p>
          <p xml:id="i-XruwrQZ3q2Z52Ugrr5nHxP">
            Högskolor och universitet har en viktig roll att spela som samhällets
            kritiska och självreflekterande spegel men också som motor i den
            kunskapsdrivna tillväxten. Autonomi är viktigt, och målet är att
            politiskt beslutade regleringar ska begränsas till frågor där
            staten har ett tydligt intresse av att styra. Det gäller t.ex.
            uppföljning av resultat och kvalitetsgranskning, ansvarsutkrävande
            samt rättssäkerhet för studenter. Vi anser att det ska finnas
            ett mål som visar på ambitionsnivån när det gäller investeringar
            för landets forskning och utveckling. Målet ska vara tidssatt
            och mätbart och därmed tydligt kunna redovisa hur stor andel av
            BNP som Sverige årligen satsar på forskning och utveckling.
          </p>
          <p xml:id="i-Tfjwf8VkidwNMSDXEQ1C4k">
            Resurstilldelningen till lärosätena är ett viktigt styrinstrument.
            I dag uppgår basanslagen till ca 43 procent medan externa intäkter
            utgör 57 procent. För att premiera vetenskaplig kvalitet införde
            alliansregeringen en modell där sedermera 20 procent av nya resurser
            omfördelades mellan lärosätena baserat på indikatorerna externa
            anslag för forskning samt publiceringar och citeringar. Den modellen
            bör i huvudsak bibehållas.
          </p>
          <head xml:id="i-DaJFk1Fff6VmZzBfFgCTKd" type="h2">
            Utgiftsområde 17: Kultur, medier, trossamfund och fritid
          </head>
          <p xml:id="i-CGWya66iaRVunxUey165WB">
            Sverige behöver en kulturpolitik för hela landet. I detta har
            kultursamverkansmodellen en nyckelroll. När modellen infördes
            tillfördes inga extra statliga medel, och den del som i praktiken
            fördelas till regionerna har heller inte ökat i samma takt som
            den regionala finansieringen. Detta har bidragit till att det
            varit svårt att uppnå den förnyelse av kulturpolitiken som var
            ett av syftena med kultursamverkansmodellen. Vi avsatte därför
            medel i vår höstbudget för att förstärka kultursamverkansmodellen.
          </p>
          <p xml:id="i-LpjVF4kLrHDjJkcdnUBEPw">
            Museernas roll som bildningsinstitutioner och deras forskningsanknytning
            ska stärkas. Liberalerna välkomnar att vissa museer vill erbjuda
            fri entré som ett sätt att öka människors tillgång till kulturarvet,
            men det ska vara upp till respektive museum att avgöra om och
            hur. Vi föreslog därför i höstbudgeten ett högre anslag för att
            möjliggöra fri entré, men föreslog samtidigt att bidraget borde
            vara frivilligt och sökbart för samtliga museer och utställningar
            som tar del av statens stöd till museer och utställningsverksamhet
            samt för läns- och regionmuseerna. För att stödja lokala och regionala
            kulturinstitutioner som t.ex. Dalhalla och Björkborn föreslog
            vi ett nytt sökbart stöd.
          </p>
          <p xml:id="i-VH3nv6H13KaF8EVjn6NBT8">
            Filmavtalet tjänade under många decennier svensk film väl, men
            samtidigt visade svårigheterna att hitta teknikneutrala stödformer
            att det behöver ersättas av något annat. Det var olyckligt att
            regeringen ensidigt skrotade avtalet och införde en helstatlig
            filmpolitik. Färsk statistik från filmbranschen visar nu att den
            nya politiken tvärt emot regeringens retorik inneburit mindre
            pengar till filmen. En modern och liberal politik bör i stället
            bygga på att öka antalet parter, stärka inflytandet och bredda
            finansieringen. De som tjänar pengar på svensk film bör vara med
            och finansiera mer ny svensk film. Liberalerna avvisade i höstens
            budget både det nya statliga filmstödet och höjningen av momsen
            på film. Film är kultur och bör beskattas som kultur.
          </p>
          <p xml:id="i-Wqa26d9MWVyeLbi8ejEdDo">
            Vi avvisade också flera av regeringens ökade utgifter på områden
            som är kommunala angelägenheter, som avgifter i kulturskolan,
            bidrag till samlingslokaler m.m.
          </p>
          <p xml:id="i-MX2hUUByb63cV6A9UHpTXX">
            Den liberala idrottspolitiken syftar till att skapa möjligheter
            för kvinnor och män, unga såväl som gamla att motionera och idrotta
            utifrån egna förutsättningar. Idrotten är Sveriges största folkrörelse
            och fyller en omistlig roll i civilsamhället. I många städer och
            mindre samhällen är den lokala idrottsrörelsen en samlingspunkt
            där människor möts över traditionella sociala gränser. Vi vill
            främja en fri och självständig idrottsrörelse som fostrar människor
            i demokratiska värderingar, och vi vill erbjuda alla möjligheter
            till positiva upplevelser av idrott.
          </p>
          <p xml:id="i-E1iRgjF1TZL69njfWNg7dw">
            Statens idrottspolitik bör innebära tydligt formulerade mål och
            en skarp uppföljning av målen, inte en mängd riktade stöd för
            olika i och för sig angelägna ändamål. Vi avvisade därför i höstens
            budgetmotion förslag om olika öronmärkta bidrag till idrotten.
          </p>
          <p xml:id="i-X8xqR4Dcqphd8CRjx5tk3G">
            När de svenska folkrörelserna växte fram betonade de alla mycket
            starkt behovet av folkbildning. Det var genom litteratur och studier
            som individen skulle skaffa sig verktyg att ta ökat ansvar för
            sig själv och i samhället. Folkbildningen har alltsedan dess genom
            sin särart spelat en viktig roll för att höja kunskapsnivån i
            samhället. Genom att vara fri och frivillig når och lyfter den
            människor som kanske inte kommit till sin rätt i det formella
            utbildningssystemet – t.ex. unga med intellektuell funktionsnedsättning.
            Därför föreslog vi i höstens budget ett ökat anslag för detta.
          </p>
          <head xml:id="i-7aenfmWXD65vCojqtYA3Yz" type="h2">
            Utgiftsområde 18: Samhällsplanering, bostadsförsörjning och byggande
            samt konsumentpolitik
          </head>
          <p xml:id="i-WP8jaVPPAM3iWjFebptZYp">
            En bostadsmarknad där fler får plats ökar människors frihet och
            möjlighet att forma sitt liv och ger bättre förutsättningar för
            jobb och tillväxt i Sverige. Det behövs en blandning av både hyresrätter,
            bostadsrätter, ägarlägenheter och villor i olika lägen och prisklasser.
          </p>
          <p xml:id="i-F2rp6cguaHLpUjGdLsYeR8">
            Liberalerna föreslår reformer som gör vägen till det första spadtaget
            kortare för byggföretagen och vägen till den första, andra eller
            tredje egna nyckeln kortare för de individer som i dag inte kommer
            in eller kommer vidare på en bostadsmarknad som inte fungerar.
            Vi föreslår detta därför att vi vill ha en bostadsmarknad där
            byggkostnaderna kan hållas nere genom ökad konkurrens, där bättre
            marknadsmekanismer gör att priserna för att hyra i högre grad
            speglar utbud och konsumenternas önskemål och där skattepolitiken
            har lagts om för att minska risken för både snabba prisstegringar
            och prisfall på ägarmarknaden.
          </p>
          <p xml:id="i-KobgCmaFVcq1UtFWctMFYT">
            Efter en bottennotering i samband med finanskrisen 2009 har nybyggandet
            i Sverige ökat i princip kontinuerligt. Ändå består krisen på
            den svenska bostadsmarknaden och bostadsbristen fortsätter att
            öka. För den sammantagna perioden 2016–2025 har Boverket beräknat
            att det behövs 710 000 nya bostäder, varav 440 000 behövs redan
            till 2020.
          </p>
          <p xml:id="i-GCYg5oVeZSyEgUYQ5r3PDm">
            Det är visserligen positivt att antalet påbörjade lägenheter
            2016 låg så pass högt som ca 63 000, vilket regeringen konstaterar
            i vårpropositionen (s. 35). Vad regeringen däremot inte nämner
            är att detta fortfarande är långt under det antal på 88 000 påbörjade
            bostäder som skulle behövas per år för att möta det existerande
            behovet fram till 2020.
          </p>
          <p xml:id="i-KxX7kUwwhcCULrXt2CvkBm">
            Enligt Boverkets senaste prognos beräknas det påbörjas 67 000
            bostäder under 2017. Även detta är alltså betydligt lägre än det
            eftersträvade antalet. Det bör också observeras att Boverket i
            siffran över påbörjade bostäder även räknar in de tillfälliga
            bostäder som nu färdigställs för att ge en första bostad till
            nyanlända med uppehållstillstånd. Eftersom dessa bostäder är tillfälliga
            kan de inte räknas in i det byggande som behövs för att möta det
            långsiktiga behovet.
          </p>
          <p xml:id="i-T5oau3GzBoSDzvN5uRcnaZ">
            Krisen på den svenska bostadsmarknaden handlar både om att det
            byggs för lite och att rörligheten är för låg. Bristen på bostäder
            är ett stort hinder för människors frihet och skadar också den
            svenska ekonomin. En uppskattning gör gällande att inlåsningarna
            på svensk bostadsmarknad gör att den svenska arbetslösheten är
            0,3 procentenheter större än vad den annars hade varit. Det är
            skillnaden mellan jobb eller arbetslöshet för 16 000 människor.
          </p>
          <p xml:id="i-Kyc5gKXctHoWJEqcy8XtYN">
            Förklaringarna till den låga rörligheten är flera. Boverket har
            konstaterat att den svenska hyressättningsmodellen fungerar allt
            sämre i takt med att bostadsmarknaden blir allt mer överhettad.
            De långa köerna till hyresbostäder är ett tydligt tecken på en
            icke fungerade marknad. För personer som äger sitt boende konstaterar
            samma myndighet att kostnaderna för att flytta och byta bostad
            sannolikt är de högsta i hela OECD.
          </p>
          <p xml:id="i-CP1nm6Rnr6QemszfKiK8dC">
            Anledningarna till att det byggs för lite är ännu mer mångfasetterade.
            Det handlar om det totala utbudet av mark och den takt som detaljplanelagd
            mark bebyggs. Fler detaljplaner måste upprättas, och fler bygglov
            måste vinna laga kraft. Inte minst handlar det om att minska de
            kostnader som är förknippade med överklaganden och långa ledtider.
          </p>
          <p xml:id="i-QmkxEU73PAEvEkErieJK9U">
            Regeringen håller fast vid en politik som syftar till att subventionera
            fram fler bostäder. Detta är i grunden feltänkt. Subventionssystem
            snedvrider konkurrensen mellan byggprojekt och minskar snarare
            än ökar incitamenten för bostadsbyggande. Ett avgörande skäl till
            att de bostadspolitiska överläggningarna 2016 mellan regeringen
            och oppositionen inte ledde till någon uppgörelse var regeringens
            övertro på subventioner och ovilja till de djupgående reformer
            som behövs.
          </p>
          <p xml:id="i-98ZBpuVS853XziBNYCHUDV">
            Liberalernas bostadspolitik syftar i stället till att få en bostadsmarknad
            präglad av mer rörlighet och mer byggande. Det är en bostadsmarknad
            som är just en fungerande marknad, där fler människor kan bo utifrån
            egna önskemål och förutsättningar. Det är en bostadsmarknad med
            enklare plan- och byggregler samtidigt som de höga ambitionerna
            för tillgänglighet upprätthålls.
          </p>
          <p xml:id="i-72GYGRWrBCLJWyyg92FGqD">
            I höstens budgetmotion presenterade Liberalerna en rad förslag
            för att liberalisera bostadspolitiken och möjliggöra fler bostäder.
            Bland annat yrkade vi på en avveckling av regeringens marknadsstörande
            och ineffektiva subventionspolitik i form av investeringsstöd,
            renoveringssubventioner och bidrag. Liberalerna vill därutöver
            gå vidare med ytterligare systemförändringar för att korta tiden
            från plan till bostad, dvs. förenkla regelsystem. Planprocessen
            ska förenklas, ledtiderna kortas och överklagandereglerna ses
            över. Konkurrensverket ska fortsätta att genomlysa byggsektorn.
            Byggherrar ska ges rätten att utarbeta detaljplaner som ska kunna
            prövas av kommunen. Vi har också lagt fram konkreta förslag om
            ekonomisk stimulans till de kommuner som har korta handläggningstider
            eller framgångsrikt förkortar sina handläggningstider för plan-
            och bygglovsärenden, och vi har föreslagit stärkt konsumentmakt
            på bostadsmarknaden genom att utveckla en offentlig hyresstatistik.
            Dessa våra prioriteringar i budgetmotionen för 2017 ligger i huvudsak
            fast och utgör ett underlag för vårt politiska utvecklingsarbete.
          </p>
          <p xml:id="i-25B2pcGYUgoWEKc7MRprio">
            Vi vill även ta ytterligare steg mot färre överklaganden och
            en snabbare överklagandeprocess. Vi vill att länsstyrelsernas
            roll på sikt renodlas till att vara samrådsaktör och inte part
            i denna typ av ärenden. Det bör även övervägas om det går att
            begränsa den sakägarkrets som har rätt att överklaga bygglovs-
            och detaljplanebeslut. Fler smärre åtgärder ska omfattas av enbart
            bygganmälan.
          </p>
          <p xml:id="i-H5WyTuooQEkwTtbEqgyKf1">
            För att öka rörligheten på bostadsmarknaden behöver flyttskatten
            sänkas permanent. Vi står fast vid vårt tidigare framlagda förslag
            om att sänka den effektiva skatten genom att taket på uppskovsbeloppet
            tas bort och räntebeläggningen på uppskovsbeloppet avskaffas.
            Detta skulle underlätta för ett ökat bostadsutbud i väsentligt
            högre grad än den tidsbegränsade skattelättnad som regeringen
            genomdrivit.
          </p>
          <p xml:id="i-36KL9Lp9N2XiFENevhniyH">
            Liberalerna anser att bruksvärdessystemet ska reformeras för
            ökad rörlighet. Inom det befintliga beståndet bör hyressättningen
            framöver i större utsträckning avspegla konsumenternas efterfrågan
            och individuella val. Inom bruksvärdessystemet behöver läge samt
            till- och frånval få större genomslag så att hyresnivåerna närmare
            speglar utbud och efterfrågan. Vad gäller nybyggnation ska fri
            hyressättning tillåtas. Inom ramen för presumtionshyressystemet
            ska också hyror kunna avtalas fritt mellan hyresvärd och hyrestagare.
            Presumtionshyrorna ska gälla utan bortre tidsgräns. Den fria hyressättningen
            ska kombineras med ett starkt besittningsskydd och en förutsägbar
            indexreglering under hela den period hyresgästen väljer att bo
            kvar.
          </p>
          <p xml:id="i-VUUDHmXAEGRWd6wSKRbuK">
            För att bidra till att bostadsområden får ett mer blandat utbud
            av bostäder vill vi att ägarlägenheter ska kunna inrättas även
            i befintligt bestånd genom ombildning av hyresrätter eller bostadsrätter.
            Vidare bör bostadssegregationen i områden helt dominerade av hyresrätter
            motverkas genom en särskild strategi för ombildning till bostadsrätter
            i dessa områden.
          </p>
          <p xml:id="i-2HRkRnJWYfYQZBpBUmXZLE">
            Dagens bostadsmarknad skapar särskilt stor otrygghet för många
            andrahandshyresgäster. Liberalerna vill göra ett antal förändringar
            för att underlätta laglig och ordnad andrahandsuthyrning. Ett
            svenskt system för trygga hyresdepositioner ska införas. Norge
            har ett system där depositionsbeloppet vid andrahandsuthyrning
            sätts in på ett neutralt konto. Ett motsvarande system bör införas
            i Sverige.
          </p>
          <p xml:id="i-DVciKr11nL2EUzaesWw5ZT">
            För att öka utbudet av lagliga andrahandsbostäder vill vi förbättra
            skattevillkoren vid andrahandsuthyrning. Vi vill därför stimulera
            fler att hyra ut villor, bostadsrätter och ägarlägenheter genom
            en generösare beräkning av den s.k. skäliga hyran.
          </p>
          <p xml:id="i-Qu4PbCw94SjtuzVqNWZZkL">
            Det finns en outnyttjad potential att bygga fler bostäder i attraktiva
            lägen, särskilt i glesbygd. Därför bör strandskyddet decentraliseras
            genom att kommuner ska kunna ansöka om att upphäva strandskyddet
            med hänvisning till ett lokalt behov av bostadsbyggande. I områden
            där exploateringstrycket bedöms som exceptionellt högt eller synnerliga
            skäl föreligger ska fortfarande ett strikt strandskydd tillämpas.
          </p>
          <p xml:id="i-97wM2vujKdaLxrb79EWNfi">
            Samhällsbyggnad innebär att skapa en bebyggelsemiljö där bostäder,
            kontor och verksamheter ligger i trygga och tillgängliga omgivningar,
            att skapa och vårda grönområden och att verka för minskad miljöpåverkan,
            god integration och social sammanhållning. Sverige är det land
            i EU som urbaniseras snabbast. Det ställer krav på långsiktig
            och framsynt stadsplanering.
          </p>
          <p xml:id="i-G45Fop1ZZ2HN1dv8pjzZBj">
            Öppna geodata är en viktig reform för både företag och medborgare.
            I december 2016 publicerades Nordens första forskningsrapport
            om de samhällsekonomiska effekterna av öppna geodata, där det
            konstaterades att öppna och avgiftsfria geodata skulle ge en samhällsekonomisk
            vinst på minst 200 miljoner kronor årligen och att det därutöver
            finns en ytterligare potential i miljardklassen. Både ekonomiska
            och demokratiska argument talar därför för att Lantmäteriet behöver
            påskynda tillgängliggörandet av öppna geodata. Regeringens förslag
            i budgetpropositionen för 2017 innebar endast ett första, begränsat
            steg, nämligen att fastighetsdata och vissa geodata blir avgiftsfritt
            tillgängliga för andra statliga myndigheter. För att bättre kunna
            ta tillvara de samhällsvinster som öppna geodata kan medföra anser
            Liberalerna att finansieringsmodellen bör ses över för att underlätta
            allmänhetens och företagens tillgång till öppna geodata.
          </p>
          <p xml:id="i-5jFCzZAXPQqKNDspywJHLp">
            Den liberala synen på konsumentpolitiken är att individen ska
            ha makt och möjlighet att fatta välgrundade beslut utifrån sina
            egna önskemål. För att konsumenten ska ha möjlighet att utöva
            sin konsumentmakt krävs kunskap samt en fri och öppen granskning
            där marknadsaktörer granskas och där oseriösa företag avslöjas.
            Det förutsätter i sin tur att konsumenterna har god tillgång till
            information. Staten ska ge konsumenterna goda möjligheter att
            göra sina egna val och vara medvetna om konsekvenserna av dem,
            men staten ska däremot inte bestämma vilka val konsumenterna ska
            göra.
          </p>
          <p xml:id="i-L5B8QTbwpYChSrK6cu3UwR">
            De oberoende konsumentorganisationerna spelar en avgörande roll
            för att ta till vara konsumenters intressen i samhället och på
            marknaden. Vi anser att regeringen har alltför låga ambitioner
            när det gäller nivån på stödet till konsumentorganisationer och
            står fast vid vår tidigare redovisade hållning att detta anslag
            ska höjas.
          </p>
          <head xml:id="i-9ciqZy8rfMrT3jzboYUEoj" type="h2">
            Utgiftsområde 19: Regional tillväxt
          </head>
          <p xml:id="i-Ri8AXNCifqiDkkVnHQeato">
            Utgångspunkten för oss liberaler är värnandet om människors makt
            över sin egen situation och möjlighet att skapa sin egen framtid.
            En liberal landsbygdspolitik strävar efter att skapa förutsättningar
            för dem som vill bo och arbeta på landsbygden eller i mindre tätorter
            att göra det. Vi ska ta vara på de unika förutsättningar för individers
            utvecklingskraft och företags konkurrenskraft som finns i olika
            delar av vårt land. För att möjliggöra service på landsbygden
            ser vi gärna flexibla lösningar och samarbeten mellan olika aktörer
            och anser att det finns behov av visst statligt stöd.
          </p>
          <p xml:id="i-RMwMvZD28NcyAa3KsNi3bQ">
            Hela Sveriges utvecklingskraft, tillväxtpotential och sysselsättningsmöjligheter
            ska tas till vara. De generella insatserna på nationell nivå för
            jobb, utbildning och för ett förbättrat företagsklimat behöver
            kombineras med regionala insatser. Grunden för vårt välstånd är
            och förblir företagande och ekonomisk utveckling. Liberalerna
            vill ge människor och företag över hela landet möjligheter att
            växa och utvecklas. På så sätt tar vi till vara hela Sveriges
            utvecklingskraft, tillväxtpotential och sysselsättningsmöjligheter.
          </p>
          <p xml:id="i-3PaHPA2X9MFaLxg21Q64pd">
            Globaliseringen leder till förändringar som får olika genomslag
            i olika delar av Sverige. Samhällen förändras. Urbanisering bygger
            i grunden på människors fria val, och det försvarar vi. Samtidigt
            finns det utmaningar med skillnader mellan å ena sidan städer
            med en starkt växande privat tjänstesektor och å andra sidan områden
            med en hög sårbarhet och lokala utmaningar i form av t.ex. en
            enskild eller ett fåtal industriella arbetsgivare. I kommuner
            där varsel och avfolkning är vardag blir konsekvensen en åldrande
            befolkning med ett minskat skatteunderlag.
          </p>
          <p xml:id="i-Tod98kmCUBBSPLKZJczh7r">
            De tre storstadsregionerna och regionstäderna växer snabbast
            medan de flesta av landets kommuner har dränerats på befolkning
            och arbetstillfällen när företag flyttat eller lagts ned. Det
            har lett till ökade bördor samtidigt som den offentliga och privata
            servicen har försämrats. Värst har det varit för kommunerna i
            Bergslagen, östra Småland samt det inre av Värmland och inre Norrland.
          </p>
          <p xml:id="i-4L7hjUyLQ2JmsTnZ2PiiUn">
            I och med den stora ökningen av nyanlända har detta förändrats.
            Om man tittar på befolkningsutvecklingen det senaste året kan
            sex av sju svenska kommuner glädjas över fler invånare, dvs. befolkningen
            ökade i 248 av landets 290 kommuner. Ökningen har varit särskilt
            tydlig i norra Sverige.
          </p>
          <p xml:id="i-XX3yAbpo8Rhquq7NvYMssc">
            De nyanlända i Sverige och verksamheten kring Migrationsverkets
            anläggningar är ett lyft för hela Sverige på ett sätt som få statliga
            stödpaket eller regionala utvecklingsfonder kan konkurrera med.
            Det som dessa projektmedel har misslyckats med i decennier, nämligen
            att få hela Sverige att leva, klarar det statliga systemet för
            anläggningsboenden och kommunplacering nu av.
          </p>
          <p xml:id="i-A4sVG7XQchqWP1s3FQpXQ7">
            Befolkningsökningen i hela Sverige innebär ett tydligt lyft för
            småföretagen i Sverige, inte minst i norrlandskommuner med en
            tidigare krympande befolkning. Flera av anläggningsboendena drivs
            av företagare, men minst lika viktig är servicen runt boendena
            och de nyanlända. Restauranger, städföretag, transportfirmor,
            affärer, bensinstationer, kiosker, byggfirmor och fastighetsfirmor
            får en snabb ökning av efterfrågan på sina tjänster. Småföretag
            som under lång tid gått på sparlåga, varit nedläggningshotade
            eller på randen till konkurs, får plötsligt ett uppsving tack
            vare de nya invånarna. För att de möjligheter detta skapar ska
            kunna tillvaratas också på längre sikt behövs nu liberala strukturreformer
            för bättre företagsklimat, sänkta trösklar in på arbetsmarknaden
            och fler enkla jobb.
          </p>
          <p xml:id="i-8VpP2RAhTDSkVVYRXyJsLo">
            Sverige behöver en företagsvänlig politik och det uppnås inte
            genom höjda skatter på jobb och företagande. I stället behövs
            regelförenklingar och ett företagsvänligt klimat. Sverige ska
            ha en bredbandsuppkoppling i världsklass. Bredbandet är i dag
            en lika viktig del i infrastrukturen som el- och vägnäten. En
            god uppkoppling är viktigt för såväl privatpersoner som företag
            och oerhört viktigt för regional tillväxt. Hela landet måste få
            bättre it-kapacitet och statens uppgift bör vara att skapa förutsättningar
            genom att undanröja hinder för utvecklingen, men även att stötta
            där lönsamheten för utbyggnad är bristfällig.
          </p>
          <p xml:id="i-GvgbGvZQyceJLateaUdbPf">
            Den parlamentariska landsbygdskommittén har under våren presenterat
            sina förslag. De är nu ute på remiss, och vi kommer att granska
            förslagen och remissinstansernas synpunkter för att återkomma
            med hur vi ställer oss till de olika förslagen. För oss är det
            viktigt att förslagen gynnar företagande, utveckling och tillväxt.
          </p>
          <p xml:id="i-LiAR8h3MLegJNgDoDAqEqw">
            Fungerande kommunikationer är viktiga för jobb och hållbar tillväxt
            i hela landet. Därför krävs det fortsatta investeringar i järnväg,
            väg och annan infrastruktur. Det finns inget land inom EU som
            har så långt mellan landsändarna som Sverige. Det gör oss beroende
            av väl fungerande flygtrafik. Centrala flygplatser såsom Bromma
            flygplats fungerar som nav i transportsystemet och måste finnas
            kvar.
          </p>
          <p xml:id="i-2MbQEdHLQmHHGo2TWKogX5">
            Liberalerna motsätter sig införandet av en s.k. kilometerskatt
            som kommer att innebära avsevärt dyrare transporter och därmed
            sämre konkurrensvillkor. Det påverkar industrin, företagandet
            och jobben negativt och hämmar den regionala tillväxten. Längre
            och tyngre fordon kan frakta mer gods per lastbil. Genom att tillåta
            dessa fordon kan utsläppen minska samtidigt som effektiviteten
            och lönsamheten ökar.
          </p>
          <p xml:id="i-JgXGvzTPgbtx1C6Uxtb6VW">
            Liberalerna föreslår en omläggning av reseavdraget i syfte att
            öka dess regionala träffsäkerhet och minska exponeringen mot felaktigheter
            i utnyttjandet av avdraget. Tanken är att reseavdraget ska begränsas
            i de regioner där det finns en fungerande kollektivtrafik och
            att avdraget därmed är mer generöst där kollektivtrafiken är mindre
            utbyggd.
          </p>
          <head xml:id="i-Tg7LkyUTX74aAsFP5HqBuZ" type="h2">
            Utgiftsområde 20: Allmän miljö- och naturvård
          </head>
          <p xml:id="i-Q4ZZvaETqu74yVs8B5j4gy">
            Liberalernas prioriteringar för miljö- och klimatpolitiken som
            presenteras i höstens budgetmotion ligger fast. Vi utgår från
            försiktighetsprincipen och principen att förorenaren ska betala.
            Marknadsekonomin, inte politiker eller förbudspolitik, driver
            fram smarta hållbara lösningar. Vi vill använda generella och
            teknikneutrala ekonomiska styrmedel, som koldioxidskatt och handel
            med utsläppsrätter. Klimat- och miljöanpassningar ska göras där
            de gör som mest nytta och på sätt som ger långsiktiga resultat.
            Viktiga områden är transport, energi, industri samt jord- och
            skogsbruk.
          </p>
          <p xml:id="i-5J8jVQBAvheWWyLfwTRZiK">
            Vi vill se mer av grön skatteväxling – på riktigt. Vi vill sänka
            skatten på jobb men höja miljö- och klimatpåverkande skatter och
            avgifter. Vi vill undvika kortsiktiga subventioner och administrativt
            krångliga stöd. Den bästa miljö- och klimatpolitiken är inte den
            som har högst budgetanslag. I stället står Liberalerna för en
            smart, grön politik som framför allt syns i skattetabellerna och
            där den som smutsar ned får betala mer. Den rödgröna regeringen
            blir allt mer röd i stället för grön. Den gröna skatteväxlingen
            är helt bortglömd och i stället höjs skatterna generellt, inte
            minst på jobb. Skattepengar läggs på kortsiktiga subventioner
            och administrativt krångliga stöd med begränsad klimatnytta. Flera
            av de stora klimatinvesteringar regeringen säger sig vilja genomföra
            skjuts fram till nästkommande mandatperiod.
          </p>
          <p xml:id="i-TS5QXyqwoYK2N4xywHY1Je">
            Utsläppen från transporter, både nationellt och internationellt,
            måste sänkas radikalt och vi står fast vid våra prioriteringar
            i budgetmotionen för 2017. Subventioner till fossila bränslen
            måste successivt tas bort och vi tar därför bort skattereduktioner
            när det gäller energi- och koldioxidskatt för diesel inom gruvindustriell
            verksamhet och inom jordbruket. Det är anmärkningsvärt att regeringen
            i stället ökar dieselsubventionerna.
          </p>
          <p xml:id="i-EzSEHsH8zq9EayVTKQasew">
            En ökad elektrifiering av transportsektorn är centralt och här
            krävs mer forskning och utveckling samt utbyggnad av en laddinfrastruktur.
            Det behövs mer av elbilar och laddhybrider på vägarna. Vi ser
            gärna mer biodrivmedel och är positivt inställda till införandet
            av reduktionsplikt. Biobränslet bör användas där det gör som mest
            nytta, vilket är som bränsle i tunga vägtransporter, flyg och
            sjöfart. Mer av de tunga transporterna bör flyttas över till sjöfart
            och järnväg.
          </p>
          <p xml:id="i-2dtTasLWauDxCeAW9s6EHS">
            De som köper bilar med höga utsläpp måste betala för sina utsläpp.
            Vi håller fast vid vårt förslag till omvänd miljöbilsbonus som
            innebär att bilar som inte är miljöbilar får en förhöjd fordonsskatt.
            Vi stödjer därmed inte regeringens, eller andra riksdagspartiers,
            förslag om ett bonus–malus-system. Vi ifrågasätter varför skattemedel
            ska läggas på en subvention av inköp av nya bilar.
          </p>
          <p xml:id="i-Kyj3wgSH8aX3xBhAwTFa32">
            Miljöbilar ska på olika sätt gynnas i förhållande till fossila
            bilar men det behövs också tydligare och skärpta krav på vilka
            bilar som ska anses vara miljöbilar. Bilar som drivs med fossilt
            bränsle ska inte klassas som miljöbilar. Miljözoner bör införas
            i fler städer där endast miljöbilar får köra. Bilpooler och smart
            kortidshyra av miljöbilar främjas t.ex. genom enklare parkeringsregler.
          </p>
          <p xml:id="i-Eq5uRezkFeubNCdzE1YJfV">
            Så som framgår av Liberalernas budgetmotion för 2017 anser vi
            att reseavdraget ska minskas där det finns en fungerande kollektivtrafik
            i förhållande till de delar av landet där människor på ett helt
            annat sätt är beroende av bilen. Dessutom kvarstår vår vilja att
            höja förmånsvärdet av bilar som inte är miljöbilar. Vi står även
            fast vid en modell med dubbdäcksavgift för att minska det utsläpp
            av partiklar som användningen av dubbdäck medför.
          </p>
          <p xml:id="i-9UjCGE1hEDa9ByzMav1MkR">
            Regeringens förslag till en svensk flygskatt är allt annat än
            smart. Oberoende experter och statliga myndigheter menar att klimatnyttan
            uteblir. Att beskatta flyget hårdare i Sverige leder bara till
            en omfördelning av utsläppen inom EU eftersom fler flygbolag hellre
            landar i våra grannländer än här. Det blir tydligt när man ser
            hur flygtrafik från Sturup i stället kommer att hamna på Kastrup.
            Vi menar att det är negativt att beskatta alla flygningar lika,
            oavsett bränsle, eftersom det straffar även de klimatsmartare
            flygningarna. Vi vill i stället främja det klimatvänligare flyget.
            Mer biodrivmedel i flygtanken kan sänka ett flygs koldioxidutsläpp
            med 70 procent. Flera stora flygbolag är pådrivande i användningen
            av biodrivmedel och Norge kräver en ökande andel biodrivmedel
            för flyg. Vi vill gå i samma riktning. Flyget bör därför omfattas
            av ett reduktionspliktsystem. Lägre landningsavgifter på svenska
            flygplatser för flyg med klimatsmarta drivmedel är också något
            som bör övervägas. Internationella lösningar krävs, och vi vill
            se en europeisk flygskatt och ett effektivare system för handel
            med utsläppsrätter på EU-nivå. Klimatdeklaration i reklam och
            vid bokning av flygresor bör också införas för att öka konsumenternas
            information och kunskap om flygets klimatpåverkan.
          </p>
          <p xml:id="i-V4i4ig9ikMyaxgpJ4bhg8t">
            Inom utgiftsområde 21 finns en närmare redogörelse för vår politik
            för att värna vår klimatsmarta elproduktion.
          </p>
          <p xml:id="i-XQ1n4wEx17LAYRvBEK8bV3">
            Vi står fast vid våra prioriteringar som presenterades i höstens
            budgetmotion om nationella klimatinvesteringar liksom satsningar
            på laddinfrastruktur och avvisar därmed regeringens satsning Klimatklivet.
            Vidare står vi fast vid införandet av en läckageskatt, särskilda
            satsningar på restaureringsinsatser för biologisk mångfald, skydd
            av värdefull skog, miljöövervakning av våra hav och vattendrag
            och städning av stränder.
          </p>
          <p xml:id="i-98j5QGJrRE9uJ8prrrqTy9">
            Ett ämne som påverkar ekosystemen på ett mycket negativt sätt
            är fossilt framställd plast. Plast har dessvärre en väsentligt
            lägre återvinningsgrad än t.ex. glas, metall och papper. Här måste
            högre krav ställas på producentledet. Vanliga plastpåsar av fossilt
            material bör fasas ut, och vi föreslår en särskild skatt på plastbärkassar.
          </p>
          <p xml:id="i-LVV1RRF2q7KoaUjN17JUnn">
            Avfallets miljöpåverkan ska minskas genom fungerande återanvändning
            och återbruk. Avfallspolitiken måste förebygga och förhindra att
            tungmetaller, läkemedelsrester och andra farliga ämnen sprids
            i naturen. Producenter ska ha ett stort ansvar för att produkter
            enkelt kan återanvändas eller återvinnas. Återanvändningen av
            textiler måste öka, och det behövs mer forskning kring hur fibrer
            från utslitna textilier ska kunna återanvändas i större omfattning.
            Energiåtervinning av avfall är en viktig energikälla i många fjärrvärmenät
            men innehållet i soporna är ibland till stor del fossil plast.
            Målet bör vara att fjärrvärmen inte ska baseras på fossila källor,
            med undantag av spillvärme från vissa kemiska processer.
          </p>
          <head xml:id="i-CYEFAqj4Kz5RVJdHfnifoe" type="h2">
            Utgiftsområde 21: Energi
          </head>
          <p xml:id="i-7NG1Ljis33PrK286BC6FYT">
            Liberal energipolitik fokuserar på en säker, effektiv elproduktion
            med små utsläpp av växthusgaser till konkurrenskraftiga priser,
            och våra prioriteringar som fördes fram i höstens budgetmotion
            ligger därmed fast. Tack vare vattenkraften, kärnkraften och investeringar
            i förnybar el har Sverige ett klimatsmart och stabilt energisystem
            som vi vill värna.
          </p>
          <p xml:id="i-BytVUCXNKXi52KDRs37cLr">
            Vi är därmed fortsatt kritiska till den energiöverenskommelse
            som ingåtts mellan Socialdemokraterna, Moderaterna, Centerpartiet,
            Miljöpartiet och Kristdemokraterna. Överenskommelsen är dyr, dålig
            för Sverige och saknar klimatnytta. Vi är dock positiva till att
            effektskatten avskaffas och att fastighetsskatten på vattenkraft
            sänks. Liberalerna var det första partiet att driva frågan om
            avskaffad effektskatt på kärnkraft.
          </p>
          <p xml:id="i-LFabCwU1GoqokeCZNcbG19">
            Liberalerna ser gärna mer förnybar energi men den ska byggas
            när den behövs och när marknaden vill betala för den i stället
            för att pressas fram med subventioner. Vi vill ha likvärdiga villkor
            för koldioxidfria kraftslag. Liberalerna vill till skillnad från
            bl.a. regeringen avskaffa elcertifikatsystemet som subventionerar
            förnybar energi och snedvrider konkurrensen, vilket leder till
            stora samhällsekonomiska kostnader. Kostnaderna för subventionerna
            kommer i första hand att bäras av andra elproducenter, framför
            allt vatten- och kärnkraftsägare som hotas av förtida stängningar,
            men kommer också på ett eller annat sätt att bäras av elkunderna.
            Sverige har redan ett överskott på el och det är oansvarigt att
            i detta skede öka subventionerna. Dessutom saknas i dagsläget
            tillräckligt med nätkapacitet för att hantera utbyggnaden, vilket
            leder till inlåst kraft som innebär stora samhällsekonomiska kostnader
            och utebliven miljönytta. Samhällsekonomiskt är det betydligt
            billigare att bestraffa det som ska bort än att subventionera
            det som ska in.
          </p>
          <p xml:id="i-6tfnHwXm3Rz6n2GRhQEdpZ">
            Det är också värt att notera att ökade subventioner till förnybar
            el i Sverige och andra EU-länder leder till att priset på utsläppsrätter
            sjunker och att lönsamheten för kolkraft därmed ökar. Subventioner
            kan alltså få konsekvensen att omställningen bort från fossil
            elproduktion försvåras och försenas.
          </p>
          <p xml:id="i-NSTAdk8mLVs5h3owU6DT42">
            Det finns stora fördelar med att öka sammankopplingen av elnäten
            i Norden och Europa. Genom export av fossilfri el till våra EU-grannar
            kan vi medverka till klimatomställningen samtidigt som vi bidrar
            till våra grannars energisäkerhet. I tider av ökad konflikt i
            vårt närområde där bl.a. gasleveranser används som politiskt påtryckningsmedel
            behövs en trygg energiförsörjning på europeisk nivå. Europas beroende
            av rysk gas måste minska och Sverige måste agera inom EU för att
            stoppa gasledningen Nordstream II.
          </p>
          <p xml:id="i-SZiGcatbGBWjtp2fLihr4U">
            Regeringen har genom sin politik aktivt drivit på för stängningar
            av kärnkraftsreaktorer som genererar utsläppsfri el till både
            Sverige och våra grannländer. Som en konsekvens har vårt beroende
            av oljeeldning ökat eftersom effektreserven måste förlängas då
            den garanterar el även kalla vinterdagar. Mindre pålitlig el ger
            således ökat behov av en effektreserv. Regeringens löfte om att
            ställa miljökrav på effektreserven har dock inte infriats. I stället
            kommer effektreserven fortsätta att handla om oljekraftverk. Under
            kalla vinterdagar kommer vi allt oftare att vara tvungna att starta
            oljekraftverk eller importera el som kommer från olja, kol och
            gas.
          </p>
          <p xml:id="i-8rNtMkzFajC81y5sYZNKM6">
            Det finns en stor potential att fortsätta bygga ut förnybara
            energislag som solenergi och biogas samt att utveckla nya tekniker
            som vågkraft. Vi ser förnybar energi som ett medel för att uppnå
            billig och miljövänlig el och inte som ett mål i sig. Regeringen
            för dessvärre en kortsiktig och ambivalent politik när det gäller
            småskalig energiproduktion. Oklara ekonomiska spelregler gynnar
            inte en växande marknad. I budgetpropositionen för 2016 avskaffades
            skattefriheten för vissa småskaliga elproducenter. Det blev därmed
            svårare och dyrare för privatpersoner och företag att producera
            egen, hållbar el från exempelvis solenergi. Vi motsatte oss detta
            och föreslog därför i höstens budgetmotion att skattefriheten
            för småskalig elproduktion ska återställas. Det är positivt att
            skatten nu sänks för aktörer som äger flera mindre solcellsanläggningar
            med en total installerad kapacitet som överstiger 255 kW. Den
            ekonomiska bördan minskar således men kvar finns den administrativa
            bördan som infaller vid skattskyldighet. Att en organisation blir
            skattepliktig för egenproducerad el innebär också att den blir
            skyldig att skattedeklarera all el som förbrukas per anläggning.
            Därför missgynnas fortsatt exempelvis företag, landsting och kommuner
            som vill installera solceller på flera anläggningar. Skattebefrielsen
            för solenergi som produceras för eget bruk bör gälla alla, oavsett
            anläggningens toppeffekt, och vi anser att skatten på egenproducerad
            solel därmed avskaffas. Samtidigt måste dagens investeringsstöd
            för solceller avskaffas eftersom det i stället för att främja
            utbyggnaden av solenergi, stoppar upp den genom långa väntetider
            och krånglig administration. Vidare vill vi förenkla reglerna
            för småskalig elproduktion, t.ex. reglerna för installation av
            solpaneler. Solpaneler på privata villatak ska i princip kunna
            sättas upp utan bygglov.
          </p>
          <p xml:id="i-57mHs85fXKYUcmgjhDkVQn">
            Sverige har behov av en utökad forskning om energilagring och
            batterier då mer förnybar energi ökar behovet av lagring och flexibilitet
            i energisystemet. Vidare har fjärde generationens kärnkraftsreaktorer
            potential att sänka utsläppen av koldioxid samtidigt som avfallet
            kan bearbetas och användas som bränsle. FN:s klimatpanel lyfter
            fram kärnkraften för att minska världens utsläpp. Inte minst för
            att möta klimathotet bör regeringen hörsamma förslaget från det
            ledande tekniska universitetet och fatta beslut om att bygga en
            svensk forskningsreaktor.
          </p>
          <p xml:id="i-GFtZ4B6cRfWD3iLjUMb5PA">
            Elektrifiering av transportsektorn kräver en stabil och koldioxidsnål
            elproduktion som kan leverera ren el till eldrivna fordon. I höstens
            budgetmotion gjordes satsningar på en bättre laddinfrastruktur.
            Fler åtgärder för en fossilfri fordonsflotta finns inom utgiftsområde
            20.
          </p>
          <p xml:id="i-UYT34vmRgP4hVYUvxfv9bu">
            Även industrin kan minska utsläppen genom tillgång till el. Forskning
            och studier om förutsättningar för att på sikt kunna tillverka
            järn från järnmalm i Sverige utan utsläpp av koldioxid till atmosfären
            bör främjas.
          </p>
          <head xml:id="i-GBdNwxSm7oUs5L7Jtf2XRr" type="h2">
            Utgiftsområde 22: Kommunikationer
          </head>
          <p xml:id="i-CiRkvE4o54NXqrc5oCuBFC">
            Människors frihet och välstånd gynnas av goda kommunikationer.
            Möjligheten att resa mellan orter och länder skapar nya affärsmöjligheter
            och kunskaper som bidrar till tillväxt. Rörligheten för människor,
            idéer, kapital, varor och tjänster ska därför underlättas, i såväl
            städer som på landsbygden. Vi transporterar oss mellan bostad,
            arbete, studier och fritidsaktiviteter. En väl fungerande infrastruktur
            behövs för valfriheten, tillväxten och välfärden. Infrastrukturen
            är samhällets blodomlopp.
          </p>
          <p xml:id="i-Wq1o6yHD9qEM64eaJ6msgf">
            I höstens budgetmotion avvisade vi regeringens obalanserade förslag
            till en framtida utgiftsökning för utveckling av statens transportinfrastruktur.
            I stället föreslog vi en mer hållbar satsning på transportinfrastruktur
            och bredband som årligen, från 2018, uppgår till 2,1 miljarder
            kronor. Vi avsatte även medel till en specifik satsning på cykelinfrastruktur
            och ett nationellt cykelkansli då vi anser att cykeln som transportmedel
            behöver ges bättre förutsättningar och ses som ett eget trafikslag.
            Ska Sverige på allvar satsa på en hållbar och fossilfri miljö
            är investeringar på cykelområdet en självklarhet. På denna linje
            la vi även fram förslaget att införa en skatt på dubbdäck för
            att minska utsläppshalten av partiklar, i stället för det förbud
            som i dag existerar. Våra prioriteringar i höstens budgetmotion
            kvarstår huvudsakligen och utgör underlag i den pågående politikutvecklingen
            på kommunikationsområdet.
          </p>
          <p xml:id="i-MbQwbhujB2TRsm3xU4vJLJ">
            För oss liberaler är det viktigt att överblicka hela transportsystemet,
            arbeta långsiktigt och gynna intermodaliteten i systemet. Begreppet
            intermodalitet innebär att en godsenhet eller person transporteras
            från plats A till B med hjälp av flera olika transportsätt. För
            att det ska ske effektivt krävs det att transportflödet fungerar
            smidigt, utan avbrott och komplicerade omlastningar på exempelvis
            väg eller järnväg.
          </p>
          <p xml:id="i-GR2XrjwTmijsy8cQhCet5K">
            Vi anser att ett robust järnvägssystem är en förutsättning för
            en väl fungerande arbetsmarknad och en avgörande investering för
            klimat och miljö. Tåg är viktiga både för regionala och nationella
            resor, men har i stigande grad karakteriserats av bristande punktlighet,
            störningar och haverier på spåren. Liberalerna vill rusta upp
            och bygga ut järnvägen för att i framtiden kunna möjliggöra för
            längre och tyngre tåg. Det är även viktigt att satsa på godsstråk
            som är viktiga för företag som fraktar gods. Vi har tidigare sagt
            nej till byggnation av höghastighetsbanor eftersom den beräknade
            kostnaden är alltför hög, något som ytterligare understryks av
            att planeringen nu bygger på orealistiska ränteprognoser. Liberalerna
            säger även fortsatt nej till införandet av det EU-gemensamma signalsystemet
            ERTMS då vi oroas över de problem som riskerar att uppstå i samband
            med att det införs.
          </p>
          <p xml:id="i-4CQDDEYiEHEj8hwDRX6o3F">
            Vägtrafiken är viktig för att hela landet ska fungera, och vägnätet
            behöver på många ställen förstärkas och förbättras. Under våren
            har vi lagt fram förslag om att tillåta 74-tons lastbilar på samtliga
            vägar där bärighet finns. Tyngre gods kommer att innebära färre
            lastbilar på våra vägar, vilket i längden leder till mindre utsläpp
            – så länge intermodaliteten inte hämmas och tunga lastbilar måste
            omlasta till mindre fordon under transportens gång. Vi säger fortsatt
            nej till regeringens förslag om vägslitageskatt då det kommer
            drabba åkerinäringen och de företag som inte kan välja tåg och
            sjöfart för transport. I längden drabbas tillväxten.
          </p>
          <p xml:id="i-SPeGVrLzqykPVNY4vk8Zsf">
            Biltrafiken står för 94 procent av transportsektorns totala växthusutsläpp.
            Utsläppen måste ned och centralt är att fossila bränslen i snabb
            takt ersätts. Den snabba teknikutvecklingen möjliggör för fler
            klimatsmarta transporter genom exempelvis elvägar och självkörande
            bilar. Även elbilar och laddhybrider behövs i större utsträckning
            på vägarna. Vi står fast vid vårt förslag till en s.k. omvänd
            miljöbilsbonus som innebär att bilar som inte är miljöbilar får
            en förhöjd fordonsskatt, vilket presenteras i vår budgetmotion
            för 2017. Vi stöder därmed inte regeringens, eller andra riksdagspartiers,
            förslag om ett bonus–malus-system. Vi ifrågasätter varför skattemedel
            ska läggas på en subvention för inköp av en ny bil.
          </p>
          <p xml:id="i-9yHg2s84w8xdwkdbz9zYKu">
            Liberalerna avvisar även regeringens aviserade förslag till flygskatt
            eftersom den förväntade klimatnyttan uteblir. I stället vill vi
            se en gemensam flygskatt inom EU samt att beskattningen och start-
            och landningsavgifter differentieras beroende på typen av bränsle.
            Användningen av biobränsle måste främjas och vi föreslår s.k.
            reduktionsplikt för flyget. För fler insatser för minskad användning
            av fossila bränslen hänvisas till utgiftsområde 20.
          </p>
          <p xml:id="i-8bRy7ecwyt6qbZL4HSjDtK">
            Av miljöskäl vill vi utveckla sjöfarten. Liberalerna vill att
            mer gods ska fraktas till sjöss men då måste transporterna bli
            mer konkurrenskraftiga och attraktiva för näringslivet. Av den
            anledningen bör Sjöfartsverkets finansieringsmodell och den nyligen
            höjda farledsavgiften analyseras. Vi ser även att det finns ett
            behov av muddring av hamnar för att öka kapaciteten, tillgängligheten
            och sjösäkerheten. Muddring av exempelvis Göteborgs hamn beräknas
            ge en hög samhällsekonomisk vinst till svensk exportnäring.
          </p>
          <head xml:id="i-BB1U6yA81qLEy9ATGwXbyS" type="h2">
            Utgiftsområde 23: Areella näringar, landsbygd och livsmedel
          </head>
          <p xml:id="i-HGdnXEYJ9W3KuShxCAAwSu">
            Liberalerna driver på för att jordbruks- och livsmedelspolitiken
            ska ha ett tydligt konsument- och hållbarhetsperspektiv och våra
            prioriteringar som lades fast i budgetmotionen 2017 ligger fast
            inklusive vår syn på EU:s jordbrukspolitik. Jordbruket ska i likhet
            med andra sektorer bära sina egna miljö- och klimatkostnader,
            men ska också ersättas för kollektiva nyttigheter som naturvård
            samt bevarande av den biologiska mångfalden. Svenskt lantbruk
            ska kunna konkurrera med utländska på mer lika villkor. Det behövs
            en generell och företagarvänlig politik som inte tynger företag
            med onödig byråkrati och höga skatter på jobb och företagande.
            De generella insatserna på nationell nivå för jobb, utbildning
            och för ett förbättrat företagsklimat behöver kombineras med regionala
            tillväxtinsatser. Det är centralt att det finns god it-kapacitet
            i hela vårt land.
          </p>
          <p xml:id="i-HDgh2HL81P3WXfRijEvWUZ">
            Liberalerna har tillsammans med övriga allianspartier och regeringen
            förhandlat fram övergripande och strategiska mål för en livsmedelsstrategi.
            Vi slog gemensamt fast att livsmedelsproduktionen ska styras av
            konsumenternas efterfrågan. Regeringen har dock presenterat åtgärder
            som dessvärre strider mot de gemensamt uppsatta målen. I stället
            för fokus på konsumenternas efterfrågan sätter regeringen upp
            statliga produktionsmål som innebär att 30 procent av jordbruksmarken
            och 60 procent av den offentliga konsumtionen ska vara ekologisk
            till 2030. Det är planekonomi i stället för marknadsekonomi. Liberalernas
            utgångspunkt med livsmedelsstrategin var att utifrån ett marknads-
            och konsumentperspektiv presentera förslag på konkreta åtgärder
            för att lyfta svensk jordbruksproduktion. Livsmedelsproduktionen,
            oavsett om den är konventionell eller ekologisk, ska styras av
            konsumenternas efterfrågan och inte av stöd, subventioner eller
            snedvridande regler.
          </p>
          <p xml:id="i-9JayBpq4CWzHZ4zjUwpGqt">
            Ett hållbart jord- och skogsbruk är en del av lösningen på dagens
            miljöutmaningar. Det behövs ett tydligare fokus på hållbart brukande,
            landskapsvård, miljöskydd och bevarad biologisk mångfald. Redan
            med nuvarande teknik skulle jord- och skogsbruket kunna vara självförsörjande
            på hållbar energi. Avkastningen kan öka på ett miljövänligt sätt
            genom att anpassa växtsorter, brukningsmetoder och näringsämnen
            efter lokala förhållanden. Utifrån ett klimatperspektiv kan bioteknik
            (GMO) spela en avgörande roll, om den används på rätt sätt, för
            att få fram bättre skördar och näringsinnehåll.
          </p>
          <p xml:id="i-V42Zhv6SV9CjVmmpBQnXL">
            Jordbruket står för ca 13 procent av Sveriges totala växthusgasutsläpp
            och kommer till stor del från metan från idisslande djur, användningen
            för fossila bränslen och indirekt från tillverkningen av mineralgödsel
            och foder. Vi står därmed fast vid de åtgärder som metangasreducering,
            införandet av en läckageskatt för att minska jordbrukets miljöpåverkan
            och avskaffandet av skattereduktioner för fossilt bränsle inom
            jord- och skogsbruket som presenterades i budgetmotionen för 2017.
          </p>
          <p xml:id="i-XRa9954dtJczdjXmZ9ZjGu">
            Svensk mat är klimatsmart och produceras med god djuromsorg och
            miljöhänsyn. Det är en konkurrensfördel som måste värnas. Sverige
            ska driva på för att stärka djurskyddet i hela Europa, och kontrollen
            av att nationella lagar och EU-regler efterlevs ska skärpas. Sverige
            ska arbeta i EU och globalt för en ansvarsfull antibiotikaanvändning,
            både bland människor och på djur.
          </p>
          <p xml:id="i-kAPZ1zWcuJKKH9hNiPA4f">
            Mat som slängs bidrar till utsläpp av växthusgaser. Vi måste
            framför allt slänga mindre mat men avfallet måste också tas tillvara
            på bästa sätt. Det är positivt att allt fler kommuner agerar aktivt
            för att återvinna matavfall. Avfallet kan sedan användas för framställning
            av biogas som kan användas till produktion av el och värme.
          </p>
          <p xml:id="i-7snANM4DzRbch25JqsYKkb">
            De prioriteringar för den svenska skogspolitiken som presenteras
            i budgetmotionen för 2017 ligger fast, inklusive ett starkare
            skydd för de återstående gammelskogarna.
          </p>
          <head xml:id="i-FThooATGn3ShXmF3V2WswU" type="h2">
            Utgiftsområde 24: Näringsliv
          </head>
          <p xml:id="i-U7C7J2MBB1rSo1gbvsKeRY">
            Liberalerna vill att det ska löna sig att driva företag och ta
            risker. Växande företag betyder fler jobb, högre tillväxt och
            ökade skatteintäkter, vilket finansierar vår gemensamma välfärd.
            Sverige ska uppmuntra entreprenörer och företagare genom ett bra
            företagsklimat, konkurrenskraftiga skatteregler och fungerande
            finansiella marknader.
          </p>
          <p xml:id="i-N7QykaxaQcjsRc8NGMa2pV">
            Sänkt bolagsskatt och införandet av RUT- och ROT-avdragen under
            alliansregeringens tid gjorde svarta jobb vita och skapade utrymme
            för fler företag. Regeringens politik har stoppat denna positiva
            utveckling. Det syns när det gäller RUT-branschen, där tillväxten
            stannat av på grund av försämringarna av RUT-avdraget. Det har
            särskilt drabbat kvinnor eftersom de i större utsträckning än
            män driver och verkar inom företag i RUT-branschen. RUT-företagen
            har också visat sig vara värdefulla för integrationen och en väg
            in på arbetsmarknaden för utrikes födda. Därför vill Liberalerna
            att RUT-avdraget ska utvidgas samtidigt som vi överväger reformer
            för att underlätta regelbördan på området.
          </p>
          <p xml:id="i-T39RDXyB5ZJxeTmEMuuKL1">
            Globaliseringen främjar tillväxt och öppenhet, och handel med
            vår omvärld är grunden för en välmående ekonomi. Svensk export
            motsvarar nästan hälften av Sveriges BNP. Därför ska vi fortsätta
            att riva handelshinder samtidigt som vi värnar konsumentskydd
            och miljö. Varje frihandelsavtal som sluts gynnar svenska företag
            och är handelsförbindelser.
          </p>
          <p xml:id="i-9GcbxYxF1b3iqEJqrEWYe5">
            Globaliseringen och digitaliseringen påverkar oss alla. Utvecklingen
            utgör en utmaning, men samtidigt en potential för att stärka tjänstesektorns
            och industrins långsiktiga konkurrenskraft på en global marknad.
            Sverige är ett litet exportberoende land med en tradition av att
            knyta kontakter med företag och konsumenter i andra länder. Det
            är en god grund att stå på när en ny näringslivspolitik ska tas
            fram för att möta globaliseringens och digitaliseringens utmaningar.
          </p>
          <p xml:id="i-Vgb7Nf8uCAjU4TBwGWYpN3">
            Digitaliseringen har medfört att affärer och avtal kan ingås
            med blixtens hastighet med hela den fria världen som marknad.
            Betydelsen av företagets fysiska placering minskar, så länge internetnärvaron
            kan garanteras. Med en it-strategi som inkluderar hela landet
            gynnas entreprenörskap i hela Sverige. På arbetsmarknaden kommer
            en fortsatt digitalisering att leda till stora strukturomvandlingar.
          </p>
          <p xml:id="i-UroopGQMCVbXha4B8ooh4A">
            Företag ska drivas av entreprenörer, inte av offentliga aktörer
            som skapar en osund konkurrens. I grunden är det fel att det offentliga
            driver företag. För undantag från denna huvudprincip krävs att
            företaget svarar för ett uppenbart samhällsintresse, som exempelvis
            Systembolaget.
          </p>
          <p xml:id="i-3JigBRrZ4hWzEy9hVzMeqJ">
            För att företag ska kunna starta och växa behövs det riskkapital.
            Företags finansiering ska ske med privat kapital, men statligt
            riskkapital kan behövas för att komplettera det privata kapitalet.
            Liberalerna ifrågasätter dock dagens system med statligt riskkapital
            då det alltför ofta tränger undan det privata riskkapitalet i
            stället för att vara marknadskompletterande. Det statliga riskkapitalet
            behöver reformeras och effektiviseras så att det i högre grad
            kompletterar privat riskkapital.
          </p>
          <p xml:id="i-B9dJYeWrpTpPRvLLrks7Yp">
            Vi stöder den s.k. fond-i-fond-lösningen, där statligt riskkapital
            från början samverkar med privata fonder för att nå mindre och
            växande företag. Särskilt viktigt är det att stötta företag med
            stor tillväxtpotential i ett tidigt skede.
          </p>
          <p xml:id="i-RogqeZfFseQKwcMUajwCKE">
            Ett nystartat företag har sällan möjlighet att erbjuda marknadsmässiga
            löner till nyckelpersoner, men har behov av att kunna attrahera
            kvalificerad personal på annat sätt. Därför vill vi fortsätta
            att göra det enklare och billigare att erbjuda anställda delägarskap
            och incitamentsprogram i form av exempelvis personaloptioner.
            Det är viktigt att regeringen skyndsamt återkommer med förslag
            om hur beskattningen av dem ska utformas. Det handlar såväl om
            företagens kostnader som skattevillkoren för enskilda personer.
          </p>
          <p xml:id="i-UB78kveiyUkhsU5ka8owNm">
            Drömmen om att förverkliga sig själv och skapa mervärde i ett
            yrke eller företag delas av människor över hela världen. Människor
            som kommer till Sverige gör det med en önskan om att skapa ett
            bättre liv. Av dessa är många blivande, eller vana, entreprenörer.
            Från samhällets sida har vi en skyldighet att underlätta för dessa
            företagsamma personer att snabbt komma i jobb eller företagande.
          </p>
          <p xml:id="i-iEJ7Kitw69FbzFwLBGneW">
            Det finns mycket att göra för att förbättra förutsättningarna
            för Sveriges företag. Åtgärder för att halvera tiden det tar att
            starta ett företag samt ökat fokus på åtgärder för att underlätta
            för små företag är prioriterade. För att underlätta för att fler
            ska starta företag kan det finnas skäl att sänka kravet på aktiekapital,
            men lika viktigt är att hitta nya bolagsformer. I Sverige finns
            möjligheten att starta och driva ett antal bolagsformer som saknar
            aktiebolagets kapitalkrav, bl.a. enskild firma och handelsbolag.
            Dessa bolagsformer är dock dåligt anpassade för dagens snabbväxande
            företagskonstellationer, där företagsoptioner fungerar som det
            främsta incitamentet för att locka investerare och anställda.
            Vi skulle därför vilja se en ny enklare bolagsform för mindre
            småföretag, vilket bl.a. finns i Tyskland.
          </p>
          <p xml:id="i-UBaFCUPhtnHKuSW9R6d3Fw">
            Genom att liberalisera en tidigare låst offentlig sektor har
            välfärdens anställda fått möjlighet att förverkliga nyskapande
            verksamhetsidéer i egna företag. I stället för att utföra verksamheten
            i egen regi köper kommuner och landsting i allt större utsträckning
            verksamhet av privata utförare. Välfärdsreformerna som har genomförts
            har gett många kvinnor chansen att starta och driva företag inom
            sektorer som vård, skola och omsorg. Nu hotas den positiva utvecklingen
            av förslagen om vinstbegränsningar i dessa företag. I stället
            för att begränsa vinsterna anser vi att man ska utveckla kvalitetskontroll
            och uppföljning så att medborgarna får ut mesta möjliga service
            för skattepengarna.
          </p>
          <p xml:id="i-HzgnvhaLGcL3hytttPXkpc">
            Entreprenörskapsutredningen föreslår ett flertal skärpningar
            av de skatteregler som avgör vilken skatt fåmansföretagen ska
            betala. Om regeringen väljer att följa utredningens förslag skulle
            det innebära att kapitalskatten höjs och att beräkningsgrunderna
            för hur skatten beräknas leda till att småföretagarna tvingas
            betala ytterligare 5 miljarder i skatt. Det skulle på ett allvarligt
            sätt försämra möjligheten för de 250 000 fåmansföretag som finns
            i Sverige att utvecklas och skapa jobb. Det är just bland småföretagen
            jobben växer fram.
          </p>
          <p xml:id="i-1L5Ai4T3mB3uuvhAnMbbq">
            Det är djupt oroande att regeringen fortsätter med stora skattehöjningar
            på jobb och företagande, vilket hindrar främst småföretag att
            växa. Regeringen verkar tro att företagande i första hand blomstrar
            genom politiskt tillsatta innovationsråd och nyindustrialiseringsstrategier.
            Vad svenska företag behöver är mindre, inte mer, inblandning av
            politiken och av det offentliga. Företag behöver långsiktiga förutsättningar
            för ett mer innovativt och kreativt näringsliv. Det handlar om
            villkoren för entreprenörskap och företagande.
          </p>
          <head xml:id="i-GZVo1TbDow1j3LcKhSUE38" type="h2">
            Utgiftsområde 25: Allmänna bidrag till kommuner
          </head>
          <p xml:id="i-VJGEWPSRR77F3un9sj89rT">
            Liberalerna värnar möjligheten att upprätthålla den offentliga
            servicen i hela landet. Oavsett bostadsort har individer rätt
            att få en likvärdig kvalitet på vården, omsorgen, socialtjänsten
            och andra välfärdstjänster. De ekonomiska villkoren för kommuner
            och regioner behöver därför utjämnas med avseende på faktorer
            som inte går att påverka. Utjämningssystemet ska innehålla drivkrafter
            för tillväxt.
          </p>
          <p xml:id="i-A9qGF1T5RDKdT3N1hXXU5y">
            Alliansregeringen genomförde en större omläggning av den kommunalekonomiska
            utjämningen. För att minska inkomstutjämningens potentiellt negativa
            inverkan på tillväxten sänktes bl.a. den inkomstutjämningsavgift
            som de kommuner och landsting som bidrar till systemet betalar.
            Det hade varit önskvärt att detta nya system fått ligga fast.
            Liberalerna avser att återkomma till hur det inom skatteutjämningssystemet
            går att skapa drivkrafter för tillväxt.
          </p>
          <p xml:id="i-JLS6sqYqV2XNke7pWzg3Y8">
            De förslag som Liberalerna redovisat i budgetmotionen för 2017
            var sammantaget kommunekonomiskt neutrala i förhållande till regeringens
            budgetproposition, en bedömning som vi står fast vid.
          </p>
          <head xml:id="i-W8r7PCy2MJ1cScPfkFbdGv" type="h2">
            Utgiftsområde 26: Statsskuldsräntor m.m.
          </head>
          <p xml:id="i-LArgdC13PR6n1JDQjzkAAz">
            Den långsiktiga kostnadsutvecklingen inom området avgörs av statens
            upplåning och räntan på svenska statspapper. En del av statsskulden
            är exponerad mot utländsk valuta, varför valutakursrörelser också
            påverkar kostnaderna. För realskulden påverkas kostnaderna på
            motsvarande sätt av hur konsumentprisindex (KPI) utvecklas. För
            att hålla nere kostnadsutvecklingen är det avgörande att de offentliga
            finanserna på både kort och lång sikt är hållbara och marknadsaktörerna
            har en hög tilltro till Sveriges betalningsförmåga. Det gör politiken
            inom området nära kopplad till frågan om överskottsmålet och det
            finanspolitiska ramverket.
          </p>
          <head xml:id="i-DxpV6do8TyGnHy5iLwipSd" type="h2">
            Utgiftsområde 27: Avgiften till Europeiska unionen
          </head>
          <p xml:id="i-2EDP2YFq1AdvkHB29Bmj5y">
            Som liberaler vill vi att Sverige ska delta fullt ut i Europasamarbetet
            och sträva efter att vara en del av EU:s kärna. Samarbetet i Europa
            gör individen friare, Sverige rikare och vår omvärld tryggare.
          </p>
          <p xml:id="i-GXSMcdqjdHXt4t75ZfRpFa">
            EU-samarbetet ger möjligheter att lösa gränsöverskridande problem,
            trygga demokratin, underlätta ekonomisk utveckling, förbättra
            miljön och bekämpa gränsöverskridande brottslighet. Samtidigt
            värnar Liberalerna den traditionella svenska linjen kring restriktiva
            årsbudgetar. Effektivitet och återhållsamhet ska utgöra viktiga
            element för Sverige i behandlingen av EU:s årsbudget. Vägledande
            bör vara principerna om subsidiaritet, europeiskt mervärde, proportionalitet
            och sund ekonomisk förvaltning.
          </p>
          <p xml:id="i-VepBgJGoEYqKLMpK9fcaLz">
            I höstens budgetmotion beräknade Liberalerna att kostnaderna
            inom utgiftsområdet skulle komma att vara relativt fasta under
            de kommande budgetåren. För perioden 2017–2019 har Liberalerna
            inte föreslagit någon förändring av anslagen jämfört med regeringen.
            Storbritanniens kommande utträde ur EU gör att osäkerheten ökar
            vad gäller kostnadsutvecklingen på utgiftsområdet.
          </p>
        </div>
        <div type="motSignatures">
          <list>
            <item xml:id="i-AKjZjs9DQhtohpFPcGzC2k">
              Jan Björklund (L)
            </item>
            <item xml:id="i-FqkV5kPuxF9VYGjvpb1NtL">
              Christer Nylander (L)
            </item>
            <item xml:id="i-UzmEapTBXAqXp7c6rs3ysg">
              Tina Acketoft (L)
            </item>
            <item xml:id="i-Y4Xb6LTXGtpt2vQtGjWruH">
              Emma Carlsson Löfdahl (L)
            </item>
            <item xml:id="i-4tBLekk7ssp7aCi4NbVx5C">
              Maria Weimer (L)
            </item>
            <item xml:id="i-KHu3U6S14pHFm6ZLS99Pe1">
              Mathias Sundin (L)
            </item>
            <item xml:id="i-HjTWz7ZVkKYgz8N2kYnHSU">
              Said Abdu (L)
            </item>
            <item xml:id="i-P49b8ZZ31gkGtULA9u58Er">
              Maria Arnholm (L)
            </item>
            <item xml:id="i-3MjKUN1YTHXzXong3xwdr3">
              Bengt Eliasson (L)
            </item>
            <item xml:id="i-GZMRbbJXyAgzgERg3Ahaag">
              Roger Haddad (L)
            </item>
            <item xml:id="i-WEatCzCPp3mzfccS9peRRL">
              Robert Hannah (L)
            </item>
            <item xml:id="i-fDTa6AJhFNmZfhkBVFZj3">
              Nina Lundström (L)
            </item>
            <item xml:id="i-7GwjaSfQeHCHCqn6bni6oq">
              Fredrik Malm (L)
            </item>
            <item xml:id="i-NE9LnH5zXBxKAEBCKaVkGj">
              Camilla Mårtensen (L)
            </item>
            <item xml:id="i-YYbX61Bh6xFMToid4c5FM7">
              Birgitta Ohlsson (L)
            </item>
            <item xml:id="i-T7ochy6WKjKZUyBDMkFF1Q">
              Lars Tysklind (L)
            </item>
            <item xml:id="i-TiNt1fkk9n2DoexV4Z67Nv">
              Barbro Westerholm (L)
            </item>
            <item xml:id="i-K938GiCnhw8jLyTVUJEpEY">
              Allan Widman (L)
            </item>
            <item xml:id="i-pj5NsSjEUh92qD7D98iv6">
              Christina Örnebjär (L)
            </item>
          </list>
        </div>
      </div>
    </body>
  </text>
</TEI>
