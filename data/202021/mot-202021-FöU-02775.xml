<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FöU-02775">
  <teiHeader>
    <fileDesc>
      <titleStmt>
        <title>Utgiftsområde 6 Försvar och samhällets krisberedskap</title>
        <author corresp="i-Ybw8JnrmHGCsqpipBke8a7">av Mikael Oscarsson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:2775 av Mikael Oscarsson m.fl. (KD)</title>
          <idno type="rdwebb">H8022775</idno>
          <rs type="number">2775</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H8022775/text</ref>
          <ref type="dokument_url_html">http://data.riksdagen.se/dokument/H8022775</ref>
          <ref type="dokumentstatus_url_xml">http://data.riksdagen.se/dokumentstatus/H8022775</ref>
          <ref type="docx">http://data.riksdagen.se/fil/3685E58D-A846-4322-96F0-3005AFDD6A1B</ref>
          <ref type="pdf">http://data.riksdagen.se/fil/2137F1E2-E541-456F-841B-8DC80EB6A298</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-6umT1k53jwZ9Rr9pvYUNWh</idno>
            <name>Lars Adaktusson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-PBSxPmi2qJkmc16jpZDA6Y</idno>
            <name>Robert Halef</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-SgLSQ3phK7HUZecEbLumwe</idno>
            <name>Ingemar Kihlström</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4j5KDT3tfP3Ut9asLmz5ce" type="signed"/>
        <correspContext corresp="i-4j5KDT3tfP3Ut9asLmz5ce">
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-6umT1k53jwZ9Rr9pvYUNWh"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-PBSxPmi2qJkmc16jpZDA6Y"/>
          <note type="signatory" corresp="i-SgLSQ3phK7HUZecEbLumwe"/>
          <note type="signatory" corresp="i-4BTx6VbUNJDqLqfkYqjnsE"/>
        </correspContext>
        <correspAction xml:id="i-SsAYs6Ru5Ls96gfJHmNMt6" type="submitted">
          <date when="2020-10-06"/>
          <time when="08:20:20"/>
        </correspAction>
        <correspAction xml:id="i-J2kDsM3xFeHh4Sndy3ymz4" type="reviewed">
          <date when="2020-10-06"/>
          <time when="09:24:36"/>
        </correspAction>
        <correspAction xml:id="i-W6YWfr2vPn8Rg8w2TpXjpp" type="referred">
          <date when="2020-10-14"/>
        </correspAction>
        <correspAction xml:id="i-56GVtxrHuLUiho3hLsYvaE" type="assigned">
          <date when="2021-09-13"/>
          <time when="16:13:58"/>
        </correspAction>
        <correspContext corresp="i-56GVtxrHuLUiho3hLsYvaE">
          <ref type="assignedTo">Försvarsutskottet</ref>
        </correspContext>
        <correspAction xml:id="i-Fg52zPqKSSzQRJRKi4qQzL" type="behandlas_i"/>
        <correspContext corresp="i-Fg52zPqKSSzQRJRKi4qQzL">
          <ref type="uppgift">2020/21:FöU1</ref>
          <ref type="ref_dok_id">H801FöU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PUqufk9uxjxfbP3sdU3gK2" type="behandlas_i"/>
        <correspContext corresp="i-PUqufk9uxjxfbP3sdU3gK2">
          <ref type="uppgift">2020/21:FöU4</ref>
          <ref type="ref_dok_id">H801FöU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU4</ref>
          <ref type="ref_dok_titel">Totalförsvaret 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DHcDuHABW3BsBc5EVPNJtW" type="behandlas_i"/>
        <correspContext corresp="i-DHcDuHABW3BsBc5EVPNJtW">
          <ref type="uppgift">2020/21:UFöU4</ref>
          <ref type="ref_dok_id">H801UFöU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UFöU4</ref>
          <ref type="ref_dok_titel">Säkerhetspolitisk inriktning - Totalförsvaret 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2vSEyQRiKgAeFXyw4Mp9wi" type="behandlas_i"/>
        <correspContext corresp="i-2vSEyQRiKgAeFXyw4Mp9wi">
          <ref type="uppgift">2020/21:FöU8</ref>
          <ref type="ref_dok_id">H801FöU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU8</ref>
          <ref type="ref_dok_titel">Militära frågor och frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EJZ6oLexQSUEw6YzkDB5zo" type="behandlas_i"/>
        <correspContext corresp="i-EJZ6oLexQSUEw6YzkDB5zo">
          <ref type="uppgift">2020/21:UU6</ref>
          <ref type="ref_dok_id">H801UU6</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU6</ref>
          <ref type="ref_dok_titel">Strategi för den arktiska regionen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W2ERnUa2mSpBJmet13mLzc" type="behandlas_i"/>
        <correspContext corresp="i-W2ERnUa2mSpBJmet13mLzc">
          <ref type="uppgift">2020/21:FöU5</ref>
          <ref type="ref_dok_id">H801FöU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU5</ref>
          <ref type="ref_dok_titel">Integritetsskydd vid signalspaning i försvarsunderrättelseverksamhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EBBP7B1mwFzQixdyCfXeXp" type="behandlas_i"/>
        <correspContext corresp="i-EBBP7B1mwFzQixdyCfXeXp">
          <ref type="uppgift">2020/21:FöU7</ref>
          <ref type="ref_dok_id">H801FöU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU7</ref>
          <ref type="ref_dok_titel">Samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PZmKER5tudJK6nKTPNJGU3" type="behandlas_i"/>
        <correspContext corresp="i-PZmKER5tudJK6nKTPNJGU3">
          <ref type="uppgift">2020/21:UU15</ref>
          <ref type="ref_dok_id">H801UU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU15</ref>
          <ref type="ref_dok_titel">Mellanöstern</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:2775 av Mikael Oscarsson m.fl.
          (KD) Utgiftsområde 6 Försvar och samhällets krisberedskap
        </div>
      </div>
      <div type="motBody">
        <div xml:id="i-TAjnMDdbZ7K9EYpuiHGCfo" type="TOC">
          <head xml:id="i-9y5JN2kSRcraf1QdtApVCW">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Tabell 1
            </item>
            <item style="indent-level: 1">
              Försvars- och säkerhetspolitisk inriktning
            </item>
            <item style="indent-level: 1">
              Det säkerhetspolitiska läget
            </item>
            <item style="indent-level: 1">
              Arktis
            </item>
            <item style="indent-level: 1">
              EU:s försvarssamarbete och Nato
            </item>
            <item style="indent-level: 1">
              Internationella insatser
            </item>
            <item style="indent-level: 1">
              Kristdemokraternas förstärkning av försvaret
            </item>
            <item style="indent-level: 1">
              Totalförsvaret
            </item>
            <item style="indent-level: 1">
              Försvaret
            </item>
            <item style="indent-level: 2">
              Markstridskrafterna
            </item>
            <item style="indent-level: 2">
              Sjöstridskrafterna
            </item>
            <item style="indent-level: 2">
              Luftstridskrafterna
            </item>
            <item style="indent-level: 1">
              Strategi för materielförsörjningen
            </item>
            <item style="indent-level: 1">
              Underrättelsetjänst
            </item>
            <item style="indent-level: 1">
              Cybersäkerhet
            </item>
            <item style="indent-level: 2">
              Redundans i samhällskritiska system
            </item>
            <item style="indent-level: 1">
              Psykologiskt försvar
            </item>
            <item style="indent-level: 1">
              Rymdsäkerhet
            </item>
            <item style="indent-level: 1">
              Frivilligorganisationerna
            </item>
            <item style="indent-level: 1">
              Veterancentrum
            </item>
            <item style="indent-level: 1">
              Sjö- och flygräddning
            </item>
            <item style="indent-level: 1">
              Samhällsskydd och krisberedskap
            </item>
          </list>
        </div>
        <div type="motProposal" subtype="förslag">
          <head xml:id="i-91jj3pytACWTgBTZbFfy6U">
            Förslag till riksdagsbeslut
          </head>
          <list style="ol">
            <item xml:id="i-RD7zPR3Xt2yQnf4sHvUERc">
              Riksdagen anvisar anslagen för 2021 inom utgiftsområde 6 Försvar
              och samhällets krisberedskap enligt förslaget i tabell 1 i motionen.
            </item>
            <item xml:id="i-DY2X76swxmkNfcQGBTrDbm">
              Riksdagen godkänner det mål för totalförsvaret som anges i Ds
              2019:8 Värnkraft – inriktningen av säkerhetspolitiken och utformningen
              av det militära försvaret 2021–2025 och att de krav på operativ
              förmåga som riksdagen tidigare beslutat ska upphöra att gälla
              vid utgången av 2020.
            </item>
            <item xml:id="i-Exf2hzAc4oV5YNtjmLiVF1">
              Riksdagen godkänner inriktningen för krigsförband i krigsorganisation
              2021 som anges i Ds 2019:8 Värnkraft – inriktningen av säkerhetspolitiken
              och utformningen av det militära försvaret 2021–2025.
            </item>
            <item xml:id="i-Lp9TbY3tyu5GA14JEQqjqx">
              Riksdagen ställer sig bakom det som anförs i motionen om totalförsvarets
              utgångspunkter, mål och uppgift samt organisation och verksamhet
              i enlighet med Ds 2019:8 Värnkraft – inriktningen av säkerhetspolitiken
              och utformningen av det militära försvaret 2021–2025 och tillkännager
              detta för regeringen.
            </item>
            <item xml:id="i-SjUEe27yDpYCKqTxFMJrnF">
              Riksdagen ställer sig bakom det som anförs i motionen om de ekonomiska
              förutsättningarna för totalförsvaret och om att de samlade anslagen
              för det militära försvaret bör uppgå till minst 84 miljarder kronor,
              beräknat i 2019 års penningvärde, år 2025 och tillkännager detta
              för regeringen.
            </item>
            <item xml:id="i-41ZXzyGQcf1QKP5vks5RA3">
              Riksdagen ställer sig bakom det som anförs i motionen om försvars-
              och säkerhetspolitisk inriktning och tillkännager detta för regeringen.
            </item>
            <item xml:id="i-XN7nNrKS4dgo9TB9aVeDdh">
              Riksdagen ställer sig bakom det som anförs i motionen om Arktis
              och tillkännager detta för regeringen.
            </item>
            <item xml:id="i-K6mbHpx3bDnRwvbHYLfqKC">
              Riksdagen ställer sig bakom det som anförs i motionen om EU:s
              försvarssamarbete och tillkännager detta för regeringen.
            </item>
            <item xml:id="i-A3z6MpEYcfj8BHMzEAFhwm">
              Riksdagen ställer sig bakom det som anförs i motionen om att
              Sverige bör ansöka om medlemskap i försvarsalliansen Nato och
              tillkännager detta för regeringen.
            </item>
            <item xml:id="i-185wsQidtCTS9pXNhxwYPx">
              Riksdagen ställer sig bakom det som anförs i motionen om att
              Sverige behöver utveckla förmågan att ge och ta emot internationell
              hjälp vid en kris och tillkännager detta för regeringen.
            </item>
            <item xml:id="i-J7V9oeqRuCWzwfWHPkKavj">
              Riksdagen ställer sig bakom det som anförs i motionen om internationella
              insatser och tillkännager detta för regeringen.
            </item>
            <item xml:id="i-FJu1i2sTHFMY1XNMwup7jB">
              Riksdagen ställer sig bakom det som anförs i motionen om en internationell
              skyddsstyrka i Hormuzsundet och tillkännager detta för regeringen.
            </item>
            <item xml:id="i-48LXrma86BEtjh9wgaa5WW">
              Riksdagen ställer sig bakom det som anförs i motionen om totalförsvaret
              och tillkännager detta för regeringen.
            </item>
            <item xml:id="i-QCb7CcngQUP3puQr57VNnV">
              Riksdagen ställer sig bakom det som anförs i motionen om att
              säkerställa att samövningar i större utsträckning än i dag kan
              ske myndigheter emellan och tillkännager detta för regeringen.
            </item>
            <item xml:id="i-7j6opakGophKjrnuxCPJS8">
              Riksdagen ställer sig bakom det som anförs i motionen om att
              ge de fyra regionala staberna i uppgift att initiera en ökad övningsverksamhet
              där kvalificerade militära resurser ställs till andra myndigheters
              förfogande och tillkännager detta för regeringen.
            </item>
            <item xml:id="i-6HzAGyqUXyi2mfkrR415BY">
              Riksdagen ställer sig bakom det som anförs i motionen om beredskapsövningar
              och beredskapskontroller och tillkännager detta för regeringen.
            </item>
            <item xml:id="i-92KLepciDsdFcfFES1WovT">
              Riksdagen ställer sig bakom det som anförs i motionen om försvaret
              och tillkännager detta för regeringen.
            </item>
            <item xml:id="i-AJPDAPYwM8n5E7atijEBcY">
              Riksdagen ställer sig bakom det som anförs i motionen om personalförsörjning
              och tillkännager detta för regeringen.
            </item>
            <item xml:id="i-RARU7TpRdMBKn3BBvtPZ8d">
              Riksdagen ställer sig bakom det som anförs i motionen om kvalificerad
              övningsverksamhet och tillkännager detta för regeringen.
            </item>
            <item xml:id="i-YCo5VXzWLPTfFEtdv1vheh">
              Riksdagen ställer sig bakom det som anförs i motionen om Upplands
              flygflottilj (F16) och tillkännager detta för regeringen.
            </item>
            <item xml:id="i-6uECxVVRErbP2QDyk4D2x8">
              Riksdagen ställer sig bakom det som anförs i motionen om en fungerande
              logistikkedja och tillkännager detta för regeringen.
            </item>
            <item xml:id="i-9KDB9GAsE5gojdiq3Nfy27">
              Riksdagen ställer sig bakom det som anförs i motionen om att
              en oberoende analys av Försvarsmaktens förmågor kontinuerligt
              ska göras och tillkännager detta för regeringen.
            </item>
            <item xml:id="i-T7nyVnBtL2aT3S4gmfhpxU">
              Riksdagen ställer sig bakom det som anförs i motionen om markstridskrafterna
              och tillkännager detta för regeringen.
            </item>
            <item xml:id="i-5Fy4XfQYA4a6FBqSSUSBA4">
              Riksdagen ställer sig bakom det som anförs i motionen om att
              se över möjligheten att utveckla fartygsförbandens förmåga att
              snabbt ombasera från en kuststräcka till en annan och tillkännager
              detta för regeringen.
            </item>
            <item xml:id="i-Agia6TPC24skLRVVRFw5i2">
              Riksdagen ställer sig bakom det som anförs i motionen om att
              se över möjligheten att bemanna flottan och flygförbanden med
              kontinuerligt tjänstgörande personal för att kunna upprätthålla
              en hög beredskap och tillkännager detta för regeringen.
            </item>
            <item xml:id="i-TKRH5jBB6t6714biFjiWq5">
              Riksdagen ställer sig bakom det som anförs i motionen om att
              se över möjligheten att förstärka sjöstridskrafterna för att säkerställa
              möjligheten till skydd av importsjöfart och mottagande av utländsk
              hjälp i anslutning till västkusten samtidigt som sjöstrid bedrivs
              på ostkusten och tillkännager detta för regeringen.
            </item>
            <item xml:id="i-Y5q5LnLioQ89KnynmtrQY9">
              Riksdagen ställer sig bakom det som anförs i motionen om införskaffningen
              av långräckviddigt luftvärnssystem och tillkännager detta för
              regeringen.
            </item>
            <item xml:id="i-5qCUcWuFiWmpmjbGZfeVej">
              Riksdagen ställer sig bakom det som anförs i motionen om att
              skyndsamt inrätta ett kvalificerat markskydd av luftstridskrafterna
              och tillkännager detta för regeringen.
            </item>
            <item xml:id="i-DkXAJyR7w4etxBNvwTmJzN">
              Riksdagen ställer sig bakom det som anförs i motionen om att
              förstärka luftstridskrafternas basorganisation och tillkännager
              detta för regeringen.
            </item>
            <item xml:id="i-BrrVsHhwQ1N3yA7M9QbbHT">
              Riksdagen ställer sig bakom det som anförs i motionen om långräckviddiga
              vapen för markmålsbekämpning och tillkännager detta för regeringen.
            </item>
            <item xml:id="i-L4Ww7c7624M5ES54kBYY3Z">
              Riksdagen ställer sig bakom det som anförs i motionen om att
              se över radarspanings-/stridsledningsförmågan i syfte att stärka
              den och tillkännager detta för regeringen.
            </item>
            <item xml:id="i-8T9f4YGdhvrhaoM2ccQq5w">
              Riksdagen ställer sig bakom det som anförs i motionen om att
              vidmakthålla transportflygresurserna och tillkännager detta för
              regeringen.
            </item>
            <item xml:id="i-R6DNLsPnUXXpGhuWZpQ7zW">
              Riksdagen ställer sig bakom det som anförs i motionen om att
              regeringen ska återkomma till riksdagen med en samlad materielförsörjningsstrategi
              och tillkännager detta för regeringen.
            </item>
            <item xml:id="i-AmTdGg642t1MTxFZQMQVU9">
              Riksdagen ställer sig bakom det som anförs i motionen om att
              en översyn bör göras av lagen om signalspaning i försvarsunderrättelseverksamhet
              och tillkännager detta för regeringen.
            </item>
            <item xml:id="i-SbTaQaurTCbrgBD2uYD2su">
              Riksdagen ställer sig bakom det som anförs i motionen om att
              det bör tillsättas en utredning som analyserar tillgången till
              utlandsunderrättelser och om underrättelsetjänststrukturen bör
              förändras eller ej och tillkännager detta för regeringen.
            </item>
            <item xml:id="i-TmPLdHDW1cXsz8XuKjPci4">
              Riksdagen ställer sig bakom det som anförs i motionen om en myndighet
              med ansvar för Sveriges cybersäkerhet och tillkännager detta för
              regeringen.
            </item>
            <item xml:id="i-QFiwd29DTACNDN5LNxswkw">
              Riksdagen ställer sig bakom det som anförs i motionen om frivilligorganisationernas
              ställning och förutsättningar enligt motionens intentioner och
              tillkännager detta för regeringen.
            </item>
            <item xml:id="i-Y8HMkqYCTxCB6YkhZnHCZH">
              Riksdagen ställer sig bakom det som anförs i motionen om att
              inrätta ett svenskt veterancentrum och tillkännager detta för
              regeringen.
            </item>
            <item xml:id="i-9YoSdCaT1CmTEr1k7V42XC">
              Riksdagen ställer sig bakom det som anförs i motionen om att
              vidta åtgärder för att, i enlighet med SOU 2012:48 Maritim samverkan,
              överföra huvudmannaskapet för sjö- och flygräddningen från Sjöfartsverket
              till Kustbevakningen samt att överföra sjö- och flygräddningens
              helikoptertjänst till Försvarsmakten och tillkännager detta för
              regeringen.
            </item>
            <item xml:id="i-oLqN8AULaaUViht9pT8kz">
              Riksdagen ställer sig bakom det som anförs i motionen om att
              ge Sjöfartsverkets helikoptrar viss beredskap för skogsbrandsläckning
              och tillkännager detta för regeringen.
            </item>
            <item xml:id="i-VkqyaW4178uzRFNMdNniWP">
              Riksdagen ställer sig bakom det som anförs i motionen om samhällsskydd
              och krisberedskap och tillkännager detta för regeringen.
            </item>
            <item xml:id="i-DNmt8osqrK4jd8aXvtHK6c">
              Riksdagen ställer sig bakom det som anförs i motionen om att
              regeringen ska återkomma till riksdagen med förslag som innebär
              att MSB och länsstyrelserna får i uppdrag att stödja kommunernas
              förebyggande arbete genom att ta fram riskhanteringsplaner för
              att hantera torka och vattenbrist och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-Voh3t5BpHq81qrJYgkyUxp" type="h1">
            Tabell 1
          </head>
          <p xml:id="i-P2mxa6THQ2bgdqGaBGYzFC">
            Anslagsförslag 2021 för utgiftsområde 6 Försvar och samhällets
            krisberedskap
          </p>
          <p xml:id="i-HMBsufwdKNtXHPqUQcmyga">
            Tusental kronor
          </p>
          <head xml:id="i-MWwrTGoKPGaDjTF2ourxT3" type="h1">
            Försvars- och säkerhetspolitisk inriktning
          </head>
          <p xml:id="i-V3Qgki4os112qCwp53PWpB">
            Kristdemokraterna eftersträvar en trygg och säker tillvaro för
            alla människor, och Sverige ska därför alltid ha ett starkt försvar.
            Vi är en del av världssamfundet och beroende av fungerande relationer
            med resten av världen. Odemokratisk utveckling i vårt närområde,
            bristande respekt för mänskliga rättigheter, terrorism, internationell
            brottslighet, energi­beroende, demografiska förändringar och miljö-
            och klimatförändringar är globala företeelser som påverkar vår
            säkerhet. Vi måste vara beredda att bidra till en säkrare och
            tryggare värld.
          </p>
          <p xml:id="i-aFeZTpEkkL3GNPJfH6N79">
            Försvarets huvuduppgift är att värna människors liv, värdighet
            och frihet. Förmågan att möta såväl inre som yttre hot är viktig,
            dels därför att människans ofullkomlighet gör att vi aldrig på
            förhand kan veta vad omvärlden har för avsikter för oss och dels
            därför att vi anser att vår frihet och demokrati och våra värderingar
            är värda att kunna försvara.
          </p>
          <p xml:id="i-7Sb5fwxStjX4xyU1d56eq2">
            Att garantera medborgarnas säkerhet och att försvara de territoriella
            gränserna är en kärnuppgift för staten. Ett starkt försvar av
            Sverige innebär också ett starkt försvar av vår frihet och demokrati
            och respekten för människovärdet.
          </p>
          <p xml:id="i-419Z872xrt7yyfmj1iUFGq">
            Under historien har Sverige kraftigt bantat försvaret efter stora
            världskonflikter. Försvaret har alltför länge varit underprioriterat
            i svensk politik. Det här är något som förhoppningsvis är på väg
            att förändras, men vi behöver lära av historien. Ett starkt, brett
            och ändamålsenligt försvar är inget vi bygger upp över en dag.
            Materiel ska köpas in, förband ska byggas upp, övas och vidareutvecklas.
          </p>
          <p xml:id="i-71ahu69MMtPNhRZiE2CJ5D">
            För att bygga ett starkt, brett och ändamålsenligt försvar vill
            Kristdemokraterna fokusera på försvarspolitikens innehåll och
            de mål säkerhetspolitiken är satt att uppnå – värna samhällets
            funktionalitet och värna vår förmåga att upprätthålla våra grund-läggande
            värden som demokrati, rättssäkerhet och mänskliga fri- och rättigheter.
          </p>
          <p xml:id="i-DKi3TEU9TJTb3DaZye2cjq">
            De senaste resurstillskotten till Försvarsmakten innebar viktiga
            steg för ett starkare försvar som ändamålsenligt kan försvara
            Sveriges gränser. Försvarsberedningen har med sina två rapporter
            om civilt och militärt försvar, ”Motståndskraft” och ”Värnkraft”,
            lagt grunden för en stärkt svensk försvarsförmåga i kommande försvarsbeslutsperiod,
            2021–2025. Förslagen i rapporterna måste ses som ett viktigt steg
            i att även bygga förmåga bortom 2025.
          </p>
          <p xml:id="i-6JuYHEXHgobBDmPzCe3pkT">
            Kristdemokraterna och de övriga borgerliga partierna enades om
            att ställa sig bakom Försvarsberedningens slutsatser om totalförsvarets
            utgångspunkter, mål och uppgift samt organisation och verksamhet
            som de beskrivs i Ds 2019:8 Värnkraft – inriktningen av säkerhetspolitiken
            och utformningen av det militära försvaret. Vi enades om både
            Försvarsberedningens inriktning och finansiering av utredningsförslaget.
          </p>
          <p xml:id="i-BM4WuV1rBPfBCrwcBLC8ya">
            Försvarsanslaget ska i enlighet med förslaget höjas till 84 miljarder
            kr, beräknat i 2019 års penningvärde, motsvarande 1,5 procent
            av BNP, fram till 2025. Kristdemokra­terna betraktar detta som
            ett viktigt mål på vägen vidare upp mot 2 procent av BNP, vilket
            Sverige behöver nå under nästa försvarsbeslutsperiod. Till detta
            kommer även kostnaderna för att stärka det civila försvaret och
            totalförsvaret, vilket enligt beredning­en kommer att kosta ytterligare
            4,2 miljarder år 2025. Det är värt att understryka att Försvarsberedningens
            rapporter är framtagna för att utgöra en väl balanserad helhet
            med förslag som stärker försvaret i alla dess delar. Försvarsberedningens
            förslag om inrikt­ning och finansiering måste därför också genomföras
            i sin helhet.
          </p>
          <head xml:id="i-HsRPY4Fcx1ZxS4en1yhbZv" type="h1">
            Det säkerhetspolitiska läget
          </head>
          <p xml:id="i-DsuttHDZxTP5rrapcwpi5C">
            Ett väpnat angrepp mot Sverige kan inte uteslutas. När Sovjetunionen
            föll samman valde länderna i Europa och runt Östersjön att lägga
            mer resurser på välfärdsfrågor och allt mindre på försvar, men
            nedrustningen av försvaret var ett misstag. Vi befinner oss nu
            i ett allvarligt försvars- och säkerhetspolitiskt läge och Sveriges
            närområde är mer osäkert än på länge.
          </p>
          <p xml:id="i-2wSgWTfrKJmuD5B8A2rPbY">
            Det är framförallt Rysslands snabba upprustning och en rad händelser
            sedan Vladimir Putin tog makten i Ryssland som oroar. Det handlar
            om alltifrån den allvarliga cyber­attacken mot Estland 2007 till
            de ryska störningarna av utläggningen av elkabeln Nordbalt mellan
            Sverige och Litauen. Den så kallade Ryska påsken 2013 och ubåts­kränkningarna
            i Stockholms skärgård 2014 har bidragit särskilt till det svenska
            uppvak­nandet, för att inte tala om Rysslands krig i Georgien,
            det pågående kriget i Ukraina och Rysslands annektering av Krim,
            protesterna i Belarus och osäkerheten i hur Ryssland kommer att
            agera. Incidenterna och kränkningarna ger en bild av ett alltmer
            aggressivt Ryssland som inte skyr att med vapen flytta gränser.
            Rysslands ökande aggressivitet kräver därför snabba förstärkningar
            av vårt försvar.
          </p>
          <p xml:id="i-Qy8SEPHYnWWpUZfeE8jsr4">
            Utredningen Säkerhet i en ny tid (SOU 2016:57) utvärderade svenska
            militära samarbeten och studerade ett antal möjliga angreppspunkter
            på Sverige. Utredningen klargör att ”den enda stat i Sveriges
            närområde som under överskådlig tid kan tänkas utöva militär aggression
            mot sina grannar är Ryssland”. Utredningen konstaterar också att
            den situation där Sverige kan tänkas utsättas för militär aggression
            är ett ryskt angrepp på Baltikum, i vad som skulle kunna betecknas
            som ”konsekvensaggression”. För att försvåra för Nato kan den
            ryska ledningen därför överväga att, före själva angreppet mot
            Baltikum, utplacera luftvärnssystem på svenskt område. Exakt var
            anses vara av mindre militär betydelse, men Gotland vore ett naturligt
            val.
          </p>
          <p xml:id="i-LrRLcJcMBQakc2hpQyzsay">
            Kopplat till en eventuell konflikt i Baltikum kan, ur rysk synvinkel,
            Gotland och kustnära delar av södra Sverige, så som Blekinge,
            vara intressanta områden för att gruppera långräckviddiga luftvärnssystem.
            Stockholmsområdet kan vara ett tänkbart mål om avsikten är att
            slå ut landets ledning för att snabbt få Sverige att vika sig
            för ryska krav.
          </p>
          <p xml:id="i-KjtuWteFAyyojwEzsUHaXV">
            Fartygslederna på västkusten framstår som attraktiva angreppsmål
            där man med mycket begränsade insatser, till exempel ubåtslagda
            minor, kan hindra svensk import- och exportsjöfart och därmed
            tvinga Sverige till eftergifter. Dessutom skulle en sådan operation
            avsevärt försvåra mottagande av eventuell utländsk hjälp.
          </p>
          <p xml:id="i-DvxheW67LnDmkonPe16EXP">
            Mellersta Norrland kan också bli intressant i en situation där
            Sverige kan få hjälp eller där Nato använder norska baser för
            insatser i Baltikum. I båda fallen är det Trondheimområdet med
            hamn och flygbaseringsmöjligheter som skapar möjligheterna för
            Nato att ingripa, och därmed motiven för Ryssland att försöka
            hindra detta.
          </p>
          <p xml:id="i-8kptbyAUyVARcGchjqbDbi">
            Övre Norrland med dess koppling till ryska behov av att eventuellt
            utvidga skydds­zonen kring baserna på Kolahalvön kan idag i praktiken
            inte försvaras med de resurser som där finns eller bedöms kunna
            tillföras från södra Sverige.
          </p>
          <p xml:id="i-KkeiLir3LeqzeVZvgKXUTV">
            Som framgår av tidigare resonemang har Gotland dock en avgörande
            såväl strategisk som operativ betydelse vid en eventuell militär
            konflikt eller allvarlig kris i Östersjö­området. Frånvaron av
            kvalificerade luftvärnsförband och det mycket begränsade antalet
            markstridsförband samt svårigheterna att snabbt föra dit förstärkningar
            innebär att ön kan utgöra ett förstahandsmål för Ryssland.
          </p>
          <p xml:id="i-VbUaf5rbvfESkWid6iyXc7">
            Syftet med ett sådant angrepp skulle främst vara att skära av
            försvarsalliansens möjlighet att komma sina medlemmar till undsättning.
          </p>
          <p xml:id="i-L4EjQhA8xy9sepNLByDVHt">
            Utredningen Säkerhet i en ny tid (SOU 2016:57) konstaterar följande:
            ”att Sverige med stor sannolikhet redan på ett tidigt stadium
            skulle dras in i en rysk-baltisk militär konflikt. Skälen är såväl
            politiska, humanitära som militärgeografiska. Utredningens intryck
            är i denna del entydiga.”
          </p>
          <p xml:id="i-S1CMMC17SGsvzerhSpS3xN">
            Därvidlag skiljer sig dagens situation från tiden för andra världskriget,
            när den dåvarande samlingsregeringen hade ett visst utrikespolitiskt
            manöverutrymme, som kunde utnyttjas för att hålla Sverige utanför
            kriget.
          </p>
          <p xml:id="i-K53AoA3Fp2dDK2iEmhjxsR">
            En allvarlig kris i Östersjöregionen kommer, som utredningen
            uppfattat det, att hanteras både av EU och Nato. Ett ryskt angrepp
            på Baltikum skulle involvera EU genom EU-fördragets artikel 42.7
            och Nato genom Washingtonfördragets artikel 5.
          </p>
          <p xml:id="i-3o7HuZ74tZhMCKvqYL1u2o">
            EU-fördragets artikel 42.7 är fastställd i det s.k. Lissabonfördraget
            och är ett tämligen tydligt ställningstagande där Sverige avsvär
            sig den sedan länge gällande ”neutralitetspolitiken”.
          </p>
          <p xml:id="i-C8RRR4zYfALDanP83PXAR8">
            Sveriges uttryckta solidaritetsförklaring som riksdagen antagit
            innebär att Sverige inte kommer att förhålla sig passivt om en
            katastrof eller ett angrepp skulle drabba ett annat EU-medlemsland
            eller nordiskt land. Som land förväntar vi oss att dessa länder
            agerar på samma sätt om Sverige drabbas.
          </p>
          <p xml:id="i-ULynEMZGR5iX8yAbjjMKsX">
            Om en medlemsstat skulle utsättas för ett väpnat angrepp på sitt
            territorium är de övriga medlemsstaterna skyldiga att ge den medlemsstaten
            stöd och bistånd med alla till buds stående medel i enlighet med
            artikel 51 i Förenta nationernas stadga. Detta ska inte påverka
            den särskilda karaktären hos vissa medlemsstaters säkerhets- och
            försvars­politik.
          </p>
          <p xml:id="i-EVkJwq3a3uBXyqF1tW5vd3">
            Således har Sverige valt sida, vi står upp för våra nordiska
            grannar och unionsländer vid en kris. Det är därför inte trovärdigt
            att hävda att Sverige fortfarande är ett neutralt land. Vi saknar
            dock de försvarsgarantier som krävs för att försvara vårt land
            och som ett svenskt medlemskap i Nato skulle innebära, vilket
            är mycket allvarligt.
          </p>
          <p xml:id="i-2zssTUSjGnrqGD5iEnBQmG">
            Det säkerhetspolitiska läget förbättras inte av att USA alltmer
            vill frånsäga sig delar av det ansvar för säkerheten i Europa
            som många i västvärlden har tagit för givet. Ryssland, Iran och
            Turkiet har flyttat fram sina positioner som en konsekvens av
            detta. Kina rustar militärt och vinner dessutom mark i förhållande
            till USA.
          </p>
          <p xml:id="i-PgydUpMZMpSwdrAC6wMArv">
            Samtidigt som det säkerhetspolitiska läget i Europa försämras
            så kommer USA att behöva ägna mer av sin tid och kraft för att
            hantera säkerheten i Mellanöstern och Asien framöver. Vi i Europa
            måste i högre grad vara beredda att ta ansvar för vår egen försvars-
            och säkerhetspolitik.
          </p>
          <head xml:id="i-GtwoREoEQmF3g9XpEHy62W" type="h1">
            Arktis
          </head>
          <p xml:id="i-XpxSMXBG4HHCjYYz88FXrw">
            Arktis ökar snabbt i betydelse, både militärt och ur klimatsynpunkt.
            Vi ser redan i dag att isen i de arktiska områdena smälter. Det
            öppnar upp nya handelsvägar, men riskerar samtidigt att utlösa
            en stormaktskonkurrens om kontrollen av dessa och om de natur­resurser
            som sannolikt finns i Arktis. Dessutom är Arktis av betydelse
            för såväl basering av kärnvapenmissiler som skydd mot sådana.
            Sammantaget talar detta för en ökad militarisering av regionen
            på sikt.
          </p>
          <p xml:id="i-WDaoKF9szMiGGCbMH14jRB">
            Arktis bedöms innehålla 13 procent respektive 30 procent av världens
            i dag ännu icke upptäckta förekomster av olja och gas. Militärt
            har Arktis under mycket lång tid varit av strategisk betydelse
            för Ryssland genom att huvuddelen av Rysslands kärn­vapenbestyckade
            ubåtar har sina baser på Kolahalvön. Senaste tiden har Ryssland
            också valt att bygga ut sin militära närvaro i Arktis genom nya
            baser på bl.a. Nysibiriska öarna, Novaja Zemlja, Franz Josef Land
            och Severnaja Zemlja. Till detta kommer Rysslands prioritering
            av kärnvapen inom ramen för sin militärreform. Sammantaget är
            det tämligen tydligt att intresset för det arktiska området inte
            kommer att minska.
          </p>
          <p xml:id="i-JJ8borPuyKEUZ2L2Hwyg3L">
            Issmältningen gör att Arktis inom något decennium kommer att
            vara isfritt väsent­liga delar av året vilket gör att de ekonomiska
            aktiviteterna kommer att tillta snabbt. Det gäller sjöfart, fiske
            samt olje- och gasutvinning. När Arktis kan utnyttjas fullt ut
            för sjö­transporter kommer transportsträckan från Japan, Sydkorea
            och norra Kina till Europa förkortas med ca 40 %, vilket ger stora
            ekonomiska vinster.
          </p>
          <p xml:id="i-FVWvD3rNyZjubyjJHyMCzJ">
            För USA:s del är Arktis viktigt för skydd mot interkontinentala
            robotar. Flertalet länder, som på något sätt har eller gör anspråk
            på delar av Arktis idag, har någon form av mili­tär aktivitet
            i området.
          </p>
          <p xml:id="i-TP3j2ea8ySkgo874etVHXt">
            Av dessa anledningar ser vi positivt på att den svenska Arktisstrategin
            betonar vikt­en av att Arktis ska vara ett lågspänningsområde.
          </p>
          <p xml:id="i-G1W5jCJbAr7V3BJLC37hqq">
            Sverige ska fortsättningsvis aktivt arbeta med relationerna inom
            Arktiska rådet och samtidigt bevaka potentiella frågor rörande
            klimat, naturresurser och säkerhetspolitik som sannolikt kommer
            att tillta i en nära framtid.
          </p>
          <head xml:id="i-ASpjt2wsUJuoiCYFLGPUj2" type="h1">
            EU:s försvarssamarbete och Nato
          </head>
          <p xml:id="i-LMPKtd4ViyGmztaEUkeuwZ">
            Det är i grunden positivt att EU stärker sitt engagemang på försvarspolitikens
            område. Det permanenta strukturerade samarbetet (Pesco) kan bidra
            till att utveckla unionens operativa förmåga att genomföra militära
            krishanteringsuppgifter.
          </p>
          <p xml:id="i-FqkqR3gxTYvifJSkNHUdsU">
            De frågor som EU-samarbetet bör beröra gäller militär forskning
            och utveckling av försvarsmateriel, asymmetrisk (icke-konventionell)
            krigföring samt effektivisering av lednings- och samordningssystem
            för att underlätta trupptransporter mellan medlems­länder och
            EU-gemensamma försvarsinsatser.
          </p>
          <p xml:id="i-WN55cKAPeu6xVHd2XZVXpA">
            Sverige ska även i fortsättningen ha beredskap att bidra till
            militära insatser i EU:s regi och ska vara drivande i arbetet
            för att utveckla EU:s krishanteringsförmågor. Kristdemokraterna
            förespråkar dock inte något EU-försvar med en EU-armé eller andra
            militära styrkor.
          </p>
          <p xml:id="i-FoKdaKJ6GjXUUmsihjR8cw">
            Kristdemokraterna förespråkar istället ett svenskt medlemskap
            i försvarsalliansen Nato. Fram tills att medlemskapet är ett faktum
            ska samarbetet med Nato vara öppet och nära. Vi välkomnar att
            under de gångna åren har samarbetet förstärkts inom ramen för
            Sveriges engagerade partnerskap med Nato.
          </p>
          <p xml:id="i-6jPEAU8nqmdXyVKopGanZV">
            Sveriges uttryckta solidaritetsförklaring som riksdagen antagit
            medför att Sverige inte kommer att förhålla sig passivt om en
            katastrof eller ett angrepp skulle drabba ett annat EU-medlemsland
            eller nordiskt land. Som land förväntar vi oss att dessa länder
            agerar på samma sätt om Sverige drabbas.
          </p>
          <p xml:id="i-9YmNyPbQfTgQdf8bthBjvQ">
            Den svenska säkerhetsdoktrinen bygger på att vi ska få hjälp
            i händelse av ett angrepp. Lissabonfördragets paragraf 42.7 anger
            tydligt att alla EU-länder förbinder sig att solidariskt stödja
            varandra i händelse av militärt angrepp. Trots att viktiga framsteg
            har gjorts, särskilt i försvarssamarbetet med Finland och inom
            Nordefco, så saknar Sverige fortfarande tillräcklig förmåga att
            ge och ta emot stöd samt trovärdiga försvars­garantier att lita
            på. Vi behöver därför snarast skaffa oss förmåga att både ge och
            ta emot militärt stöd, och vi behöver också ett svenskt medlemskap
            i Nato.
          </p>
          <p xml:id="i-8yR3EhYW9BvghMAFWmuNoY">
            En helt grundläggande förutsättning är att vi kan skydda de områden
            och platser dit hjälpen kan anlända. Det innebär bland annat ett
            omfattande luftvärnsskydd, en god bevakningsorganisation och inte
            minst förmåga att hindra en angripare från att med markstridsförband
            ta sig till området innan hjälpen anlänt. Det senare är sannolikt
            en fråga om veckor till månader med de resurser Nato bedöms ha
            under de närmaste åren.
          </p>
          <head xml:id="i-EsqFVZp48yFp55aMsdozDt" type="h1">
            Internationella insatser
          </head>
          <p xml:id="i-3FGx619gRoLx9aiE6t7B7P">
            Försvarsmaktens engagemang i internationella insatser stöds av
            Kristdemokraterna. Det handlar om att vi vill vara med och ta
            ansvar för våra medmänniskor utomlands, men också om att internationella
            insatser ger erfarenheter och färdigheter som innebär en ökad
            förmåga att försvara Sverige.
          </p>
          <p xml:id="i-NmtqzVWeqsdsUyrm1EoDnf">
            Parallellt med ett starkare nationellt försvar är det viktigt
            att arbetet med ansvarsfulla internationella insatser fortsätter.
            Att värna Sveriges territoriella integritet ska vara Försvarsmaktens
            första prioritet men att stå upp för mänskliga rättigheter internationellt
            och omsätta detta i praktiken är också prioriterade frågor. Det
            är därför av stor vikt att Sverige kan ställa svensk personal
            till förfogande för freds- och säkerhetsfrämjande samt konfliktförebyggande
            verksamhet inom ramen för exempelvis Nato, FN, EU och OSSE.
          </p>
          <p xml:id="i-TkmNgK2S9L5WzKF6BxzFWi">
            Sverige har bidragit till koalitionen mot Islamiska staten genom
            ett militärt utbild­ningsbidrag i Irak. Vi har dessutom värdefulla
            insatser i Mali, Afghanistan och Somalia – bara för att nämna
            några exempel.
          </p>
          <p xml:id="i-2vzumfJX9PZRS6zSFtKdQ4">
            Kristdemokraterna anser att Sverige måste vara beredda att göra
            mer när det kommer till internationella insatser. Det får inte
            råda några som helst tvivel om var Sverige står i dessa frågor.
            Kampen för frihet, demokrati och människovärde får aldrig upphöra
            och ska föras både här hemma i Sverige och utomlands.
          </p>
          <p xml:id="i-JC6hmVzGG1yHVtLJkc8dDV">
            Sverige behöver vara berett att bidra till en marin styrka för
            att öka tryggheten i Hormuzsundet och försvara den fria världshandeln.
            Regimen i Iran har exempelvis gång på gång visat omvärlden att
            man inte skyr några medel i och med sina fartygskapningar. Om
            en internationell insats i Hormuzsundet behövs och efterfrågas
            ska Sverige vara berett att ingå i en internationell koalition
            som sätter samman en skyddsstyrka för att öka tryggheten.
          </p>
          <head xml:id="i-4nu24xKjByqBf3HAihrYFN" type="h1">
            Kristdemokraternas förstärkning av försvaret
          </head>
          <p xml:id="i-RPRSair2S3QVW73Qz5L3Tc">
            För att försvarsförmågan ska stärkas på ett tillräckligt sätt
            behöver försvaret ökade resurser och därför har Kristdemokraterna
            varit pådrivande för att öka försvarsanslaget.
          </p>
          <p xml:id="i-P9HNW7HdxArVoBc51ekcAG">
            Förbandsverksamheten och beredskapen måste förstärkas. Det gäller
            att skapa för­utsättningar för att ta emot fler värnpliktiga,
            rekrytera officerare och utöka materiel­anskaffningen för att
            olika typer av förband ska kunna utvecklas enligt intentionerna
            i Värnkraft. Försvarsmaktens logistiska organisation behöver förstärkas
            och satsningar på forskning och utveckling behövs.
          </p>
          <p xml:id="i-HGZBaXbL9sMARtUsRaDN4C">
            En förbättring av den civila beredskapen behövs dessutom avseende
            energi- och livsmedelsförsörjning liksom återskapandet av en civil
            ledningsorganisation. Kristdemokraternas och Moderaternas satsning
            på försvaret bäddade för den förstärk­ning av Försvarsmaktens
            organisation som blev verklighet år 2020. Den lägger också en
            viktig grund i avvaktan på de anslagsökningar som tillkommer om
            Försvarsberedning­ens förslag genomförs som planerat. Det är dock
            vår bedömning att Sverige behöver nå 2 procent av BNP i försvarsanslag
            senast år 2030.
          </p>
          <p xml:id="i-UQQkZUCf6nCKstWR8M4fMF">
            Vid Natotoppmötet i Wales 2014, efter den ryska annekteringen
            av Krim och aggres­sionen mot Ukraina, fastslogs att medlemsländernas
            försvarsanslag ska vara minst 2 procent av BNP. Många av våra
            grannländer är på god väg att nå dit.
          </p>
          <p xml:id="i-EqKzEUZR1CwDPmjuy5ScVB">
            Litauen och Lettland, som båda låg kring 1 procent år 2015, har
            sedan dess dubblat sina försvarsanslag. Estland, Lettland och
            Polen uppnådde Natokravet år 2019. Tysk­lands Angela Merkel har
            deklarerat att Tysklands målsättning också är 2 procent. Norge
            ligger idag på omkring 1,8 procent. Finland kommer passera 2 procent
            nästa år.
          </p>
          <p xml:id="i-GpXJSgaoS2JYPZfqXfmXS7">
            Försvarsanslaget ska i enlighet med Försvarsberedningens förslag
            höjas till 84 miljarder kr, beräknat i 2019 års penningvärde,
            motsvarande 1,5 procent av BNP, fram till 2025. Detta är ett viktigt
            delmål på väg vidare upp mot 2 procent av BNP under nästa försvarsbeslutsperiod.
          </p>
          <p xml:id="i-6nA33yJEjn6N15D334jHtH">
            Upprustning tar tid och försvaret kräver långsiktighet. Tyvärr
            saknar regeringens politik och finansiering det tioårsperspektiv
            som Försvarsberedningen och Försvars­makten menar behövs. Det
            är avgörande för att kunna nå 2 procent av BNP och för att skapa
            en stabil planeringsgrund för Försvarsmakten.
          </p>
          <p xml:id="i-SxAWHYp8uQiCS4Cn8q2Qtz">
            Regeringen har kommit överens med C och L om att försvarsanslaget
            skall öka med fem miljarder per år mellan 2021 och 2025 i en trappa
            och därefter prolongeras. Men det räcker inte. För att uppnå Försvarsberedningens
            förslag i sin helhet måste anslagstrap­pan fortsätta med 5 miljarder
            per år även år 2026 och 2027. Om regeringen inte är beredd att
            skapa ett brett stöd för försvarsbeslutet och föra en diskussion
            om tillskott för att förverkliga helheten i Försvarsberedningens
            förslag så kommer Kristdemokraterna att via riksdagen driva denna
            nödvändiga förstärkning.
          </p>
          <head xml:id="i-8mASJHKQqQFce6rDmt2Voc" type="h1">
            Totalförsvaret
          </head>
          <p xml:id="i-FDLCfvd4r6ev86yPiYYaXE">
            För att säkerställa bibehållna samhällsfunktioner vid ett skymningsläge
            är totalför­svarets alla bitar absolut nödvändiga. Det gäller
            både militärt och civilt försvar. Under alltför många år har arbetet
            med att planera för totalförsvaret dock uteblivit. Förberedel­serna
            har varit sparsamma eller obefintliga och möjligheterna att upprätthålla
            någon form av civilt försvar vid en kris är idag mycket små, om
            några alls.
          </p>
          <p xml:id="i-UaLBbxoXQqKiCgqagwmSP6">
            Det civila försvaret består av samverkan mellan Försvarsmakten
            och ett antal sam­hällsfunktioner, organisationer, institutioner
            och företag. Det arbete som pågår med att återuppta planeringen
            för det civila försvaret går för långsamt och behöver intensifieras
            och påskyndas. I detta arbete är det angeläget att lärdomar och
            resurser från arbetet med skydd mot olyckor och krisberedskap
            också används i planeringsarbetet för det civila försvaret.
          </p>
          <p xml:id="i-AGren6y5WgHNFf5Zp1YtNq">
            Målet med det civila försvaret ska vara att värna civilbefolkningen,
            säkerställa de viktigaste samhällsfunktionerna och att bidra till
            Försvarsmaktens förmåga vid ett väp­nat angrepp. Detta bygger
            in en robusthet i samhället som gör att samhället kan upprätt­hålla
            vissa funktioner trots ett försämrat säkerhetsläge.
          </p>
          <p xml:id="i-H4mSmV5kkLouoyyLx4qNzU">
            Då omvärldsläget de senaste åren förändrats till det sämre finns
            det ett behov av att återuppta planeringen och förberedelserna
            för det civila försvaret. Det finns behov av att utveckla samhällets
            förmåga att stödja Försvarsmakten vid väpnat angrepp eller krig
            i vår omvärld.
          </p>
          <p xml:id="i-Wu7Z3oYsZqcBCeFNPqofUW">
            Försvarsmakten har kompetenser och resurser som kan spela en
            viktig roll vid olika typer av påfrestningar på samhället, till
            exempel naturkatastrofer, terrorhandlingar och allvarliga olyckor.
          </p>
          <p xml:id="i-9uaRFXnt1cuupSWTbhPEM1">
            Under lång tid har det funnits en uttalad tveksamhet såväl på
            politisk nivå som hos andra myndigheter att utnyttja Försvarsmaktens
            olika förmågor vid händelser där olika civila myndigheter har
            huvudansvaret. Nedmonteringen av de militära och civila staber
            som hade att samverka i krig har lett till att kunskapen om Försvarsmaktens
            olika möj­ligheter att stödja det civila samhället till mycket
            stor del försvunnit.
          </p>
          <p xml:id="i-C6K2pC2M3XAVXmSf2dJUXU">
            Detta innebär att dessa befintliga statliga resurser riskerar
            att bli outnyttjade i situa­tioner där de skulle kunna göra stor
            nytta, att olika myndigheter anskaffar system där likartade system
            redan finns i Försvarsmakten, att det byggs upp parallella kompetenser
            inom statsförvaltningen, samt att underhållskostnaderna för olika
            system blir höga genom att materielanskaffning och underhåll inte
            samordnas mellan civila myndigheter och Försvarsmakten. Effekten
            av eventuella insatser blir också lägre genom att berörda civila
            myndigheter inte övat ihop med olika komponenter ur Försvarsmakten
            och därmed inte vet hur resurserna skulle kunna utnyttjas på bästa
            sätt.
          </p>
          <p xml:id="i-2G9bm6Qrwzc4Xceu4jdUAj">
            I Försvarsmakten finns bland annat nedanstående resurser och
            kompetenser vilka borde kunna utgöra en del av samhällets beredskap
            vid allvarliga hot, olyckshändelser och katastrofer.
          </p>
          <p xml:id="i-JEyELQK2mRU3ruBeXSQPnh">
            Försvarsmakten disponerar ett femtiotal helikoptrar. Vissa är
            optimerade för efter-sökning och räddning av personer såväl över
            land som över vatten. Helikoptrarna av typen Blackhawk kommer
            att utgöra en betydande transportresurs för att snabbt flytta
            t.ex. personal och materiel till ett område där lokala myndigheters
            resurser måste för­stärkas. Vissa av helikoptrarna är utrustade
            för medicinska uppdrag och skulle kunna bidra vid större olyckor
            när den civila organisationen för ambulanshelikoptrar är otill­räcklig.
          </p>
          <p xml:id="i-WEDto6gBNXmVyC542t3yPL">
            Den stora transportkapacitet som finns i form av Försvarsmaktens
            transportflygplan är också en resurs som i avsevärt större utsträckning
            skulle kunna planeras in i samhäl­lets beredskapsåtgärder när
            det gäller olika typer av ickemilitära hot.
          </p>
          <p xml:id="i-JAbyKtuNz5tfVUPVqg2H2D">
            Ingenjörsförbanden har fordon som är optimerade för att kunna
            arbeta under extremt ogynnsamma förhållanden, exempelvis röja
            vägar eller rasmassor. De har också perso­nal vilken är specialutbildad
            på att hantera och desarmera olika typer av bomber och sprängladdningar.
          </p>
          <p xml:id="i-3iKBMTebVdzXvuPSAQxzBQ">
            Vid många garnisoner finns speciella, terränggående, skyddade
            bärgningsfordon med en kapacitet överstigande de flesta civila
            bärgningsbilars, som skulle kunna vara ett bidrag i situationer
            där sådana egenskaper vore värdefulla.
          </p>
          <p xml:id="i-Qr1sLaaXSzJbxrSzGUiDQx">
            Försvarsmaktens olika typer av bepansrade personaltransportfordon
            skulle kunna utgöra en värdefull resurs för polisen vid insatser
            där det föreligger stor risk för att personalen skulle kunna bli
            beskjuten, till exempel vid ingripande mot terrorister.
          </p>
          <p xml:id="i-LDRkbMUhu7DToG8JXaDaN7">
            Försvarsmaktens rörliga stabsförband som har förmågan att snabbt
            samordna olika verksamheter i stor skala skulle kunna var ett
            stöd för olika civila chefer, t.ex. en kommuns räddningsledare,
            i händelse av katastrof.
          </p>
          <p xml:id="i-BVz7BVovt1XmYMtsCM7AzN">
            Försvarsmaktens personal är generellt sett en i många stycken
            outnyttjad resurs, med undantag av hemvärnet som redan i dag ger
            ett viktigt bidrag till det civila samhällets säkerhet. Vissa
            av specialförbanden skulle kunna utgöra en förstärkningsresurs
            till polisens nationella insatsstyrka.
          </p>
          <p xml:id="i-Du4HAb1ouNHv9Cs18FT7pW">
            Många förband skulle kunna utgöra en resurs om det uppstod ett
            behov av att för­stärka bevakningen av känsliga objekt, till exempel
            större flygplatser vid ett allvarligt terroristhot. Det stora
            problemet är i grunden inte bristande lagstiftning eller författnings­stöd
            eftersom myndigheter har rätt att begära stöd från varandra. Problemet
            är snarare olika myndigheters tendens att vilja skaffa egna resurser
            för alla tänkbara eventualiteter. Detta leder till en misshushållning
            med statens medel.
          </p>
          <p xml:id="i-62o7HeHRc8HKJVzZYV97jz">
            En annan faktor som bidrar till att Försvarsmaktens resurser
            riskerar att bli outnytt­jade i situationer där de skulle kunna
            göra stor nytta, är att det inte genomförs några mer omfattande
            samövningar. Alltså praktiska övningar där olika myndigheter på
            ett hand­fast sätt får tillfälle att lära sig om Försvarsmaktens
            olika förmågor.
          </p>
          <p xml:id="i-KAKDvqc4eXKMYFiKqVJuK4">
            Riksdagen har i ett tillkännagivande gett regeringen i uppdrag
            att göra en översyn av länsstyrelsernas och de regionala stabernas
            funktioner och verksamhet, att de rättsliga förutsättningarna
            för Försvarsmaktens stöd till samhället bör ses över och att de
            regio­nala staberna bör omorganiseras. Det är positivt att översynen
            om hur Försvarsmakten kan vara övriga samhället mer behjälplig
            vid krissituationer har påbörjats och denna bör utvecklas vidare.
          </p>
          <p xml:id="i-KsqpDtErTxBoFHkje6Kwb4">
            De fyra regionala staberna som upprättats för att utöva territoriell
            ledning och för­bättra samverkan mellan civila och militära myndigheter
            bör ges uppgiften att initiera en ökad övningsverksamhet där kvalificerade
            militära resurser ställs till andra myndig­heters förfogande för
            att bidra vid naturkatastrofer, stora olyckor eller andra händelser
            som kan påverka människors säkerhet.
          </p>
          <p xml:id="i-mV1SF721t4wQ1WQPycYbZ">
            Det är inte heller osannolikt att en ökad samverkan med civila
            myndigheter i form av beredskapsövningar och beredskapskontroller
            skulle kunna vara en motivations­höjande faktor för de soldater
            som ska tjänstgöra under lång tid i Försvarsmakten och kanske
            därför skulle finna övningar av annan karaktär än rent militära
            stimulerande.
          </p>
          <head xml:id="i-CFxdgN3xyNRjGQPjyePDQo" type="h1">
            Försvaret
          </head>
          <p xml:id="i-7CEyvQ2SBFarhpaA4YpRWe">
            Försvarsberedningens förslag gällande det nationella försvaret
            under den kommande försvarsbeslutsperioden, år 2021–2025, handlar
            i stor utsträckning om att öka bredden och volymen i krigsorganisationen.
          </p>
          <p xml:id="i-ENhPRPTZd12vBZnkavaLoX">
            Det är av största vikt att även den andra av Sveriges två brigader
            blir krigsanvändbar i närtid genom att den bemannas och utrustas
            fullt ut samt att den övas. Det var bara den ena, bättre, brigaden
            som övades under Aurora. Senast 2030 ska Sverige ha tre helt klara
            brigader.
          </p>
          <p xml:id="i-Pb9vgahKuK812hPpBYpHXW">
            Många andra problem behöver också lösas. Personalbristen inom
            Försvarsmakten måste åtgärdas för att vi ska kunna fylla och utöka
            antalet förband, bl.a. genom att värnplikten och antalet reservofficerare
            utvecklas mot större volymer. Luftvärnssystem behöver komma på
            plats för att skydda t ex flygstridskrafternas baser, och möjligheten
            till kvalificerade övningar inom Försvarsmakten måste stärkas.
            Försvarets struktur måste säkerställa att det finns goda möjligheter
            att utveckla personalens kompetens. Detta är viktigt för att få
            den rekryterade personalen att stanna inom organisationen.
          </p>
          <p xml:id="i-QYg8CVK5TFNBszbrckYZQt">
            Försvaret ska ha förmåga att försvara hela Sverige och ha särskild
            kapacitet som säkerställer ett fullgott försvar av strategiskt
            viktiga platser som exempelvis Gotland och Stockholm. Marinen
            bör förstärkas så att den kan säkerställa skydd av importsjöfart
            och mottagande av utländsk hjälp i anslutning till västkusten
            samtidigt som den kan genomföra sjöstrid på ostkusten. Ubåtssystemet
            bör utökas både för att säkerställa tillgänglighet som rationell
            drift. Flygstridskrafterna behöver förstärkas, ges förmåga att
            kraftsamla och bassystemet behöver utvecklas.
          </p>
          <p xml:id="i-Ds4zWE3z7NqhysAzG6LzzN">
            En större krigsorganisation kommer att kräva nya förbandsorter
            och ett utökat antal grundutbildade soldater, vilket kommer att
            förstärka förmågan och skapa förutsättningar för en stärkt försvarsförmåga
            framgent.
          </p>
          <p xml:id="i-P2jn1dfJvZ42N2bW3ymRJg">
            Försvarsberedningen föreslår att två regementen återupprättas
            i grundorganisationen. Det handlar om Norrlands dragonregemente
            (K4) i Arvidsjaur samt ett regemente i Göteborg för den amfibiebataljon
            som föreslås etableras på västkusten.
          </p>
          <p xml:id="i-M5puhqGXr5zGUkR9JKcXeW">
            Två regementen föreslås därtill för utbildning av territoriella
            förband. Det gäller en artilleribataljon i Kristinehamn/Villingsberg
            och ett infanteriregemente som nu planeras till Östersund. Därutöver
            föreslås Luftstridsskolan i Uppsala ombildas till Upplands flyg­flottilj
            (F16), vilket är ett viktigt besked, inte minst eftersom det förstärker
            försvaret av Stockholm. Kristdemokraterna har varit pådrivande
            för en flygflottilj med 2 divisioner Jas Gripen-plan i Uppsala
            senast till år 2030.
          </p>
          <p xml:id="i-ESyfHKPWSd65phMmFEQ53E">
            De förslag som Försvarsberedningen lämnar rörande en ny krigsorganisation
            innebär ett utökat personalbehov. Bedömningen är att det totala
            antalet befattningar i krigsorga­nisationen kommer att uppgå till
            ca 90 000 personer, inklusive hemvärn och civilan­ställda, jämfört
            med dagens ca 60 000 personer. Beredningen föreslår en fördubbling
            av grundutbildningsvolymerna fr.o.m. 2024 i förhållande till idag,
            från ca 4 000 personer upp till 8 000 personer.
          </p>
          <p xml:id="i-CGExCumV4DkRW5iGXz2eSg">
            Försvarsmaktens personalförsörjningssystem behöver därför fortsatt
            bygga på en kombination av värnpliktiga och anställda soldater.
            Kristdemokraterna välkomnar den sortens personalförsörjningssystem
            eftersom vi menar att det förser Försvarsmakten med både professionalitet
            i form av yrkessoldater och volym i form av värnpliktiga.
          </p>
          <p xml:id="i-UjDprbeUTaK6uFSSL67Eud">
            Den nuvarande försvarsmaktsstrukturen har dock i alltför många
            avseenden miss­lyckats med att tillgodose personalens behov av
            stimulans och kompetensutveckling.
          </p>
          <p xml:id="i-TYMTSubYgBLXwYfxzhAVvT">
            En av de absolut största orsakerna till detta är bristen på möjlighet
            att hålla kvalifi­cerade övningar. Detta grundar sig i bristen
            på övningsfält godkända för övning, till­gång till fungerande
            materiel men framförallt också ekonomiska resurser.
          </p>
          <p xml:id="i-Kv6AHiuwN7Z21wx7kq2tXp">
            Kristdemokraterna vill prioritera möjlighet till fler kvalificerade
            övningar med för­band och att officersutbildningen har tydligt
            sikte på att utveckla officerarnas kärn­kompetens – att leda väpnad
            strid och till detta relaterad verksamhet.
          </p>
          <p xml:id="i-V775YH98v2hbTGcAbeHXqv">
            Utöver detta behövs satsningar på anskaffning av ny materiel
            som lastbilar, vissa specialfordon, lednings- och sambandsmateriel,
            ammunition och personlig utrustning.
          </p>
          <p xml:id="i-YLua49TNoeNLQzsjJ3aHSU">
            Inför övningen Aurora 17 blev det väldigt tydligt att Försvarsmakten
            är alldeles för beroende av stöd från det civila samhället för
            att snabbt kunna komma igång med försvarsoperationer. Metoderna
            här kan vara flera, bland annat att Försvarsmakten återskapar
            en viss egen lagerhållning och att man sluter kontrakt med civila
            leverantörer som håller vissa lager för Försvarsmaktens behov.
            Sannolikt talar vi om en kombination av flera olika modeller.
          </p>
          <p xml:id="i-CWA77hgXu3U4EdcKHMxXBk">
            Coronapandemin har visat vikten av att ha beredskap när kriser
            kommer. Stort ansvar vilar på regionerna som måste börja planera
            för vad som föreskrivs i lagen om åtgärder vid extraordinära händelser,
            men staten behöver även ta ett större ansvar för att upprätta
            nationella beredskapslager.
          </p>
          <p xml:id="i-3cKd4qbR1mWhvWnmtWaz5g">
            Förslagen i Försvarsberedningen om förstärkt logistik för att
            få hela logistikkedjan att fungera välkomnas. Det inbegriper försörjning
            när det kommer till livsmedel, ammu­nition, reparationsresurser,
            sjukvårdstjänst och transporttjänst. Det kräver också anskaff­ning
            och lagerhållning av ammunition, reservdelar, drivmedel, läkemedel
            och hållbara livsmedel inklusive möjligheten att hantera inhemska
            färskvaror.
          </p>
          <p xml:id="i-BmSU6y5Gmu2dQWJHiR3DcD">
            Det är också bra att hemvärnet utvecklas ytterligare för att
            kunna lösa mer kvalifi­cerade uppgifter än vad som är fallet idag.
            Sverige är stort. Även om det sker förstärk­ningar av armén, marinen
            och flygvapnet kommer det inte skapa en militär närvaro över hela
            landet. Hemvärnet måste därför tillföras mer avancerade vapen
            och såväl utbild­ningssystem som rekrytering behöver modifieras
            för att hemvärnet ska kunna lösa sina framtida uppgifter.
          </p>
          <p xml:id="i-9UcoWBXz8VU9vvqnasPKwq">
            Kristdemokraterna anser att Försvarsmaktens arbete måste granskas
            i större utsträck­ning. Inte i syfte att ifrågasätta myndighetens
            verksamhet, utan i syfte att granska medel och måluppfyllelse.
            Kristdemokraterna har föreslagit att detta bör göras av en myndig­het
            varje eller vart annat år och under stor transparens. Granskningen
            bör exempelvis inkludera vilken tillgänglighet av system och förband
            landets försvarsmakt har, tillgäng­lighet till flygplan, fartyg
            och personal men också antalet gånger som incidentbered­skapen
            startat. Detta görs idag framgångsrikt i Tyskland och även i viss
            utsträckning i de baltiska länderna. Det är positivt att Försvarsberedningen
            har identifierat samma problem och nu också har föreslagit en
            myndighet för utvärdering och uppföljning av totalförsvaret.
          </p>
          <head xml:id="i-YUv95JwvMLsqw5cH8wuTqf" type="h2">
            Markstridskrafterna
          </head>
          <p xml:id="i-D2LZmSz5rstWhfxBa8He1Q">
            Det finns mycket konkreta skäl till att Kristdemokraterna driver
            på för ökade försvars­anslag och att vi på sikt ska nå tvåprocentsmålet
            för försvarsanslaget.
          </p>
          <p xml:id="i-WspUFjSXigXC7NKv6EjAR8">
            Försvarsberedningens förslag för 2021–2025 innebär att arméns
            krigsorganisation stärks genom att befintliga förband omorganiseras
            och tillförs resurser samt att nya krigsförband inrättas. Kärnan
            ska enligt förslaget vara tre mekaniserade brigader, en reducerad
            motoriserad brigad samt en förstärkt mekaniserad bataljon på Gotland.
          </p>
          <p xml:id="i-3eacQJ1hEzJ3a479yQhzoN">
            Försvarsberedningen förordar också en förstärkning av arméförbanden
            på Gotland. Sammantaget föreslås att det utvecklas en allsidigt
            sammansatt mekaniserad enhet med luftvärn och indirekt eld på
            Gotland. Utöver det behöver försvaret av Gotland förstärkas med
            territoriella förband.
          </p>
          <p xml:id="i-HJsQeCEbpuACBGuMfQupwL">
            Genom återinförande av divisionsledning kan huvuddelen av arméns
            krigsförband kraftsamlas i en operativ riktning samtidigt som
            fler brigader möjliggör att armén initialt kan grupperas för att
            kunna möta ett väpnat angrepp i flera geografiska riktningar samtidigt.
          </p>
          <p xml:id="i-WeRiVyfdCLiSmsQfc64zHs">
            I och med att det nationella försvaret åter blivit en huvuduppgift
            för Försvarsmakten bör förbanden organiseras så att de är snabbt
            gripbara och alla nödvändiga system ingår i förbandet från början.
            Förbanden ska också regelmässigt öva tillsammans. Denna princip
            bör gälla upp till brigadnivå. Bland annat innebär det att alla
            komponenter som ingår i en brigad, manöverbataljoner, artilleri,
            luftvärn m.m. mobiliseras i samma område och inte som idag är
            beroende av att olika funktionsförband måste transporteras från
            olika landsändar som t.ex. i artilleriets fall från Boden.
          </p>
          <p xml:id="i-De2V1yLQw93svABxYH858n">
            För att med rimlig säkerhet kunna möta en angripare i de mest
            prioriterade områdena och kunna föra strid tillräckligt länge
            för att hinna ta emot eventuell utländsk hjälp anser Kristdemokraterna
            att dagens två brigadekvivalenter (det är inte samövade brigader)
            i framtiden ska utökas till fem kompletta brigader. En naturlig
            utveckling skulle vara att de idag existerande garnisonerna, Södra
            skånska regementet – P7 (Revingehed), Skara­borgs regemente P4
            (Skövde) och Norrbottens regemente – I19 (Boden) utvecklas till
            brigadregementen. Två garnisoner måste återskapas med uppgiften
            att vardera sätta upp en brigad. Operativa skäl talar för två
            områden när det gäller dessa förband: Dalarna och Södermanland
            eller Östergötland.
          </p>
          <p xml:id="i-A8sqLWmWhTESmwqA7ZPLt3">
            I fallet Dalarna skulle det innebära ett förband som kan ges
            vinterutbildning och därmed vara en förstärkningsresurs för övre
            Norrland, men det skulle också kunna verka i riktning mot Stockholm.
            Dessutom skulle förbandet vara en viktig resurs för att öka säkerheten
            i att eventuella Natoförstärkningar från Norge (Trondheimområdet)
            skulle kunna tillföras. Älvdalens övnings- och skjutfält utgör
            också mycket bra övningsterräng där mycket av förbandets verksamhet
            skulle kunna bedrivas.
          </p>
          <p xml:id="i-X7hytvJ4nFq9r1nr4gRMGi">
            En återskapad brigad i Södermanland eller Östergötland skulle
            innebära att det fanns ett förband som snabbt skulle kunna förstärka
            försvaret av Stockholm eller ingripa mot ett angrepp riktat mot
            östkusten.
          </p>
          <p xml:id="i-PUvYuLnq5fRRymfJawgCY7">
            Därutöver bör det organiseras två stridsgrupper, en större för
            ett inledande försvar av Stockholmsområdet (innan förband från
            andra delar av Sverige hinner tillföras) och en mindre för försvaret
            av Gotland bestående av en mekaniserad, avsevärt förstärkt, bataljonsstridsgrupp.
            Här bör speciella åtgärder vidtas för att, så långt möjligt, bemanna
            den med lokalrekryterad personal då möjligheterna att föra resurser
            till ön när väl ett angrepp inletts får betraktas som ytterst
            begränsade.
          </p>
          <p xml:id="i-B5SGyi2UHZSSS4HaPPXMj2">
            Även med ovan föreslagna förstärkningar av markstridskrafterna
            kommer det att saknas en komponent för att på marken snabbt möta
            en angripare i oväntade riktningar. I utlandet, bland annat i
            Finland, finns redan idag långräckviddiga artillerisystem med
            skottvidder på upp till hundra kilometer. Sådana system skulle
            ge oss möjligheter att tidigt påverka en angripare som luftlandsätter
            eller landstiger i ett ”trupptomt” område. Exempelvis skulle ett
            förband med sådana långräckviddiga system grupperat på t ex Djurgården
            i Stockholm kunna påbörja bekämpning av eventuella luftlandsättningar
            på Arlanda, Skavsta eller Ärna (Uppsala), eller också landstigningar
            i Norrtälje, Nynäs­hamn eller Oxelösund inom 15–20 min. Tillgång
            på sådana system skulle till del lösa det eviga problemet, i ett
            till ytan så stort land som Sverige, hur man tidigt kan påverka
            en angripare innan vi hinner dit med andra markstridsförband.
          </p>
          <p xml:id="i-FB5D65qTv8PN7cvPWVof6k">
            Kopplat till införande av denna typ av långräckviddiga system
            bör det skapas en mycket lättrörlig, helikopterburen styrka med
            hög beredskap som snabbt kan flygas in till ett hotat område och
            där fungera som ”eldledare” till dessa system, men även för att
            leda in flyginsatser (egna som eventuella allierades). Som ett
            led i moderniseringen av markstridsförbanden är förmåga att utnyttja
            drönare för bland annat spaningsuppgifter och förmågan att bekämpa
            fiendens drönare av vital betydelse. Här krävs satsningar redan
            tidigt.
          </p>
          <p xml:id="i-6ftQhf2fiKEkwaTyZmRDP9">
            Frågan om långräckviddigt luftvärn tas upp under flygstridskrafterna.
            För internatio­nella uppgifter plockas förband med önskvärda egenskaper
            ihop från brigaderna eller andra enheter så att de passar den
            då aktuella uppgiften.
          </p>
          <head xml:id="i-S1oRSxDAWJMuXZm49JGc4a" type="h2">
            Sjöstridskrafterna
          </head>
          <p xml:id="i-HWHdn2vPn12SEEw9Vi74Up">
            Frånvaron av ett kvalificerat luftvärnsrobotsystem på våra ytstridsfartyg
            begränsar kraftigt deras förmåga att lösa flera uppgifter, bland
            annat kan de inte eskortera transporter till sjöss i en situation
            där det föreligger ett lufthot. Detta ska nu åtgärdas med robotluftvärn
            och moderna sjömålsrobotar.
          </p>
          <p xml:id="i-Vog41ZpsyypCNMUxdyF24Z">
            Det lilla antalet fartyg skapar ett operativt problem genom att
            vi skulle tvingas att välja att basera i praktiken hela flottan
            på antingen västkusten – för att skydda import­sjöfart mot bland
            annat ett eventuellt ubåtshot, eller i Östersjön – för att bidra
            till att skydda fastlandet och Gotland. Antalet stridsfartyg bör
            därför utökas till en nivå där det är möjligt för flottan att
            verka på väst- och ostkusten samtidigt. Förmågan att hantera ett
            ubåtshot är speciellt viktig då det kan vara aktuellt även i situationer
            då det inte före­ligger en öppen konflikt. Ubåtsinsatser kan genomföras
            anonymt i en krissituation för att exempelvis utöva påtryckningar.
          </p>
          <p xml:id="i-WmLg4dzJAGGv5j31VY6uSy">
            För att kunna utnyttja fartygsförbandens rörlighet är det viktigt
            att de har möjligheter att snabbt ombasera från en kuststräcka
            till en annan. Den nu existerande basorganisa­tionen innebär i
            det avseendet stora begränsningar. Ubåtar bedöms även i framtiden
            vara ett mycket effektivt vapen och som är svårt för en motståndare
            att bekämpa. Då en operation mot den södra delen av Sverige alltid
            kommer att innebära sjötransporter för en angripare bör våra möjligheter
            att agera med ubåtar säkerställas.
          </p>
          <p xml:id="i-9ZuDXN9NiJRr4QjhAxJ5SE">
            Flottans fartyg ska vara bemannade med kontinuerligt tjänstgörande
            personal för att kunna upprätthålla en hög beredskap. Det är måttligt
            personalkrävande system men har en ”hög profil” – synlighet –
            med vilken vi, i en krissituation, kan markera att vi både kan
            och vill hävda vår suveränitet.
          </p>
          <p xml:id="i-HPFQBY5nrJvD6oGvBEgdsi">
            Sammantaget innebär detta att antalet ytstridsfartyg på sikt
            bör utökas med i storleks­ordningen fyra till sex, antalet minjaktfartyg
            fördubblas, antalet ubåtar bör utökas till minst sex, helst åtta,
            och basresurserna i Stockholmsområdet och på västkusten behöver
            kraftigt förstärkas.
          </p>
          <p xml:id="i-YZGCxwWvixAqUxSPH7dKmH">
            Utökade baseringsmöjligheter innebär också ett ökat behov av
            att skydda baserings­områdena. Ytterligare en tredje amfibiebataljon
            bör organiseras med huvudinriktning att uppträda i Stockholmsområdet
            och stödja det finska försvaret av Åland.
          </p>
          <p xml:id="i-XQMo77tHMohCrFnHAbmSBV">
            Den reaktiverade kustrobotförmågan bör också utökas för att säkerställa
            att vi har ”överlappande” möjligheter att bekämpa sjömål, men
            också för att kunna täcka upp i en riktning när andra sjömålsbekämpningssystem
            kraftsamlas i en annan riktning.
          </p>
          <head xml:id="i-2Mong9V3ih2F9HUsfcaycV" type="h2">
            Luftstridskrafterna
          </head>
          <p xml:id="i-WJKiGBQZMJM79mR7tDxKzx">
            Kännetecknande för flygstridskrafterna är deras förmåga att intermittent
            kunna utveckla hög effekt och deras mycket stora rörlighet. Det
            gör att flygstridskrafter är oundgängliga för att försvara ett
            land med Sveriges yta och de stora havsområden som omger landet.
            Antalet flygplan bör därför inte tillåtas minska från dagens ca
            100 Jas C/D till endast 60 nya Jas 39 E. I närtid bör därför Jas
            C/D bibehållas under tiden som Jas E tillförs. Där­efter bör ytterligare
            Jas E tillkomma. Det innebär att flygvapnet skulle kunna sätta
            upp i storleksordningen åtta stridsflygdivisioner där huvudflygbaserna
            skulle vara Ronneby, Såtenäs, Uppsala och Luleå.
          </p>
          <p xml:id="i-BeSequrcKiQpxUV4CWCZ5f">
            En akilleshäl i dagens flygsystem är det begränsade antalet flygbaser.
            Baser är sår­bara och hotas av flera typer av stridsmedel, flyganfall,
            robotanfall och sabotage. För att skapa ett rimligt skydd mot
            dessa hot krävs kvalificerade långräckviddiga luftvärns­system,
            möjligheten att sprida flygplanen på många baser och ett väl fungerande
            skydd på marken. Finns inte samtliga dessa komponenter är risken
            stor att flygplanen aldrig kommer till verkan – de blir utslagna
            på marken.
          </p>
          <p xml:id="i-2xkqTarw5q5L28XabpULZi">
            Långräckviddiga luftvärnssystem för att skydda större områden
            (det kan vara flyg­baser, flottans basområden, befolkningscentra
            och vital infrastruktur) är planerade att anskaffas, men i begränsad
            omfattning. Fyra kvalificerade enheter, var och en med flera utskjutningsanordningar,
            bör ge möjlighet att skydda övre Norrland, Mälardalen, södra Sverige
            och Gotland samtidigt.
          </p>
          <p xml:id="i-PJ53Qk7AGX67Fo5QCbH3zp">
            Dessa långräckviddiga system bör ingå som en del i flygstridskrafterna
            då deras insats skulle vara mycket nära knuten till flygförbandens
            verksamhet.
          </p>
          <p xml:id="i-2sVGYo9SjBAWtFma5QmeJz">
            Det nuvarande antalet basförband tillåter bara att ett begränsat
            antal flygbaser kan betjänas. Det försvårar bland annat utnyttjandet
            av civila flygplatser som reservbaser. Speciellt problematisk
            vore situationen om flygstridskrafterna skulle behöva kraft­samlas
            till östra Mellansverige eller Norrland. Basorganisationen bör
            förstärkas med inriktningen att varje flygdivision (ca 12–15 flygplan)
            kan ges ett spritt basområde med flera start- och landningsmöjligheter
            samt för att möjliggöra att flygstridskrafterna kan kraftsamlas
            till olika landsändar. Sammantaget innebär det minst en tredubbling
            av flyg­vapnets basorganisation.
          </p>
          <p xml:id="i-Rm9QWGqyWVnpstKJSKZUBg">
            Det begränsade antalet radarspanings-/stridsledningsflygplan,
            två stycken, gör det omöjligt att bedriva en kontinuerlig kvalificerad
            övervakning av Östersjön. Den för­mågan bör utökas. Här kan dock
            olika tekniska lösningar vara tänkbara, bland annat en anskaffning
            av kvalificerade ”drönare” med stor uthållighet som skulle möjliggöra
            övervakning 24 timmar per dygn året om.
          </p>
          <p xml:id="i-WVdXe1M7xPuJFqFw8LExjD">
            Bristen på en bred palett av vapen för att bekämpa markmål gör
            att flygstridskraf­ternas förmåga att bekämpa markmål är begränsad.
            Detta måste ses som speciellt allvarligt med hänsyn till den lilla
            volymen egna markstridsförband, de kan inte vara överallt. Flygstridskrafterna
            bör därför bland annat tillföras långräckviddiga vapen för markmålsbekämpning.
          </p>
          <p xml:id="i-LAjgm7kKU2c8CK8fhaGyss">
            Transportflygresurserna utgör en viktig del vid såväl kraftsamling
            som försörjning av stridskrafterna, i det nationella försvaret,
            som i internationella insatser. Ju färre för­band vi disponerar,
            desto viktigare blir det att kunna genomföra strategiska och opera­tiva
            omgrupperingar snabbt. Transportflygresurserna bör långsiktigt
            vidmakthållas på minst nuvarande nivå. Med hänsyn till såväl behoven
            av civil flygräddning som flyg­räddningsberedskap vid militär
            flygverksamhet bör det övervägas om flygräddnings­tjänsten borde
            återföras till flygvapnet. Här kan det också finnas ekonomiska
            fördelar kopplat till flygvapnets övriga helikopterverksamhet.
          </p>
          <head xml:id="i-LXHYJtbeQcVpXRMtS8Fzzn" type="h1">
            Strategi för materielförsörjningen
          </head>
          <p xml:id="i-DbkTMowbjzjG5c8J3EpXgj">
            Försvarsindustrin är ett viktigt nationellt intresse. Våra nära
            samarbetspartner Norge och Finland har klart uttalade strategier
            för att utveckla sin egen försvarsindustri för att till­godose
            speciella nationella behov.
          </p>
          <p xml:id="i-5VKd7wgKjzopFy1862WsDN">
            I det finska fallet är t.ex. industrins roll i kris- och konfliktsituationer
            en viktig inflytelsefaktor. Sammantaget innebär detta att försvarsindustrier
            aldrig kommer att arbeta på en fullt ut konkurrensutsatt marknad.
          </p>
          <p xml:id="i-RojDsqoJ6gcjmVfkycorbK">
            Sverige saknar i dag en sammanhängande försvarsindustristrategi
            där säkerhets­politiska överväganden, försvarsindustrins roll
            i det nationella försvaret, dess roll som internationell samarbetspartner
            samt Sveriges teknologiska möjligheter vägs samman. Kristdemokraterna
            anser det som mycket angeläget att en sådan strategi utarbetas.
            Viktiga komponenter i en sådan strategi bör vara:
          </p>
          <list style="ul">
            <item xml:id="i-4hZ7v7VR2kcZWZuwsJ67Ea">
              Hur säkerställer vi tillgången till utländsk försvarsmateriel
              även vid kriser och konflikter i vår omvärld och i situationer
              då betalning i form av pengar är av underordnad betydelse, dvs.
              då främst försvarsmateriel efterfrågas?
            </item>
            <item xml:id="i-JGjpkxivgQxgdBw9J8Lnwd">
              Inom vilka försvarsrelaterade teknologiområden kan vi till rimliga
              kostnader upprätthålla en hög och internationellt konkurrenskraftig
              nivå och därmed vara en internationellt intressant samarbetspartner?
            </item>
            <item xml:id="i-Y9PPZSR24h7Un2WqmgBHpz">
              Hur säkerställer vi en nära samverkan mellan Försvarsmakten och
              försvarsindustrins kompetenser i kris- och krigssituationer?
            </item>
            <item xml:id="i-KLP3pptxYyaefDczdcmtCH">
              Hur verkar vi för ett utökat nordiskt och europeiskt samarbete
              inom försvarsindustri­området?
            </item>
          </list>
          <p xml:id="i-YF36zdG4vjK6CTdjT6DR7i">
            Varje land har rätten till självförsvar. Det finns situationer
            där bruket av vapenmakt kan vara det enda sättet att avvärja humanitära
            katastrofer. Sverige är beroende av att kunna importera vapen
            eller delar till vapensystem för att vi ska kunna försvara vårt
            land och för att vi ska kunna delta i fredsskapande operationer.
            På samma sätt är andra länder beroende av import av försvarsmateriel
            för att kunna lösa samma uppgifter. Att vi själva skulle tillverka
            alla de olika system som Försvarsmakten behöver för att kunna
            lösa sina uppgifter är såväl ekonomiskt som tekniskt omöjligt.
          </p>
          <p xml:id="i-QuMcrYbq7E1fmiPtQouXpj">
            Problemet är att se till att sådan försvarsmateriel som vi tillverkar
            eller är med och utvecklar tillsammans med andra inte kommer i
            händerna på regimer eller grupper som inte delar våra värderingar
            avseende demokrati och mänskliga rättigheter. Den interna­tionalisering
            som sker inom alla områden, även av tillverkning och utveckling
            av för­svarsmateriel, gör att denna fråga inte enbart är ett svenskt
            nationellt problem utan även måste bli en del av vårt samarbete
            inom ramen för olika internationella organisationer som FN, EU
            och Nato.
          </p>
          <p xml:id="i-JqPFXfZf87Ai3Juodkvme9">
            Enligt dagens krigsmateriellag får tillstånd enbart ges om exporten
            är till fördel för svensk försvars- och säkerhetspolitik. Exporten
            får inte ske till krigförande länder och inte leda till att mänskliga
            rättigheter kränks. Sverige skiljer därför på försvarsmateriel
            för strid och övrigt försvarsmateriel.
          </p>
          <head xml:id="i-M14PKALxnVLreNAH9Uo7wR" type="h1">
            Underrättelsetjänst
          </head>
          <p xml:id="i-DEbS7NZo6JXAgQdAiesETk">
            Traditionellt har utrikesunderrättelsetjänsten varit ett område
            som i första hand hanterats av den militära underrättelsetjänsten
            (Must) och Försvarets radioanstalt (FRA). När det gäller exempelvis
            organiserad brottslighet har polisen och tullen kraftigt utökat
            sitt sam­arbete såväl inom ramen för EU som med enskilda utländska
            polisorganisationer. Flera av de hot som finns rörande internationell
            terrorism och internationell droghandel – som i båda fallen kan
            ha beröringspunkter med vårt deltagande i fredsoperationer – berör
            flera myndigheter. Vår strävan att förhindra spridning av massförstörelsevapen
            kräver samverkan mellan flera svenska och utländska myndigheter,
            för att exempelvis identifi­era och hindra försäljning av ”dual
            use”-teknologi. De områden där det är oklart vilken eller vilka
            myndigheter som borde ansvara för nödvändig inhämtning av information
            ökar.
          </p>
          <p xml:id="i-UnwDPAaHVq4hQQeeBZ7JeA">
            Även om det i dag sker en viss samverkan mellan de svenska myndigheterna
            är risken stor att information som inhämtats av en myndighet inte
            kommer andra myndig­heter till del då man inte inser den andres
            behov av informationen. Likaså föreligger det en risk att flera
            myndigheter samtidigt bedriver likartad underrättelseinhämtning.
            Inom det område som skulle kunna benämnas ”politisk underrättelsetjänst”
            – t.ex. bedöm­ningar av länders förmåga och vilja att skaffa sig
            massförstörelsevapen eller deras tänkbara agerande i internationella
            konflikter – sker det i dag informationsinhämtning och analys
            vid ett flertal myndigheter. Detta behöver inte vara av ondo då
            olika per­spektiv bidrar till en breddad bild och ett bättre beslutsunderlag.
            Det vore dock värde­fullt om det fanns en organisation som hade
            ett tydligt mandat att inhämta och analysera information från
            utlandet på stor bredd, inte bara inom ett visst sakområde. Risken
            för att viktig information ”faller mellan stolarna” skulle därmed
            kunna minimeras.
          </p>
          <p xml:id="i-RHSxYmYMDoTuMgcd3FfmiS">
            Behovet av specifik militär och polisiär underrättelseinhämtning
            kommer alltid att finnas och måste hanteras av personal med god
            kunskap inom dessa sakområden. De måste fortsatt vara nära knutna
            till ansvariga myndigheters verksamhet.
          </p>
          <p xml:id="i-RVCabEReVQhDkKoCyEmdqi">
            De senaste åren har förändringar gjorts i olika steg i lagen
            om signalspaning, och listan över vilka aktörer som kan inrikta
            signalspaning har utökats. Kristdemokraterna anser att det nu
            behövs ett helhetsgrepp om vilka aktörer som framöver ska ha rätt
            att kunna inrikta signalspaning. Behoven bör anpassas till rådande
            säkerhetsläge och eventuella brister bör hanteras.
          </p>
          <p xml:id="i-BvFNH1fK5CCqS513eR5Q7e">
            Kristdemokraterna föreslår därför att det tillsätts en utredning
            som analyserar de behov av utlandsunderrättelser som krävs för
            att ge regeringen bästa möjliga underlag i dessa frågor. I utredningsdirektiven
            bör också principen om maktdelning ingå.
          </p>
          <head xml:id="i-Ufo5fTUo1JpzM93yP5b3aw" type="h1">
            Cybersäkerhet
          </head>
          <p xml:id="i-Y3Q3jbtfh3bpBCJNVWiao4">
            Vårt samhälle, liksom de flesta samhällen i världen, är och blir
            alltmer beroende av informationsteknik. Det kan gälla datorbaserad
            styrning och övervakning av viktiga samhällsfunktioner som t.ex.
            elförsörjning, vattendistribution, trafikreglering på vägar, järnvägar
            och i luften eller hantering av andra funktioner som betalningar,
            handel och information.
          </p>
          <p xml:id="i-LZZTc8pJoDjTxYmcnsELU9">
            Minst en gång i veckan sker det en så pass allvarlig it-incident
            att den bedöms hota verksamheten hos svenska myndigheter.
          </p>
          <p xml:id="i-Xhwg9KG2dXKuE4VxBBDL44">
            Ett stort antal av incidenterna, eller intrången, har varit av
            så allvarlig karaktär enligt MSB att de haft stor eller mycket
            stor inverkan på myndigheternas verksamhetskritiska tjänster.
          </p>
          <p xml:id="i-mfyJ7aC7nNVCf5RJzHdmD">
            FRA pekade i maj 2017 ut en statlig aktör som ansvarig för den
            mycket omfattande it-attacken Cloud Hopper mot Sverige. Detta
            var någonting som drabbade oss i början av april. FRA gick igenom
            hur en främmande stat infiltrerar företag och myndigheter genom
            tjänsteleverantörer. Skadlig kod placeras ut för att skapa en
            fjärrkontroll. Den främmande staten kommer via betrodda administratörskonton
            åt kunder hos tjänste­leverantörer, myndigheter, statliga bolag
            och industrier. Den främmande staten kommer även åt deras nätverk.
            Därefter kan den främmande staten ta den information som finns.
          </p>
          <p xml:id="i-AYvfbWPFLyBeJyjKUSYief">
            FRA gick i början av 2017 ut och berättade att Sverige varje
            månad utsätts för 10 000 cyberattacker från utländsk makt. Man
            berättade också att det finns cyberspioner som jobbar aktivt på
            att kunna släcka ned Sverige, någonting som exempelvis Ukraina
            har blivit utsatt för när uppemot en kvarts miljon ukrainare blev
            utan ström en kall natt i mitten av december 2016. Vad detta skulle
            kunna få för konsekvenser i ett skymnings­läge för svensk försvarsförmåga
            kan vi endast spekulera i. Vi är dock väldigt sårbara, en attack
            mot Sverige sker naturligtvis mot den svagaste punkten och detta
            är en sådan.
          </p>
          <p xml:id="i-36bLv3DA7244S27DXYrgkv">
            Detta ska ses mot bakgrund av rapporten Informationssäkerhetsarbete
            på nio myn­digheter, som Riksrevisionen släppte 2016. I denna
            rapport kommer myndigheten fram till att informationssäkerheten
            bör prioriteras högre och att dagens arbete med informa­tionssäkerhet
            inte når upp till en godtagbar nivå.
          </p>
          <p xml:id="i-SCgKxQoF2XgqkFCwbyMche">
            Cyberangrepp kan få mycket omfattande följder för samhället,
            i vissa avseenden lika förödande som ett angrepp med konventionella
            vapen. Till skillnad från konventionella angrepp kan det vara
            utomordentligt svårt att identifiera vem som står bakom ett cyber­angrepp.
            Frågan uppstår också, om man kan se cyberangrepp som en krigshandling,
            som kan besvaras med konventionell vapenmakt. Sannolikt inte då
            cyberattacker har en inbyggd osäkerhet som bl.a. gör att man sällan
            med säkerhet kan veta vem som ytterst initierat angreppet. Hot
            om cyberangrepp kan dessutom utnyttjas i utpressningssyfte – inte
            bara mot företag och organisationer utan även mot regeringar.
            Samhället måste därför ha en god förmåga att såväl möta direkta
            angrepp som avskräcka en eventuell angripare. Det kan bara ske
            på samma arena som hotet uppträder – cyberarenan.
          </p>
          <p xml:id="i-4ysWNRL9GsEqgMdfVu2RJp">
            Systemet för informationssäkerhet, precis som det svenska krissystemet
            i övrigt, bygger på två grundprinciper: ansvars- och närhetsprincipen.
            Närhetsprincipen betyder att en kris först och främst ska hanteras
            där den inträffar av de närmast berörda och ansvariga. Ansvarsprincipen
            innebär att den som bedriver verksamheten i vanliga fall även
            är ansvarig i en krissituation. Om de lokala resurserna inte räcker
            till och om hanteringen av incidenten blir för omfattande kan
            statliga insatser bli aktuella. Genom att cyberhotet sällan kan
            avgränsas geografiskt eller till en enskild verksamhet innebär
            det att staten ofta kommer att spela en viktig, ibland avgörande,
            roll.
          </p>
          <p xml:id="i-GcyEYNq2FdkbcpxZBiJVg2">
            Det finns sex myndigheter i Sverige som har ett av regeringen
            utsett ansvar för informationssäkerheten i samhället. Dessa myndigheter
            ingår i Samverkansgruppen för informationssäkerhet (Samfi). Att
            benämna Samfi som Sveriges cyberförsvar vore inte korrekt. Den
            är först och främst inriktad mot Sveriges informationssäkerhet
            och hantering av it-incidenter. De myndigheter som ingår i Samfi
            är Myndigheten för samhällsskydd och beredskap (MSB), Försvarsmakten
            (FM), Försvarets materielverk (FMV), Försvarets radioanstalt (FRA),
            Rikspolisstyrelsen (RPS) (som representeras genom Rikskriminalpolisen
            och Säkerhetspolisen) samt Post- och telestyrelsen (PTS). MSB
            har främsta ansvaret för informationssäkerheten i Sverige. De
            övriga myndig­heternas aktivitetsområden är främst av stödjande
            och förebyggande karaktär.
          </p>
          <p xml:id="i-Stmto7zav9MYjKQeUwCf6C">
            Ett problem med skyddet mot cyberhot är att mycket av infrastrukturen,
            handeln och andra funktioner är beroende av företag eller ägs
            av företag. Dessa är vinstdrivande och i vissa fall obenägna att
            satsa stora medel i förebyggande syfte då det är svårt att värdera
            nyttan i förväg. Detta kan jämföras med kostnader för försäkringar
            eller för våra gemensamma samhällsfunktioner som brandkåren eller
            Försvarsmakten. Samhället måste därför införa regler och även
            vidta andra åtgärder för att underlätta för företag som är beroende
            av datorbaserad systemstyrning och övervakning samt tvinga dem
            att vidta förebyggande åtgärder som minskar samhällets sårbarhet
            mot hot och angrepp inom cyberdomänen.
          </p>
          <p xml:id="i-Aki6ZRfX8px1yAPKrvP4e6">
            Det ligger i sakens natur att det inte är möjligt att förutse
            hur eventuella cyberattack­er kan se ut om man själv inte bedriver
            forskning och försök på hur cyberattacker kan genomföras. Kan
            man inte agera aktivt mot en angripare kan redan organisationer
            eller stater med tämligen små resurser överbelasta våra system
            eller ostört söka svagheter i vårt skydd mot cyberattacker. Det
            är därför angeläget att vi utvecklar en egen förmåga för att aktivt
            kunna motverka cyberattacker.
          </p>
          <p xml:id="i-HkcdaP6n1EjC67i7GAUN1R">
            Kristdemokraterna anser att det är positivt att regeringen vill
            avsätta medel för att inrätta ett nationellt center för informations-
            och cybersäkerhet, men vi har under flera år krävt en fullskalig
            cybersäkerhetsmyndighet. Den nya myndigheten bör ges tillsyns­ansvar
            och rapporteringsansvar gentemot regeringen. Gemensamma analyser
            och läges­bilder om hot, sårbarheter och risker kommer att vara
            en del av cybersäkerhetsmyndig­hetens uppdrag, men myndigheten
            ska också ges i uppdrag att samla och renodla de föreskrifter
            som finns för att kunna verka styrande när det gäller andra myndigheters
            arbete med cybersäkerhet. Föreskrifterna bör vara målstyrande
            och beskriva vad som ska uppnås, inte hur detta ska uppnås.
          </p>
          <p xml:id="i-BT6pZtWhA7D7usAsnLHaFq">
            När cybersäkerhetsmyndigheten utifrån sin tillsyn av en myndighet
            eller ett företag identifierar en rad åtgärder som måste vidtas
            bör cybersäkerhetsmyndigheten ha upp­draget att bidra med metodstöd
            kring hur myndigheter eller företag ska uppnå dessa.
          </p>
          <p xml:id="i-RcqypHpgYTG4koeTMreXvQ">
            Cybersäkerhetsmyndigheten kommer att ha en viktig roll genom
            att ge råd om hur man skyddar sig mot cyberangrepp till de företag,
            myndigheter och organisationer vars verksamhet är starkt beroende
            av fungerande it-system. Eftersom cybersäkerhets­myndigheten kommer
            att ha en stor del av den samlade kompetensen på området bör de
            också ha ett ansvar och ett uppdrag att se till andra myndigheter
            klarar av målen.
          </p>
          <p xml:id="i-QUEYtpJeBbjzAkCJGQoNhJ">
            Vårt förslag om en cybersäkerhetsmyndighet skulle innebära att
            alla myndigheter, företag och organisationer har en skyldighet
            att rapportera alla former av cyberangrepp som riktas mot dem
            till den centrala myndigheten. Cybersäkerhetsmyndigheten skulle
            på så vis kunna skaffa den kunskapsbredd som krävs för att möta
            olika typer av cyber­angrepp.
          </p>
          <p xml:id="i-Snwf14ZLL2rru3YWFj8PA3">
            En förutsättning för att vidta såväl passiva som aktiva motåtgärder
            är att det finns en organisation med bred kompetens. Det är också
            en förutsättning för att skapa ett rimligt skydd mot cyberangrepp
            att man bedriver internationell samverkan rörande olika aspek­ter
            av cyberhotet. Även denna samverkan skulle underlättas om den
            hanterades av en för ändamålet utpekad organisation i form av
            cybersäkerhetsmyndigheten.
          </p>
          <p xml:id="i-Rag7EVqwT8czCNJh7K3N7Z">
            Den kanske viktigaste uppgiften för den nya myndigheten ska dock
            vara att se till att svenska myndigheter är övade för att hantera
            en it-attack. Det man inte övar, det kan man inte heller.
          </p>
          <p xml:id="i-LTj2mZM7Pky4tutLaPyAjd">
            En speciell aspekt på cyberkrigföring är den roll som den spelar
            i militära samman­hang. De flesta moderna vapensystem är i dag
            beroende av avancerad informations­teknologi, t.ex. satellitnavigering,
            radarsystem, informationsöverföring m.m. Det inne­bär att det
            mesta av den militära verksamheten kräver såväl kvalificerat skydd
            mot cyberangrepp som att angrepp mot en motståndares informationssystem
            kan ge mycket stora fördelar. Cybersoldaterna inom Försvarsmakten
            är de som ska kunna skydda försvarets krigsmateriel, och de behöver
            ha en både offensiv och defensiv förmåga.
          </p>
          <head xml:id="i-BQY5zLyV1eZbG6SwzHxkqr" type="h2">
            Redundans i samhällskritiska system
          </head>
          <p xml:id="i-JgxmszGTogT3oqRjoTDZwh">
            Cybersäkerhet är dock så mycket mer än ett aktivt skydd mot antagonister
            som har för avsikt att förstöra ett annat lands it-infrastruktur.
            Cybersäkerhet handlar också om att värja sig mot fel och brister
            i system som gör att system oplanerat stängs av eller slutar att
            producera på grund av okända fel och brister. Detta har vi t.ex.
            sett vid tillfällen då flygplatsradar och kommunikationer slagits
            ut och flygplan fått dirigeras om eller inte haft möjlighet att
            lyfta eller landa. Detta är ytterst problematiskt och påvisar
            en brist på både systemresiliens och redundans.
          </p>
          <p xml:id="i-QU4HVuJyXZD3d3HyVWUwMh">
            Med dagens system är det möjligt att bygga in resiliens och redundans
            utan att man nödvändigtvis behöver ha flera olika kompletta system
            för samma uppgift. Detta är ett arbete regeringen borde se över
            för samhällskritiska system såsom flygplatsers kritiska system,
            betalningskritiska system, ledningssystem för blåljusmyndigheter
            samt andra system som kan klassas som kritiska för samhällets
            grundfunktionalitet.
          </p>
          <head xml:id="i-14orr52tpJMEGyKFLCiWJY" type="h1">
            Psykologiskt försvar
          </head>
          <p xml:id="i-C2qJs25m4YjP1Sp17jYcVo">
            De senaste 10–15 åren har krigföringen utvecklats från ”konventionell”
            krigföring till att idag vara asymmetrisk i större utsträckning
            än tidigare. Detta blev tydligt inte minst i och med Rysslands
            desinformationskampanjer i samband med den militära aggressio­nen
            mot Georgien. Under Rysslands annektering av Krim såg vi tydliga
            exempel på hur hybridkrigföring användes – och idag används det
            mer än någonsin. Vi såg hur Ryss­land, genom att så tvivel i fråga
            om vem som gjorde vad, när det gjordes och hur det gjordes, effektivt
            missledde omvärlden och försvårade beslutsfattandet. Detta är
            en medveten och genomarbetad strategi för att sprida desinformation
            och skapa osäkerhet – både bland beslutsfattare och hos den allmänna
            opinionen. Idag är Sverige sårbart för denna typ av informationskrigföring.
            Det är en form av ständigt pågående visklek där man varken vet
            vad som sas från början eller vem som sa det.
          </p>
          <p xml:id="i-VTdagi1yCCyMK1fbvB8RVU">
            Exempel finns också på hur Ryssland genom skrämselpropaganda
            har försökt förmå länder att fatta eller inte fatta vissa beslut
            och på så vis styra länders politiska debatt.
          </p>
          <p xml:id="i-GbXiTyYFbmEwy9vxUDSooJ">
            I enlighet med Kristdemokraternas förslag presenterades den statliga
            utredningen En ny myndighet för att stärka det psykologiska försvaret
            en rad förslag om hur en sådan myndighet ska kunna samordna och
            utveckla samhällets samlade motståndskraft inom det psykologiska
            försvaret. Enligt regeringen kommer myndigheten att inrättas 2022.
          </p>
          <p xml:id="i-UCRFjZoQFwYFqaV3audcpZ">
            Det är viktigt att det psykologiska försvaret lyfts ut ur MSB:s
            ansvarsområde och återigen görs till en egen myndighet med tydlig
            offentlig profil. Det är viktigt att offent­liggöra de informationsangrepp
            som sker mot Sverige för att höja medvetandenivån hos såväl journalister
            som allmänhet. Men det psykologiska försvaret handlar inte enbart
            om aktivt påverkansarbete. Det behövs också ett arbete för att
            rusta människor redan från skolåldern. Det handlar inte minst
            om att tidigt lära sig källkritik och att bli medveten om att
            informationskrigföring förekommer.
          </p>
          <p xml:id="i-Q67YdK2xsqbijKe8VFhUuj">
            Inte bara enskilda människor utan även etablerad media är i ett
            utsatt läge. Tidspress kan göra det svårt att hinna källgranska
            texter och nyheter. Det gör att journalister kan användas, och
            har använts, för att sprida desinformation och propaganda förklätt
            till nyheter.
          </p>
          <p xml:id="i-Nb4YvBGNZ8PsTY3rAvV14r">
            En annan huvuduppgift för en ny myndighet bör vara att stödja,
            bidra till och sprida forskning kring informationskrigföring och
            propaganda. Därför är det viktigt att vi får en självständig myndighet
            med ansvar för det psykologiska försvaret.
          </p>
          <head xml:id="i-8iKzM3UTLCN4DS9QoetfYC" type="h1">
            Rymdsäkerhet
          </head>
          <p xml:id="i-A5AmUAwHDqYeKq2cV8aRaP">
            För att säkerställa att nya möjligheter tas tillvara och att
            en förmåga byggs upp mot nya potentiella hot är det av största
            vikt att dessa nya möjligheter och hot identifieras. Ett område
            där det blir allt mer viktigt att bygga upp en strategi och kompetens
            är rymden. Det är främst en arena för forskning och inom en överskådlig
            framtid även näringsliv. Men, både klimathot och säkerhetsaspekter
            måste vara en del i utvecklingen av exploa­teringen av rymden.
          </p>
          <p xml:id="i-Wu5jN2nABUpn73k5VQVgj1">
            Sverige bör vara en av de nationer som framhåller åsikten att
            rymden i sig själv ska fortsätta vara ett område som inte militariseras.
            Men, oavsett internationella konventio­ner så är satelliter idag
            avgörande för livet som vi känner det på jorden. Navigering, vädersatelliter
            och kommunikationssatelliter är bara tre väsentliga områden där
            rymden idag fyller en avgörande roll. På detta område är det således
            av största vikt att det byggs upp både redundans systemen emellan
            och resiliens i systemen. Därför är t.ex. EU:s Galileoprojekt
            något som fyller en viktig kompletterande funktion till dagens
            befintliga gps-system.
          </p>
          <p xml:id="i-FV7NnLAFGcJZkwgQHULCaN">
            Av dessa anledningar ser vi positivt på den rymdstrategi som
            Rymdutredningen föreslog. I den strategi som tas fram bör, utöver
            redan utpekade områden, säkerhet göras till ett av de övergripande
            målen.
          </p>
          <head xml:id="i-ANDSzQcDQHLPimLKnxuBhB" type="h1">
            Frivilligorganisationerna
          </head>
          <p xml:id="i-9p8gup2oNffgT71q5mjJGD">
            De frivilliga försvarsorganisationerna är ovärderliga för försvarsförmågan
            i hela landet i händelse av kris eller krig, men de har även i
            fredstid en avgörande betydelse för att stärka det breda säkerhetsarbetet,
            den folkliga förankringen och försvarsviljan i landet. De frivilliga
            försvarsorganisationerna behöver därför få en stor plats vid utformandet
            av framtidens försvar.
          </p>
          <p xml:id="i-Tw6iAf6zMEbspZKZkjFrBb">
            För att underlätta deras arbete är det avgörande att frivilligorganisationerna
            får de förutsättningar som krävs för att de ska kunna fullfölja
            sitt högkvalitativa arbete. Genom att stärka frivilligorganisationerna
            i fredstid så kommer också organisationernas förmåga att möta
            allvarliga händelser och kriser att öka.
          </p>
          <p xml:id="i-Y26y6qVtdv4k8dTwwTQETA">
            Det finns även flera ideella försvarsorganisationer som spelar
            en särskilt viktig roll för att stötta den enskilda soldaten under
            eller efter militärtjänstgöring. Svenska Soldat­hemsförbundet
            och Sveriges Veteranförbund Fredsbaskrarna är två sådana exempel.
          </p>
          <p xml:id="i-BM1Qbwan4Ew5JBkECq9dVi">
            Det är viktigt att de frivilliga försvarsorganisationerna ges
            förutsättningar att utveck­las och att de stärks i sitt arbete
            inom ramen för totalförsvaret.
          </p>
          <p xml:id="i-QhTRoHL8EK5E8FubWoXcaW">
            Coronapandemin har visat på ett misslyckande och resursslöseri
            då den fulla kraften i de frivilliga försvarsorganisationerna
            inte fått komma till sin rätt. Regeringen har här ett ansvar att
            föra en dialog med sina myndigheter om det stöd som finns att
            få.
          </p>
          <head xml:id="i-7D4zrY7RGotm1At166MqW3" type="h1">
            Veterancentrum
          </head>
          <p xml:id="i-JKgifY7HNCJoMRbrzczUhh">
            Sverige har under en period haft ett minskat deltagande i internationella
            insatser som en följd av att Afghanistaninsatsen har trappats
            ned. Nu planeras emellertid för en omfattan­de svensk närvaro
            i Mali. De lärdomar vi dragit av Afghanistaninsatsen behöver tas
            till vara och användas. Detta gäller i synnerhet vid utvecklandet
            av veteranpolitiken.
          </p>
          <p xml:id="i-Vfe7HBdnjeoZZqrB5p27aQ">
            Psykiska eller fysiska problem hos veteraner som varit i krigshärjade
            områden är ett problem som vi behöver rusta oss inför. Många soldater
            och anhöriga har tidigare upp­levt att man fått bristfällig hjälp
            efter att soldaterna återvänt hem till Sverige. Sveriges regering
            införde en samlad veteranstödspolitik 2010. Stödet till anhöriga
            har ökat, med bland annat kontaktpersoner inom Försvarsmakten
            och en särskild veteranadministra­tion. Särskilda informationssatsningar
            görs för barnen, och en familjepolicy tas fram för stöd och vägledning
            för anhöriga. Rehabilitering för soldater som skadats vid tjänstgör­ing
            är inte längre tidsbegränsad utan kvarstår så länge behovet består
            och åtgärderna framstår som skäliga. Bestämmelserna om hur Försäkringskassan
            ska pröva huruvida en förvärvad skada är arbetsskada förstärks
            samtidigt.
          </p>
          <p xml:id="i-13Re95pHNDZjfhgi1Pf7nS">
            Dessa förändringar är välkomna, men vi behöver gå längre. Flera
            aktörer har lyft frågan om att inrätta ett fristående svenskt
            veterancentrum. Det skulle vara ett sätt att utveckla den veteranadministration
            som den dåvarande alliansregeringen föreslog och som nu inrättats
            av Försvarsmakten. Vid ett svenskt veterancentrum skulle svenska
            soldater kunna få kostnadsfri hjälp i form av stödsamtal. Vård
            efter avslutad militär­tjänst skulle kunna ges, med specialkompetens
            kring de problem som rör soldaternas tjänst. Ytterligare viktiga
            komponenter vore att initiera forskning kring de svårigheter som
            utlandsveteraner ofta drabbas av vid hemkomst, att bistå soldater
            vid karriärväxling mellan den militära och civila arbetsmarknaden
            och att fungera som nätverksbildare för organisationer som arbetar
            med veteraner, såsom Svenska Soldathemsförbundet, Invid­zonen,
            Fredsbaskrarna och Officersförbundet. På så vis skulle Sveriges
            veterancentrum bli en mötesplats för såväl soldater och anhöriga
            som frivilliga.
          </p>
          <head xml:id="i-MMGWC1B9RAEehkpe4rMd7o" type="h1">
            Sjö- och flygräddning
          </head>
          <p xml:id="i-5eny3Tib8BAz9nSNfnA23Y">
            Som sjö- och flygräddningen är strukturerad ligger ansvaret idag
            hos Sjöfartsverket. Under Sjöfartsverkets ledning deltar även
            Sjöräddningssällskapet, Kustbevakningen, polisen och Försvarsmakten
            i sjöräddningen. Ansvaret för sjöövervakning och miljö­räddningstjänst
            till sjöss ligger däremot hos Kustbevakningen.
          </p>
          <p xml:id="i-QJDfbEWbyXM2picVwejZbD">
            Sjöfartsverkets sjö- och flygräddningsverksamhet behöver ses
            över med beaktande av antalet helikoptrar, tillgänglighet och
            bemanningsnivå, men regeringen behöver även se över huruvida ansvaret
            för sjö- och flygräddning bör flyttas till Kustbevakningen och
            Försvarsmakten i enlighet med utredningen Maritim samverkan från
            2012.
          </p>
          <p xml:id="i-D3QC9gAK4MDfvvk97Lhr38">
            Regeringen tillsatte 2011 en utredning som skulle se över Sveriges
            maritima resurser. Utredningen presenterades 2012 och förespråkar
            en lösning där Kustbevakningen och Försvarsmakten delar på uppdraget
            sjö- och flygräddning.
          </p>
          <p xml:id="i-ThFBhD6zmA3fVxkdeppbLS">
            Utredningen föreslog att huvudmannaskapet för sjö- och flygräddningen
            går in under Kustbevakningen som i sin tur går in under Försvarsmakten.
          </p>
          <p xml:id="i-RnihVBcmDUVBnXaQEp4Jg3">
            Någon samverkan mellan Försvarsmakten och Sjöfartsverket vad
            gäller sjöräddning existerar inte i dag. Försvarsmakten har inte
            det uppdraget kvar, trots att man förfogar över medeltunga helikoptrar.
            Sjöfartsverkets sju nyinköpta helikoptrar saknade lastkrok och
            kunde inte bidra med att släcka skogsbränder. Försvarsmakten har
            inget uppdrag att stå i beredskap för sådant. När vi nu ska bygga
            upp det civila försvaret är det rimligt att Försvarsmakten åter
            utgör en resurs i händelse av en katastrof. Det är rimligt att
            För­svarsmakten åter utgör en resurs i händelse av en katastrof.
          </p>
          <p xml:id="i-8NGLpsvi5B7pAmJ3BBZdEh">
            Kristdemokraterna stödjer en omorganisation till Kustbevakningen
            och i sin tur inom Försvarsmakten, för att effektivt börja använda
            och utnyttja den här resursen.
          </p>
          <p xml:id="i-Qtvnx34pFmFwbNQajHMH8Z">
            Försvarsmakten disponerar idag ett femtiotal helikoptrar och
            har lång erfarenhet av olika typer av räddningsuppdrag. Dessutom
            är ett av Försvarsmaktens senaste helikoptersystem anpassat för
            ”räddningsaktioner i svårtillgängliga områden och till sjöss”.
            För att uppnå ett effektivt utnyttjande av de helikopterresurser
            som idag står till statens förfogande är det nödvändigt att i
            större grad samverka myndigheter emellan. Men också att se över
            huruvida huvudmannaskapet för sjö- och flygräddning bör överföras
            till Kustbevakningen i enlighet med utredningen Maritim samverkan.
          </p>
          <p xml:id="i-4fh6e4sh2PoEerPrkj3iHd">
            En annan sak är att Sjöfartsverket har räddningshelikoptrar som
            skulle kunna ut­rustas med brandbekämpningsförmåga. Idag används
            helikoptrarna endast för samord­ning och evakuering men inte i
            det aktiva släckningsarbetet.
          </p>
          <p xml:id="i-FSN7mHFyQmoBnKu7u23VGY">
            Den nationella kapaciteten att bekämpa skogsbränder från luften
            måste förbättras. Sjöfartsverkets helikoptrar borde därför utrustas
            med brandbekämpningsutrustning.
          </p>
          <p xml:id="i-P6isd9j6AAbiknFGQVF36F">
            Erfarenheterna från 2014 och 2018 visar att brandflyg är ett
            särskilt effektivt sätt att bekämpa skogsbränder. Sverige bör
            därför ha en egen kapacitet vad gäller flygplan med vattenbombningsmöjligheter,
            eventuellt i samverkan med andra länder. Sverige har hittills
            fått snabbt och effektivt stöd genom EU:s krishanteringsmekanism,
            och vi bör verka för att EU:s civila krishanteringsförmåga stärks
            ytterligare.
          </p>
          <head xml:id="i-JK2fpSKAGY5pjGC8qjF3Ya" type="h1">
            Samhällsskydd och krisberedskap
          </head>
          <p xml:id="i-LwEpMZVLwYjsYjaNEhqHqG">
            Målet med det civila försvaret ska vara att värna civilbefolkningen,
            säkerställa de viktigaste samhällsfunktionerna och bidra till
            Försvarsmaktens förmåga vid ett väpnat angrepp. Detta bygger in
            en robusthet i samhället som gör att samhället kan upprätthålla
            grundläggande funktioner vid ett försämrat säkerhetsläge.
          </p>
          <p xml:id="i-Kx5rSGjKrf1BzCsFAjcHfN">
            Under alltför många år har arbetet med att planera ett civilt
            försvar uteblivit. Förberedelserna har varit sparsamma eller inga
            alls. Förmågan att upprätthålla någon form av civilt försvar vid
            en kris är idag mycket små om någon alls. Kristdemokraterna har
            därför varit pådrivande för en återuppbyggnad av det civila försvaret
            ska komma till stånd. Regeringen har hittills agerat alltför senfärdigt
            när det kommer till att återuppta planeringen och förberedelserna
            för det civila försvaret, och detta arbete behöver nu påskyndas.
          </p>
          <p xml:id="i-VxMEctrqyqeDqYVV5WTxq4">
            Sverige behöver återskapa en civil ledningsorganisation som kan
            samordna sam­hällets alla resurser vid allvarliga kriser, eller
            i värsta fall krig. Den ska också utgöra kontaktytan mellan det
            militära och civila försvaret. Endast genom en god samordning
            av samhällets alla resurser kan Sverige motstå ett militärt angrepp
            eller hantera andra allvarliga kriser eller katastrofer.
          </p>
          <p xml:id="i-GFpuuDXxdysTLjt46eS77G">
            Kristdemokraterna har även påpekat att vi behöver iståndsätta
            befintliga skyddsrum, och vi har varit pådrivande för vad som
            senare kom att bli Försvarsberedningens slut­sats; att Sverige
            behöver bygga upp en försörjningsberedskap. Sverige ska exempelvis
            kunna svara för befolkningens livsmedels-, läkemedels- och energiförsörjning
            samt hålla en god beredskap inför avspärrning av utrikeshandeln.
            Såväl civilbefolkning och soldater måste kunna få mat och fordonen
            behöver drivmedel även om de normala civila leverantörerna inte
            fungerar enligt fredstida rutiner.
          </p>
          <p xml:id="i-Hycq63cXchhvrGu3MAvnY9">
            En förutsättning för en sammanhållen, långsiktig och hållbar
            beredskapsplanering är att den sker i nära dialog med privata
            och frivilliga aktörer på samtliga nivåer. Ansvariga offentliga
            och privata aktörer ska gemensamt inom ramen för beredskapsplaneringen
            fastställa miniminivåer för försörjningen vid allvarligare säkerhetspolitiska
            kriser och i krig. De behöver också fastställa hur en krigssituation
            kan komma att påverka möjlig­heten att upprätthålla den egna verksamheten.
          </p>
          <p xml:id="i-XiFaAjcCnpEGp7pLE7MBD3">
            På nationell nivå behöver utarbetas och fastställas metoder för
            prioritering för olika verksamheter, men även för ransonering
            inför en situation då ransoneringslagen (1978:268) behöver tillämpas.
          </p>
          <p xml:id="i-SeyLeT3nGiYchtH4BsiuiB">
            Myndigheter som behöver säkerställa leverans av varor och tjänster
            som är viktiga för totalförsvaret ska träffa avtal med företag
            om detta. Det är viktigt att samarbeta med flera olika leverantörer,
            särskilt i våra grannländer för att säkra import eller byteshandel
            vid en allvarlig kris.
          </p>
          <p xml:id="i-MfGYKXTi9XQrKULKntxhbL">
            För att säkerställa försörjningen ska det också finnas lagerhållning
            i statlig eller i privat regi. Exempelvis skulle lokala noder
            för försörjning av livsmedel, drivmedel m.m. kunna upprättas i
            olika delar av Sverige.
          </p>
          <p xml:id="i-48XdY6YURPmkmV3eunvFDx">
            Planeringskrav behöver dessutom ställas på samhällsviktiga aktörer
            vars verksamhet är beroende av drivmedel, och krav ska kunna ställas
            på privata drivmedelsaktörer att utöka lagerhållning av drivmedel
            på regional och lokal nivå.
          </p>
          <p xml:id="i-XWpChriiy1Eic1QEyLaKW9">
            Vad gäller livsmedelsförsörjningen behöver en beredskap byggas
            främst genom lagerhållning av nödvändiga livsmedel och ökad självförsörjningsgrad.
            För att säker­ställa att varor och förnödenheter snabbt och säkert
            kan nå ut till befolkningen behöver även ett arbete ske för att
            säkra distributionsvägar.
          </p>
          <p xml:id="i-VTPpB8ZirXUq2wpDbsJJuQ">
            Berörda offentliga och privata aktörer behöver gemensamt planera
            för hur en tillräck­lig livsmedelsförsörjning ska utformas samt
            hur distributionen ska säkras. Det yttersta ansvaret för att tillgodose
            livsmedelsförsörjningen på lokal nivå åligger kommunerna, men
            det behöver också ställas krav på privata aktörer som idag äger
            livsmedelsproduk­tionen och distributionen att säkra tillgången
            på livsmedel såväl i fredstid som i krig.
          </p>
          <p xml:id="i-RwEZtUEvHw2DFmbvsgvnMQ">
            Det krävs även större fokus på samhällets beredskap för att hantera
            olyckor och naturkatastrofer.
          </p>
          <p xml:id="i-M776sDFF8CmR9hXjT2Xjpw">
            Omfattande skogsbränder till följd av långvarig torka, vilket
            förekom i Västmanland sommaren 2014 och på flera håll i landet
            även 2018, är något som vi kan tvingas erfara allt oftare i framtiden
            på grund av klimatförändringarna. Förekomsten av extremt väder
            väntas bli vanligare. Det riskerar att leda till minskad nederbörd
            där det redan är torrt och till att Sverige i högre grad även
            drabbas av problem som förstörda skördar, värme­bölja och vattenbrist.
          </p>
          <p xml:id="i-Pmw7Uww91b1mnw8qNVwVXQ">
            MSB har på senare år vidtagit åtgärder för att stödja kommunerna
            i arbetet med att öka kvaliteten i de kommunala handlingsprogrammen.
            MSB har exempelvis utvecklat vägledning, genomfört utbildningar
            och utvecklat en nationell strategi för stärkt brand­skydd. Uppföljningar
            visar dock att bristerna kvarstår.
          </p>
          <p xml:id="i-TAswUtKGyo7f4LJPLmMZoW">
            Trots stora problem med torka och låga grundvattennivåer och
            risk för att situatio­nen förvärras har alltför få kommuner särskild
            beredskap för att bemöta detta. Läns­styrelserna har en viktig
            uppgift att finnas som stöd för kommunerna vid framtagande av
            de kommunala handlingsplanerna, och Kristdemokraterna menar att
            det stödet behöver förstärkas. MSB och länsstyrelserna bör därför
            få i uppdrag att stödja kommu­nernas förebyggande arbete med riskanalys
            och framtagande av kommunala handlings­program genom att ta fram
            riskhanteringsplaner för att hantera torka och vattenbrist.
          </p>
          <p xml:id="i-YaEhQ1E4BB5VHmy4tS6RR8">
            MSB har redan i dag föreskrifter om länsstyrelsens riskhanteringsplaner
            för hantering av översvämningsrisker. Då torka och vattenbrist,
            precis som översvämningar, kan få stora konsekvenser för samhället
            behövs bättre stöd till kommunerna för att även före­bygga och
            minimera skadeverkningarna av sådana händelser. Kristdemokraterna
            har även efterlyst satsningar på MSB:s utbildningar av räddningstjänstpersonal
            och undantag i reglerna för a‑kassa för deltidsbrandmän. Detta
            för att råda bot på den brist av deltids­brandmän som idag är
            ett stort problem.
          </p>
          <p xml:id="i-JyvPVE3W4HxuP8nW43xbrV">
            Svensk krisberedskap har varit kraftigt eftersatt under lång
            tid. Bränderna som drab­bade Sverige under sommaren 2018 var av
            katastrofala mått. De var unika i sin omfatt­ning, men vad gäller
            katastrofer har Sverige tyvärr fått sin beskärda del de senaste
            åren. Tsunamikatastrofen 2004, stormen Gudrun 2005 och branden
            i Västmanland 2014. Alla dessa händelser har visat att Sverige
            behöver stärka sin krisberedskap avsevärt.
          </p>
        </div>
        <div type="motSignatures">
          <list>
            <item xml:id="i-6BMDgBmHyqSCgPjvML9HXZ">
              Mikael Oscarsson (KD)
            </item>
            <item xml:id="i-9CeUeTqiYWBNTQnPKFUb7p">
              Lars Adaktusson (KD)
            </item>
            <item xml:id="i-V4dYKCqdmtiHHMLY6s3YZG">
              Andreas Carlson (KD)
            </item>
            <item xml:id="i-6z2SdNo6H6qcQjpLMqi5QF">
              Robert Halef (KD)
            </item>
            <item xml:id="i-B2Yi45Np1pwzzf4jdHrxt3">
              Ingemar Kihlström (KD)
            </item>
            <item xml:id="i-LgDm67uQ6v9hQJm3f5Bd97">
              Tuve Skånberg (KD)
            </item>
          </list>
        </div>
      </div>
    </body>
  </text>
</TEI>
