<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-UU-03401">
  <teiHeader>
    <fileDesc>
      <titleStmt>
        <title>med anledning av skr. 2019/20:18 Arbetet i frågor som rör Kina</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3401 av Håkan Svenneling m.fl. (V)</title>
          <idno type="rdwebb">H7023401</idno>
          <rs type="number">3401</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H7023401/text</ref>
          <ref type="dokument_url_html">http://data.riksdagen.se/dokument/H7023401</ref>
          <ref type="dokumentstatus_url_xml">http://data.riksdagen.se/dokumentstatus/H7023401</ref>
          <ref type="docx">http://data.riksdagen.se/fil/B237728B-6259-4755-A02D-6C6B2316D378</ref>
          <ref type="pdf">http://data.riksdagen.se/fil/061F5893-6DB6-437B-99C7-E5D2B722CA21</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4Ugf8C8VHRmm21FKx5qYvB" type="basedOn"/>
        <correspContext corresp="i-4Ugf8C8VHRmm21FKx5qYvB">
          <ref>Skrivelse 2019/20:18</ref>
        </correspContext>
        <correspAction xml:id="i-UNhJgdxzgKEymgVcvtVuMy" type="signed"/>
        <correspContext corresp="i-UNhJgdxzgKEymgVcvtVuMy">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-Cw8AZp7Nnt9bByUBJVbqj3" type="submitted">
          <date when="2019-10-17"/>
          <time when="15:03:56"/>
        </correspAction>
        <correspAction xml:id="i-7tSrQ7d5hDHxiFmnDxawet" type="reviewed">
          <date when="2019-10-17"/>
          <time when="17:51:42"/>
        </correspAction>
        <correspAction xml:id="i-TDMbGaMe6KD4HAULk7FNDa" type="dismissed">
          <date when="2019-10-18"/>
        </correspAction>
        <correspAction xml:id="i-Xaa8VBUddkdvxTTermhsmm" type="referred">
          <date when="2019-10-22"/>
        </correspAction>
        <correspAction xml:id="i-9r4LJ4DAnXX5gvPBh8Himo" type="assigned">
          <date when="2019-12-17"/>
          <time when="16:24:38"/>
        </correspAction>
        <correspContext corresp="i-9r4LJ4DAnXX5gvPBh8Himo">
          <ref type="assignedTo">Utrikesutskottet</ref>
        </correspContext>
        <correspAction xml:id="i-Y1Wqew5dEapywjfw4Dso8o" type="behandlas_i"/>
        <correspContext corresp="i-Y1Wqew5dEapywjfw4Dso8o">
          <ref type="uppgift">2019/20:UU4</ref>
          <ref type="ref_dok_id">H701UU4</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UU4</ref>
          <ref type="ref_dok_titel">Arbetet i frågor som rör Kina</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2019/20:3401 av Håkan Svenneling m.fl.
          (V) med anledning av skr. 2019/20:18 Arbetet i frågor som rör
          Kina
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-Nm6nLcz2E5E1h4URfMXtDe">
            1 Förslag till riksdagsbeslut
          </head>
          <list style="ol">
            <item xml:id="i-4CsYsPPDyeG4A5npFJwzti">
              Riksdagen ställer sig bakom det som anförs i motionen om att
              Sveriges regering ska verka för att EU i all sin utrikespolitik,
              inkluderat i relationerna med Kina, sätter mänskliga rättigheter
              före ekonomiska intressen och tillkännager detta för regeringen.
            </item>
            <item xml:id="i-YRndhdqxSTJCnR58pH8p4C">
              Riksdagen ställer sig bakom det som anförs i motionen om att
              Sverige i varje form av kontakt med Kina ska ta upp de omfattande
              och grova brotten mot yttrande- och tryckfriheten och tillkännager
              detta för regeringen.
            </item>
            <item xml:id="i-GYsFpLSD8Fe92XDHTzeq88">
              Riksdagen ställer sig bakom det som anförs i motionen om att
              regeringen bör återkomma med tydliga förslag om hur den avser
              att driva en feministisk politik i relationerna med Kina och tillkännager
              detta för regeringen.
            </item>
            <item xml:id="i-2Ju6hQm6keHYv1TYYC1qgR">
              Riksdagen ställer sig bakom det som anförs i motionen om att
              den svenska regeringen i varje form av kontakt med Kina ska kräva
              ett stopp för användandet av dödsstraff och tillkännager detta
              för regeringen.
            </item>
            <item xml:id="i-9WJsGZxfRmM5Rg6p4CXE6T">
              Riksdagen ställer sig bakom det som anförs i motionen om att
              Sverige bör verka för att en internationell utredning tillsätts
              med anledning av rapporterna om organstöld i Kina och tillkännager
              detta för regeringen.
            </item>
            <item xml:id="i-437rP2HKfbgYiJeE9VgBh6">
              Riksdagen ställer sig bakom det som anförs i motionen om att
              Sverige bör verka för att EU inför sanktioner mot Kina kopplade
              till krav om att Kina upphör med övergreppen mot uigurerna och
              tillkännager detta för regeringen.
            </item>
            <item xml:id="i-GvhJ1R2sJ2CsHmqfxTMGTJ">
              Riksdagen ställer sig bakom det som anförs i motionen om att
              regeringen bör verka för att etniska och religiösa minoriteters
              kulturella, språkliga och religiösa rättigheter i Kina respekteras
              och tillkännager detta för regeringen.
            </item>
            <item xml:id="i-9PDk3LKLGHHwnv217hPqeW">
              Riksdagen ställer sig bakom det som anförs i motionen om att
              regeringen bör återkomma med förslag om hur den ska verka för
              att stärka de fackliga rättigheterna och arbetstagares rättigheter
              i Kina och tillkännager detta för regeringen.
            </item>
            <item xml:id="i-VKPh6vQdnJpnwxB6VZGnn4">
              Riksdagen ställer sig bakom det som anförs i motionen om att
              regeringen bör kräva att svenska företag som är verksamma i Kina
              uppträder konsekvent och i överensstämmelse med den allmänna svenska
              politiken när det gäller mänskliga rättigheter och tillkännager
              detta för regeringen.
            </item>
            <item xml:id="i-M5gpiKECjpyXU1iTGnvPTV">
              Riksdagen ställer sig bakom det som anförs i motionen om att
              den svenska regeringen bör verka för att svenska multinationella
              företag som är verksamma i Kina undertecknar globala ramavtal
              och tillkännager detta för regeringen.
            </item>
            <item xml:id="i-Ub1nDQKN5iE77vGL4Y8jGa">
              Riksdagen ställer sig bakom det som anförs i motionen om att
              Sverige bör verka för demokratiska reformer i Hongkong och för
              att folkets vilja ska respekteras och tillkännager detta för regeringen.
            </item>
            <item xml:id="i-7F48jA9jJpc91CsBMB13jx">
              Riksdagen ställer sig bakom det som anförs i motionen om att
              regeringen bör verka för att Gui Minhai friges villkorslöst och
              tillkännager detta för regeringen.
            </item>
          </list>
        </div>
        <div type="motContent">
          <head xml:id="i-UgxUuzgmTZk9sqJrZinz9e" type="h1">
            2 Inledning
          </head>
          <p xml:id="i-NoAnaCTvNXTfkx3CdF2Xjt">
            Regeringen presenterar i skrivelse 2019/20:18 Arbetet i frågor
            som rör Kina sin politik för Sveriges förbindelser med Kina och
            det förhållningssätt som regeringen arbetar efter i frågor som
            rör Kina. Bakgrunden är Kinas växande globala inflytande, och
            strategin lutar sig mot EU:s Kinastrategi från 2016.
          </p>
          <p xml:id="i-2ujJQqqvj9Q36MMhFcef2Z">
            Vänsterpartiet välkomnar att regeringen tagit fram en strategi
            för politiken avseende Kina. Regeringen gör i många avseenden
            en riktig bedömning av läget i Kina och de utmaningar som Kinas
            ökande globala inflytande medför. Upprättandet av ett nationellt
            kunskapscentrum om Kina är ett bra steg. I övrigt saknar skrivelsen
            konkreta förslag på hur Sveriges politik gentemot Kina ska få
            verkligt genomslag. Fackliga rättigheter nämns inte i skrivelsen,
            och kvinnors rättigheter får mycket begränsat utrymme.
          </p>
          <p xml:id="i-ENMKkXgwierpJqz4LnYAC9">
            Sammantaget utgör skrivelsen ytterligare ett exempel på hur ekonomiska
            intressen går före värnandet av mänskliga rättigheter i den svenska
            utrikespolitiken, oavsett om utrikesministern råkar komma från
            Socialdemokraterna eller ett borgerligt parti. Det är också tydligt
            att regeringen saknar förslag på hur man ska motarbeta de omfattande
            kränkningar av mänskliga rättigheter som den kinesiska regimen
            gör sig skyldiga till.
          </p>
          <head xml:id="i-QUJvs7tL7Aupt6b13wwddh" type="h1">
            3 Bakgrund
          </head>
          <p xml:id="i-AxDieChwtFbpmtRC4A592r">
            Kinas kommunistiska parti (KKP) har styrt landet i sjuttio år.
            Kina är alltjämt en hårdför diktatur som systematiskt kränker
            en lång rad fundamentala mänskliga rättigheter såsom yttrandefriheten,
            föreningsfriheten och religions- och övertygelsefriheten.
          </p>
          <p xml:id="i-Qp7j2mJun5iFhiv9HTAoLm">
            Under president Xi Jinping har människorättssituationen utvecklat
            sig i tydligt negativ riktning. Det redan mycket begränsade utrymmet
            för civilsamhället och politisk debatt har inskränkts ytterligare.
            Högt uppsatta kinesiska ledare har explicit förnekat att de mänskliga
            rättigheterna är universella och kallat principen om universalitet
            för en utländsk infiltration.
          </p>
          <p xml:id="i-4M9xHv4AgDRuK91xN2FTVS">
            Utvecklingen i ett land med över en miljard invånare låter sig
            inte beskrivas på ett par sidor. Samtidigt som det finns omfattande
            brister i respekten för mänskliga rättigheter i Kina har hundratals
            miljoner människor kunnat lämna fattigdomen under de senaste decennierna,
            dock på bekostnad av växande klyftor. Ekonomin har under decennier
            växt utan hänsyn till miljön och genom att koldioxidutsläppen
            ökat kraftigt.
          </p>
          <p xml:id="i-XN2zYuyCTTt9timqgQaC6N">
            Det var därför positivt att Kina den 3 september 2016 undertecknade
            klimatavtalet från Paris. Men det nyvaknade miljö- och klimatengagemanget
            i Beijing är troligen främst ett resultat av att regimen är alltmer
            oroad över det växande folkliga missnöjet med den mycket omfattande
            och synliga miljöförstöringen i landet. Vi ser nu satsningar på
            bl.a. förnybar energi och elbilar i Kina som är värda att uppmuntra,
            men det är för tidigt att säga om regimen i Beijing på allvar
            är beredd att ställa om sin ekonomi i en mer hållbar riktning.
          </p>
          <p xml:id="i-9CSYYEL62XQWgKa6DToj3K">
            Det har funnits förhoppningar om att ekonomisk utveckling, ökad
            handel och växande välstånd skulle resultera i en förbättrad situation
            för de mänskliga rättigheterna och en demokratisering av Kina.
            Så har förespråkarna för ökad handel och investeringar i Kina
            argumenterat. Vi kan nu konstatera att de argumenten uppenbarligen
            inte håller. Utvecklingen har tydligt gått bakåt på dessa områden
            de senaste åren.
          </p>
          <p xml:id="i-BUpGtyd5T1okDrRHRKFebP">
            Kina är en internationell aktör vars inflytande växer. I vissa
            fall har man allierat sig med utvecklingsländerna och utgjort
            en viktig motvikt till den rika delen av världen. Men i alltför
            många sammanhang har Kina satt sina egna ekonomiska och säkerhets­politiska
            intressen främst, t.ex. genom att bidra till landgrabbing i Afrika
            och till att backa upp några av vår tids värsta diktaturer. Man
            för en alltmer aggressiv utrikespolitik mot flera av sina grannländer
            runt Sydkinesiska sjön och Taiwan. Kina har också konsekvent blockerat
            säkerhetsrådets försök att hitta en lösning på kriget i Syrien
            och övergreppen mot rohingyer i Myanmar.
          </p>
          <p xml:id="i-W2EjFG6rcmU5cPY72WPp5d">
            I denna motion lyfter Vänsterpartiet upp några av de frågor vi
            anser vara viktigast i relationen mellan Sverige och Kina. Sverige
            behöver vara en tydlig och konsekvent röst för de mänskliga rättigheterna
            i relationen med Kina. Sveriges stora ekonomiska intressen i Kina
            får inte innebära att vare sig Sveriges regering eller Sveriges
            näringsliv kompromissar med frågor om de mänskliga rättigheterna.
            De grova och omfattande brotten mot de mänskliga rättigheterna
            i diktaturen Kina måste stå högst upp på dagordningen i alla delar
            av Sveriges relationer med Kina.
          </p>
          <p xml:id="i-WJxLefYu2ArWnjDL8PGmzG">
            Tyvärr har svenska statsråd, både under borgerliga och socialdemokratiskt
            ledda regeringar, vid åtskilliga tillfällen varit otydliga när
            det kommer till frågan om mänskliga rättigheter i Kina. Före detta
            näringsminister Annie Lööfs svävande svar om huruvida Kina är
            en diktatur och om eventuell svensk vapenexport till landet är
            ett exempel. Stefan Löfvens oförmåga att kategorisera Kina som
            diktatur är ett annat.
          </p>
          <p xml:id="i-MdkbvCifDS4rybd7NyD1C8">
            Ansvaret för att de mänskliga rättigheterna efterlevs vilar inte
            bara på stater, utan även på företag. De företag som väljer att
            investera i Kina har ett stort ansvar för att inte bidra till
            inskränkningar eller kränkningar av de mänskliga rättigheterna.
            I denna motion vill vi därför bl.a. lyfta fram näringslivets roll
            och de mänskliga rättigheterna inom arbetslivet samt kvinnors
            rättigheter. Frågor som lyser med sin frånvaro i regeringens Kinastrategi.
          </p>
          <head xml:id="i-TrqyUkbNMtEWi43gA87zNY" type="h1">
            4 EU:s Kinapolitik
          </head>
          <p xml:id="i-XgYV82oHyud23H2ZwypY64">
            Vänsterpartiet är motståndare till EU:s gemensamma utrikes- och
            säkerhetspolitik. Kravet på konsensus leder till att EU ofta hindras
            från att ta progressiva positioner i viktiga frågor. Det leder
            också till att EU många gånger agerar långsamt och vagt, med urvattnade
            skrivningar. Det betyder inte att vi vill gå mot en ordning där
            majoritets­beslut gäller. Med en sådan ordning skulle risken för
            att utrikespolitiken kapas av de reaktionära och rasistiska krafterna
            i Europa öka. Vänsterpartiet vill i stället att utrikes­politiken
            återgår till att bli en helt nationell kompetens, där Sverige
            kan vara en stark röst för demokrati, mänskliga rättigheter och
            folkrätten.
          </p>
          <p xml:id="i-UtyeiZouNVzak2pMmFqQDi">
            EU:s Kinapolitik är inget undantag. Det framgår tydligt av regeringens
            skrivelse var EU:s prioriteringar ligger. EU markerar mot Kina
            när det gäller begränsat tillträde till den kinesiska marknaden,
            men inte när det gäller övergrepp mot mänskliga rättigheter eller
            användandet av dödsstraff.
          </p>
          <p xml:id="i-6dRDfDJQGyEwYcoHUXXDpS">
            I skrivelsen lyfter regeringen också Kinas roll som växande biståndsaktör.
            Vänster­partiet delar oron över hur Kina använder biståndet som
            påtryckningsmedel och att man inte följer Paris-agendan om biståndseffektivitet.
            Ambitionerna att få Kina att följa internationella överenskommelser
            avseende biståndet och att respektera den multilaterala världsordningen
            och mänskliga rättigheter är välkomna, men de blir mer trovärdiga
            om EU självt lever upp till samma krav. Så länge EU sätter de
            egna ekonomiska intressena före mänskliga rättigheter i de handelsavtal
            man ingår, använder bistånd som påtryckningsmedel för att stoppa
            människor på flykt eller avsätter bistånd till insatser som leder
            till grova människorättskränkningar saknar alla dessa förmaningar
            mot Kina trovärdighet. Sveriges regering ska verka för att EU
            i all sin utrikespolitik, inkluderat i relationerna med Kina,
            sätter mänskliga rättigheter före ekonomiska intressen. Detta
            bör riksdagen ställa sig bakom och ge regeringen till känna.
          </p>
          <head xml:id="i-XvT5nUecZhAi8iCdv55RtE" type="h1">
            5 Demokratiska fri- och rättigheter
          </head>
          <p xml:id="i-TeoC4DqfjBZ5ZydxyVqjZ4">
            Kina är alltjämt en enpartistat och en diktatur där kränkningarna
            av demokratiska fri- och rättigheter är omfattande. Kina är troligtvis
            det land som använder dödsstraff i störst omfattning. Utvecklingen
            har gått åt fel håll under en längre tid.
          </p>
          <head xml:id="i-772tZi3FCSYxPMNfaoEBSt" type="h2">
            5.1 Politiska och medborgerliga rättigheter
          </head>
          <p xml:id="i-6NrRapeE9nwimSyLJnLa95">
            Sedan utropandet av Folkrepubliken Kina 1949 har Kinas kommunistiska
            parti ensamt styrt landet. Trots omfattande ekonomiska reformer
            är det mycket svårt att i dag se några öppningar när det kommer
            till demokratisering och mänskliga rättigheter. Behandlingen av
            oppositionella och oliktänkande har snarare hårdnat under de senaste
            åren. Kina är formellt en flerpartistat, men i praktiken är det
            kommunistpartiet som har maktmonopol. Nationella val förekommer
            inte.
          </p>
          <p xml:id="i-DELXkxBuUjxwfRAFwrEzcn">
            Krav på politisk förändring och försök att bilda självständiga
            föreningar klassas som hot mot det kinesiska rikets säkerhet,
            vilket i flera fall kan leda till dödsstraff. Det är också vanligt
            med frihetsberövanden utan rättegång. En form av frihetsberövande
            kallas ”omskolning genom arbete”, vilket förenar kroppsarbete
            med s.k. ideologisk skolning. Människor med beteenden som betraktas
            som olämpliga ska ”behandlas”. Det gäller bl.a. företrädare för
            religiösa minoriteter, människorättsaktivister, falungongutövare,
            tibetaner och uigurer.
          </p>
          <p xml:id="i-Aap3Gu7PMZhQLCGKzzeYJh">
            Den kinesiska författningen garanterar allmän åsikts-, yttrande-,
            tryck-, förenings-, mötes-, demonstrations- och religionsfrihet.
            I praktiken är dessa friheter dock mycket begränsade. I Reportrar
            utan gränsers pressfrihetsindex hamnar Kina 2019 på plats 177
            av 180. En oroande bottenplacering som visar att statens kontroll
            över medier, inklusive internet, har ökat de senaste åren. Sedan
            2010 har situationen försämrats i landet som halkat ned från plats
            171.
          </p>
          <p xml:id="i-41VejEa319dJrFPXp7xMEf">
            Sverige måste alltid vara berett att kritisera varje brott mot
            de mänskliga rättig­heterna oavsett var, när och med vilka motiv
            de genomförs. I grunden handlar det om en konsekvent och trovärdig
            utrikespolitik. Sverige ska i varje form av kontakt med Kina ta
            upp de omfattande och grova brotten mot yttrande- och tryckfriheten.
            Detta bör riksdagen ställa sig bakom och ge regeringen till känna.
          </p>
          <head xml:id="i-KHnTqMCxatTjUyz8QJ5EhC" type="h2">
            5.2 Kvinnors rättigheter
          </head>
          <p xml:id="i-THnwseH2phNG6ZtCZGw6uy">
            Den kinesiska konstitutionen garanterar lika rättigheter för
            män och kvinnor, men i realiteten finns det stora utmaningar.
            Kvinnor är underrepresenterade inom politiken och i näringslivet,
            och våld mot kvinnor förekommer i alla samhällsskikt, både i städer
            och på landsbygden. En undersökning från Kinas kvinnoförbund,
            genomförd 2016, visade att omkring 30 procent av kvinnor som var
            gifta eller i ett förhållande någon gång utsatts för våld i en
            nära relation. Enligt samma undersökning hade under 10 procent
            av fallen polisanmälts. År 2016 trädde landets första nationella
            lag mot våld i hemmet i kraft. Lagen har mött kritik för att den
            inte omfattar sexuellt eller ekonomiskt våld. Ett annat problem
            är rådande attityder i både samhället och rättssystemet om att
            våld i hemmet är en privat angelägenhet.
          </p>
          <p xml:id="i-EMYpvtd17BQ8uFMfm2FoE1">
            Kvinnors reproduktiva rättigheter är begränsade genom familjeplaneringspolitiken.
            Landets nationella hälsokommissions arbetsuppgifter och mandat
            kvarstår även efter att ettbarnspolitiken ersattes av tvåbarnspolitiken.
            När ensamstående kvinnor skaffar barn anses det i regel som ett
            brott mot familjeplaneringspolitiken. Krav och åtgärder vid överträdelser
            bestäms av lokala myndigheter. Aborter baserade på vetskap om
            barnets kön är förbjudna. Familjeplaneringspolitiken har i kombination
            med patriarkala värderingar dock lett till att det föds betydligt
            fler pojkar än flickor. Enligt officiella siffror fanns 2017 över
            32 miljoner fler män än kvinnor i Kina.
          </p>
          <p xml:id="i-Suk53T6Lm4L3cGmmipzGK6">
            Sveriges feministiska regering som var först i världen med att
            driva en feministisk utrikespolitik nämner knappt kvinnors rättigheter
            eller jämställdhet i sin Kinastrategi. Vänsterpartiet beklagar
            detta och menar att feminismen måste ha en tydlig plats i alla
            delar av den svenska utrikespolitiken. Regeringen bör återkomma
            med tydliga förslag om hur den avser att driva en feministisk
            politik i relationerna med Kina. Detta bör riksdagen ställa sig
            bakom och ge regeringen till känna.
          </p>
          <head xml:id="i-K1X2KRHpJNdtZUm7PomqyT" type="h2">
            5.3 Tortyr och dödsstraff
          </head>
          <p xml:id="i-FmVJNeua9KQ5DPdPHRLXQD">
            Tortyr är förbjudet enligt kinesisk lag. Den kinesiska definitionen
            av tortyr omfattar emellertid endast psykiskt och inte fysiskt
            våld. Trots detta är båda formerna av tortyr vanligt förekommande,
            särskilt på landsbygden och i fattiga provinser. Vanliga medel
            är sparkar, slag, elektriska chocker, brännmärken från cigaretter
            och berövande av sömn och mat. Fångar med nedsatt hälsa förvägras,
            eller saknar möjlighet att skaffa sig, godtagbar vård.
          </p>
          <p xml:id="i-CrKEWTowybxiJiWDi2H49K">
            Världen över avrättades minst 690 personer under 2018, enligt
            Amnesty. Det är en minskning med 31 procent från året innan, men
            siffrorna (varken för 2018 eller för 2017) räknar inte med Kina
            som sannolikt är det land i världen som i särklass avrättar flest
            människor per år. Enligt uppskattningar handlar det om tusentals
            människor, men upp­gifterna är osäkra eftersom det verkliga antalet
            avrättningar i Kina är en statshemlighet. Straffet utfärdas för
            många olika typer av brott, allt från mord till ekonomiska brott
            och korruption.
          </p>
          <p xml:id="i-JGoMwk8RizxLyniutdkCYM">
            För att Kina ska röra sig mot ett verkligt minskat användande
            av dödstraff krävs dock att omvärlden fortsätter att lyfta upp
            frågan, med det tydliga målet att Kina helt ska upphöra med dödsstraffen.
            Vänsterpartiet är mycket kritiskt mot att regeringen inte beskriver
            hur man ska motverka Kinas användande av dödsstraff i skrivelsen.
            Den svenska regeringen ska i varje form av kontakt med Kina kräva
            ett stopp för användandet av dödsstraff. Detta bör riksdagen ställa
            sig bakom och ge regeringen till känna.
          </p>
          <head xml:id="i-SHTARgSgjaPttma5Xr1JLT" type="h2">
            5.4 Organstöld
          </head>
          <p xml:id="i-FTgqfEEdrbvsv5S32vFDqe">
            Kina är i dag världens näst största marknad för organtransplantationer.
            Organhandel är en lukrativ bransch, en människas vitala organ
            kan säljas för sammanlagt omkring en halv miljon dollar. De första
            uppgifterna om organstöld från samvetsfångar i Kina kom 2006.
            Efter massiv kritik från omvärlden hävdar regimen att organstöld
            inte längre pågår.
          </p>
          <p xml:id="i-HgkCXRWSW9wvixYdRpLoyL">
            Enligt flera experter på området fortgår dock organstölden, framför
            allt från landets förtryckta minoriteter, som uigurer, tibetaner
            och falungongutövare. Regeringen nämner inte frågan om organstölder
            i sin skrivelse, vilket Vänsterpartiet är mycket kritiskt mot.
            Sverige bör verka för att en internationell utredning tillsätts
            med anledning av rapport­erna om organstöld i Kina. Detta bör
            riksdagen ställa sig bakom och ge regeringen till känna.
          </p>
          <head xml:id="i-bSs4aVJNtSndJawd1Z38j" type="h2">
            5.5 Minoriteters rättigheter
          </head>
          <p xml:id="i-THJ8BANhDYzEqM961QKAoZ">
            Den kinesiska regimens övergrepp och kränkningar av de mänskliga
            rättigheterna drabbar alla delar av det kinesiska samhället. De
            etniska och religiösa minoriteterna i Kina tillhör emellertid
            dem som drabbas allra hårdast av förtrycket från den kinesiska
            statsapparaten. Störst är trycket mot det muslimska Xinjiang och
            det buddistiska Tibet.
          </p>
          <p xml:id="i-JxAovarEo368dMsCoYbecW">
            Xinjiang är Kinas största provins och Tibet är den näst största;
            tillsammans utgör de cirka 30 procent av Kinas landyta. De är
            också viktiga strategiska och ekonomiska områden. De är de enda
            områden där etniska hankineser inte är i majoritet, men detta
            försöker de kinesiska myndigheterna förändra genom att flytta
            dit befolkning från de centrala och östra delarna av Kina. Dessa
            områden har under historien pendlat mellan att stå under kinesisk
            kontroll och att ha en hög grad av självständighet. Det finns
            rörelser i båda regionerna som kämpar för ökat självstyre och
            invånarnas kulturella och religiösa rättigheter. Denna verksamhet
            slås brutalt ned av den kinesiska regimen. Det som kallas för
            ”separatism” anses splittra landet och vara ett hot mot säkerheten.
          </p>
          <p xml:id="i-KJ8UQ39eCcWZZyZ2qEotWA">
            För de religiösa minoriteterna är om möjligt press-, yttrande-
            och organisationsfrihet än mer inskränkt än för majoritetsbefolkningen.
            Uigurer får inte publicera material på internet på sitt språk.
            Tortyr används systematiskt mot den tibetanska och uiguriska befolkningen.
            Många flyr landet efter att de blivit dömda till döden. Varje
            år flyr omkring 3 000 tibetaner. De kinesiska myndigheterna sätter
            stor press på omkring­liggande länder att skicka tillbaka dem
            så att de ska kunna avtjäna sina straff.
          </p>
          <p xml:id="i-TxBhBfBPXzQnrpT9FRkxeM">
            I den kinesiska delrepubliken Xinjiang har uppskattningsvis en
            miljon människor, främst från den muslimska folkgruppen uigurer,
            fängslats i det regeringen kallar utbildningscenter. Människorättsorganisationer
            beskriver dem som omskolnings- eller interneringsläger. Uigurerna
            utsätts för massiv övervakning i regionen, både fysiskt och digitalt.
            I omskolningslägren utsätts de för tortyrliknande metoder, enligt
            människorätts­organisationer. Kritiken mot Kinas behandling av
            uigurerna har varit kraftig från människorättsorganisationer.
            Världssamfundet i stort har dock agerat försiktigt, och de grova
            och omfattande övergreppen har fått få och små konsekvenser. När
            USA nyligen införde visumsanktioner för kinesiska tjänstemän som
            är inblandade i omskolnings­lägren i Xinjiang och deras familjemedlemmar,
            var det ett av få undantag. Vänster­partiet menar att Sverige
            bör agera inom EU för att sätta press på Kina att omedelbart upphöra
            med övergreppen mot uigurerna. Sverige bör verka för att EU inför
            sanktioner mot Kina kopplade till krav om att Kina upphör med
            övergreppen mot uigurerna. Detta bör riksdagen ställa sig bakom
            och ge regeringen till känna.
          </p>
          <p xml:id="i-GxyuVneaY6w2XBwdpHh8Fx">
            År 2013 inleddes en kampanj för att riva kyrkor och ta ned kors
            i Zhejiangprovinsen. Kampanjen intensifierades under 2015 och
            enligt internationella medieuppgifter hade mer än 1 200 kors rivits
            ned under kampanjen, vilket lett till en våg av protester. I juli
            antog provinsregeringen i Zhejiang en bestämmelse som angav storleksbegränsningar
            för föremål som fästs på hustak. De fick inte överstiga en tiondel
            av byggnadens totala storlek. Många betraktade bestämmelsen som
            ett sätt att legitimera nedtagningen av kors. Utövare av falungong
            var fortsatt utsatta för förföljelse, godtyckliga gripanden, bristfälliga
            rättegångar samt tortyr och annan misshandel. Regeringen bör verka
            för att etniska och religiösa minoriteters kulturella, språkliga
            och religiösa rättigheter i Kina respekteras. Detta bör riksdagen
            ställa sig bakom och ge regeringen till känna.
          </p>
          <head xml:id="i-PbPFcsacPtKjethR5QACQ" type="h1">
            6 Fackliga rättigheter och svenska företags ansvar
          </head>
          <p xml:id="i-6Lw69wHFG3TnFFppD17Vt7">
            Att kunna organisera sig på sin arbetsplats är en grundläggande
            mänsklig rättighet, en central del i varje ekonomi och en förutsättning
            för att löntagarnas rättigheter ska garanteras och näringslivets
            vinster fördelas till fler. De fackliga rättigheterna är emellertid
            på intet sätt respekterade i Kina.
          </p>
          <p xml:id="i-8fcRoGjejeYmJwtHQdRJ81">
            De kinesiska löntagare som försöker organisera sig möter stora
            svårigheter på grund av omfattande inskränkningar i mötesfriheten,
            rätten till kollektiva förhandlingar och rätten att organisera
            sig. Trots detta förekommer det försök att bilda fria fackföreningar,
            strejker och protester, men dessa möts ofta av våld från myndigheternas
            sida. Möjligheten till organisering försvåras av att utländska
            företag och investerare inte har några intressen av att löntagarnas
            rättigheter stärks. Om Sverige vill vara en konsekvent och tydlig
            röst för mänskliga rättigheter i Kina, måste även svenska företag
            vara beredda att ta sitt ansvar. Ansvaret för att upprätthålla
            och respektera de mänskliga rättigheterna vilar inte bara på politiker
            och stater, utan även på näringslivet.
          </p>
          <head xml:id="i-C2YG8wBgECr2C6iwnabXnN" type="h2">
            6.1 Fackliga rättigheter och arbetsrätten
          </head>
          <p xml:id="i-3oeWvcQrBmbaBkxFxiuaMw">
            Enligt den kinesiska konstitutionen råder organisationsfrihet
            i landet. I realiteten är alla organisationer som avser att spela
            en självständig roll antingen hårt kontrollerade eller förbjudna.
            Det gäller också den fackliga rörelsen. Världsfacket ITUC rankar
            världens länder utifrån arbetsförhållanden och fackliga rättigheter
            i sin Global Rights Index. 142 länder rankas på en skala mellan
            1 och 5, där 1 är bäst och 5 är sämst. Kina får betyg 5, vilket
            betyder att det inte finns någon garanti för rättigheter.
          </p>
          <p xml:id="i-ACfmnauL4fxnA9yq8hUdpg">
            Kina har undertecknat FN:s vägledande principer om företagande
            och mänskliga rättigheter. Kinesiska företag har dock generellt
            en begränsad uppfattning om sin roll i att värna mänskliga rättigheter.
            Landet har också ratificerat fyra av ILO:s åtta kärnkonventioner,
            dock inte konventionerna 29, 87, 98 och 105 som bl.a. rör tvångsarbete
            och organisationsfrihet.
          </p>
          <p xml:id="i-Sx27VfFQcw1GCo94mGdbUx">
            Den enda fackliga organisation som tillåts arbeta öppet i Kina
            är knuten till den kinesiska statsapparaten och heter ”All China
            Federation of Trade Unions” (ACFTU). I dess stadga står det att
            uppgiften är att vara en bro mellan den arbetande massan och kommunistpartiet.
            Det betyder i praktiken att när en konflikt uppstår mellan de
            arbetande och partiet, tar facket partiets sida.
          </p>
          <p xml:id="i-KZ6RxBUzZLy5epzPDcedGP">
            Ledare för fackförbunden utses ofta av partiet, och det förekommer
            även att chefer på arbetsplatsen sitter med i ledningen för fackförbunden.
            Kollektivavtal finns men tillämpas sällan i praktiken. Det finns
            ingen laglig strejkrätt, och vid strejker har ACFTU:s roll varit
            att försöka motivera de anställda att återgå till arbetet. ACFTU
            har självt inte rätt att uppmana till strejk.
          </p>
          <p xml:id="i-Y6XsXKHUgq59w1zCw1qhxg">
            I nordöstra Kina och i Guangdongprovinsen har lokala avdelningar
            av ACFTU varit drivande bakom lokala strejker, i strid med fackets
            ledning och kommunistpartiet. I Guangdong har också små steg tagits
            för att skapa fria fackföreningar; det mesta kända är Chinese
            Working Women Network (CWWN).
          </p>
          <p xml:id="i-S87NSFJYzuQZThy9sNs4iz">
            I Kina finns drygt 160 miljoner inre migrantarbetare som fortfarande
            är skrivna i den provins där de är födda. Enligt den kinesiska
            folkbokföringen, det s.k. hukou-systemet, är det komplicerat att
            registrera sig på en ny plats. Konsekvensen har blivit att migrant­arbetarna
            är avskurna från stora delar av den offentliga välfärden. Migrantarbetarna
            har blivit andra klassens medborgare. Den senaste tidens avtagande
            ekonomiska tillväxt har också lett till att allt fler migrantarbetare
            blivit arbetslösa. De hänvisas därmed till att hitta försörjning
            inom den informella ekonomin. Som erfarenheter från fackförenings­rörelser
            visar är kollektiva förhandlingar det mest effektiva sättet att
            skydda arbetares rättigheter. Därför är de kinesiska arbetarnas
            egen fackliga organisering den viktigaste faktorn när det gäller
            att förbättra situationen.
          </p>
          <p xml:id="i-y6xgk4pQD8m7UAKXW4HFM">
            Regeringen nämner inte fackliga rättigheter eller arbetsrätten
            i sin skrivelse. Att en socialdemokratiskt ledd regering som har
            haft den fackliga satsningen Global deal som ett utrikespolitiskt
            flaggskepp inte adresserar de omfattande bristerna avseende fackliga
            rättigheter i Kina är helt obegripligt. Regeringen bör återkomma
            med förslag om hur den ska verka för att stärka de fackliga rättigheterna
            och arbetstagares rättigheter i Kina. Detta bör riksdagen ställa
            sig bakom och ge regeringen till känna.
          </p>
          <head xml:id="i-7NMm2kuP7uaxSaNMt3q3jb" type="h2">
            6.2 Svenska företags ansvar
          </head>
          <p xml:id="i-6YaGUUXTReWmT5boY4ZBxo">
            Samtidigt som länder i väst kritiserar den kinesiska staten för
            övergrepp mot mänskliga rättigheter ställer sig deras företag
            negativa till lagförändringar som förbättrar situationen för de
            arbetande. Lagförändringar som stärkt arbetarnas rättigheter har
            mötts av stor kritik från utländska företag.
          </p>
          <p xml:id="i-6jZh8Wxs1z1WwzWn3HEDBH">
            The American Chamber of Commerce som representerar 1 300 medlemsföretag
            har dömt ut sådan lagstiftning som ”ett steg bakåt för kinesiska
            ekonomiska reformer”. De menar att den nya lagstiftningen skulle
            göra arbetare lata och fördärva deras moral. Några företag från
            områden där lagen införlivats har rentav lämnat landet för att
            etablera sig på platser där förhållandena är sämre.
          </p>
          <p xml:id="i-6zwBEkjytYSyPqLXrAw9Nn">
            En stor del av världens produktion sker i Kina, och många svenska
            företag köper in produkter som tillverkats i kinesiska fabriker.
            Det gäller bl.a. billiga smycken med halvädelstenar och glas.
            Riskerna inom denna verksamhet är väl kända; i de fall arbetarna
            saknar ordentligt skydd äter sig det damm som kommer från stenarna
            in i lungorna och förstör vävnaden, vilket i många fall leder
            till en för tidig död.
          </p>
          <p xml:id="i-CREto4cd4rUPRLe8NzuNSk">
            Alltför många svenska importörer prioriterar låga produktionskostnader
            före miljöhänsyn och villkor för de anställda. Om arbetsmiljön
            i Sverige såg ut som den alltför ofta gör i Kina skulle fabriken
            tvingas stänga omedelbart.
          </p>
          <p xml:id="i-QidiJwrxawiLYWH3sprAeK">
            De kontakter som Sveriges regering haft med Kina har dock sällan
            behandlat företagens roll för de mänskliga rättigheterna. Det
            finns en benägenhet att skilja mellan politiska kontakter och
            ekonomiska kontakter. Vänsterpartiet menar att det inte är möjligt
            att särskilja frågor om investeringar och handel från arbetet
            för de mänskliga rättigheterna. Eftersom den kinesiska fackföreningsrörelsen
            kontrolleras av staten och kommunistpartiet har den svenska fackföreningsrörelsen
            varit restriktiv med kontakter. Samtidigt finns allt fler svenska
            företag etablerade i Kina, och några svenska förbund anser att
            det är angeläget med lokala kontakter med de fackliga klubbarna
            på dessa företag i Kina.
          </p>
          <p xml:id="i-6DADZqFdwyKG2hxvnQGeWp">
            En viktig samarbetspartner i sammanhanget är Union to Union som
            bedriver flera projekt i Kina, bl.a. i industrisektorn, för att
            stötta framväxten av fria och självständiga fackföreningar. Regeringen
            bör kräva att svenska företag som är verksamma i Kina uppträder
            konsekvent och i överensstämmelse med den allmänna svenska politiken
            när det gäller mänskliga rättigheter. Detta bör riksdagen ställa
            sig bakom och ge regeringen till känna.
          </p>
          <p xml:id="i-YAiDHTNHPH9RFVLM4pEmLa">
            I regeringens exportstrategi pekas 26 stater ut som prioriterade.
            En av dessa stater är Kina. Regeringen motiverar satsningen på
            Kina och andra stater med bristande respekt för de mänskliga rättigheterna
            med att handel och närmare kontakter leder till demokratisering.
            Erfarenheterna av Kinas ekonomiska expansion och ökande handel
            med omvärlden visar med all önskvärd tydlighet på bristerna i
            det resonemanget. Kina har öppnat sig för handel och investeringar
            men knappast för demokratiska värderingar och respekt för de mänskliga
            rättigheterna. Den svenska exportstrategin måste följas av tydliga
            krav på respekt för de mänskliga rättigheterna, inkluderat fackliga
            rättigheter och demokratisering.
          </p>
          <p xml:id="i-LtEDxUQdJHfTKRMPnT8Bg4">
            Ett medel är att få företagen att teckna globala ramavtal. De
            fungerar som ett slags globala, kollektiva, fackliga avtal vars
            syfte är att lägga ett gemensamt golv för alla arbetsplatser och
            underleverantörer som är knutna till en koncern. Tanken är att
            de villkor som ställs upp aldrig får brytas inom koncernen oavsett
            var verksamheten bedrivs. Detta kan sätta tak för arbetstiderna,
            stadga vilka löner som ska gälla och skydda arbetare från skador
            och sjukdomar. Globala ramavtal spelar en särskilt viktig roll
            för företag som verkar i stater där det saknas möjligheter att
            teckna kollektivavtal på nationell nivå. Den svenska regeringen
            bör verka för att svenska multinationella företag som är verksamma
            i Kina undertecknar globala ramavtal. Detta bör riksdagen ställa
            sig bakom och ge regeringen till känna.
          </p>
          <p xml:id="i-4vQGsQL8M7rdseeJmGHEe6">
            Regeringens framtagande av en handlingsplan för företagande och
            mänskliga rättigheter är en välkommen och tydlig ambitionshöjning
            sedan tidigare regeringar. Problemet är att regeringens handlingsplan
            utgår från regeringens förväntningar på näringslivet. Den saknar
            helt bindande regelverk eller tydliga mekanismer för ansvarsutkrävande.
            Inte minst är det viktigt att tydliggöra att multinationella företag
            bär huvudansvaret för alla delar av sin produktion i de globala
            värdekedjorna. Vänster­partiet har vid flera tillfällen motionerat
            för att stärka kraven på svenska företags ansvar globalt. Vi menar
            att regeringen bör gå vidare med förslagen i Statskontorets rapport
            FN:s vägledande principer för företag och mänskliga rättigheter
            – utmaningar i statens arbete. Förslaget utvecklas i motionen
            En svensk utvecklingspolitik för rättvisa, jämställdhet och hållbar
            utveckling (2018/19:757).
          </p>
          <head xml:id="i-PyD4qnHmpYyBxwczeAa9aX" type="h1">
            7 Hongkong
          </head>
          <p xml:id="i-PwepS8DWxSL1BJ9H76pKgM">
            Under 1840-talet blev Hongkong en brittisk koloni, efter att
            brittiska styrkor tagit över området. År 1898 enades britterna
            och Kina om att Hongkong skulle arrenderas av Storbritannien under
            de kommande 99 åren. Sedan 1997, då Hongkong lämnades tillbaka
            från Storbritannien, är det ett s.k. speciellt administrativt
            område i Kina. Hongkong styrs enligt principen ett land, två system,
            under vilken Kina gått med på att ge regionen en hög grad av autonomi
            och låta den behålla sitt ekonomiska och sociala system under
            50 år. Alla krav på att införa demokratiska valsystem har dock
            avvisats, och under 2010-talet har Kinas grepp om Hongkong hårdnat.
          </p>
          <p xml:id="i-X4dfRK1tMV91KD3MULibCv">
            Formellt sett är Hongkong självstyrande i alla avseenden förutom
            utrikespolitik och försvarsfrågor. Rättsväsendet är självständigt,
            och vissa fri- och rättigheter är garanterade. Hongkong har dock
            aldrig varit fullt demokratiskt. Beijing har vetorätt när det
            gäller förändringar i det politiska systemet, och den kinesiska
            regimen beskär rätten till politiskt deltagande samt yttrande-
            och föreningsfriheten.
          </p>
          <p xml:id="i-G2Ga1U3JKHq3RHtb27mNcC">
            I juni 2015 avslog Hongkongs lagstiftande församling ett förslag
            om en valreform, som backats upp av den kinesiska regimen. Förslaget
            skulle låta en Beijingdominerad nomineringskommitté välja bort
            kandidater de inte gillade, och kritiserades av många Hongkongbor.
            Det var också detta förslag som orsakade den 79 dagar långa paraply­revolutionen
            i slutet av 2014. Som följd av paraplyrevolutionen arresterade
            polisen i Hongkong formellt 955 människor.
          </p>
          <p xml:id="i-3L93h21ePKtr69F1tza3Qq">
            I mitten av 2019 skakades Hongkong av nya massprotester, som
            fortfarande pågår. Protesterna, som började som en rektion mot
            ett lagförslag från Hongkongregeringen om att tillåta att brottslingar
            lämnas ut till Kina, är de mest omfattande och de våldsammaste
            på många årtionden. Protesterna har fortsatt, trots att Hongkongledaren
            Carrie Lam dragit tillbaka förslaget. Protesterna har lett till
            sammandrabbningar mellan demonstranter och polis och bemötts med
            varningar från den kinesiska regeringen. Demonstranternas krav
            har nu utvidgats till att handla om amnesti för demonstranter
            som gripits av polisen, oberoende granskning av polisvåld och
            framför allt ökad frihet och demokratiska rättigheter i Hongkong.
          </p>
          <p xml:id="i-EEyu4Fn7VCdxkhQeQQGf95">
            Vänsterpartiet menar att Sverige och världssamfundet måste visa
            tydligare stöd för demonstranternas krav på demokrati, rättvisa
            och respekt för mänskliga rättigheter. Sverige bör verka för demokratiska
            reformer i Hongkong och för att folkets vilja ska respekteras.
            Detta bör riksdagen ställa sig bakom och ge regeringen till känna.
          </p>
          <head xml:id="i-tjJfGCLhFDZCNGPmS4d5t" type="h1">
            8 Gui Minhai
          </head>
          <p xml:id="i-3GqD1AfcaQZEEksFud11A5">
            I oktober 2015 kidnappades Gui Minhai av kinesiska agenter i
            sin semesterbostad i Thailand. Han drev då en framgångsrik förlags-
            och bokhandelsverksamhet i Hongkong specialiserad på satiriska
            böcker om kinesiska politikers privatliv. Något som är känsligt
            för diktaturen. I januari 2016 dök Gui Minhai upp i statstelevisionen
            i ett framtvingat erkännande av ett 13 år gammalt brott.
          </p>
          <p xml:id="i-JGd1NhbqhXigTopuVhsSjU">
            Den 24 oktober 2017 meddelade Kina att man hade släppt Gui Minhai.
            Han greps igen den 20 januari 2018, i sällskap med svensk ambassadpersonal.
            Gui Minhai har visat symptom på sjukdomen ALS och är i stort behov
            av läkarvård. Gui Minhai har nu suttit fängslad i fyra år. Den
            svenska regeringen har inte gjort tillräckligt för att få honom
            frisläppt, vilket Vänsterpartiet har kritiserat vid flera tillfällen.
            Turerna kring Sveriges tidigare ambassadör till Kina, Anna Lindstedt,
            som nu är misstänkt för brott för sitt agerande kring Gui Minhai,
            väcker frågor om hur man faktiskt arbetar för att få Gui Minhai
            frigiven. Regeringen bör verka för att Gui Minhai friges villkorslöst.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-ETghfwVEjwzRS3WF2x55qX" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-Q5NyGhpNHDwhFFzJVqbKEf" who="i-Srv2XCR7hGVyZ66wLkW6ad">
              Lorena Delgado Varas (V)
            </item>
            <item xml:id="i-AK6itfWyN6AZ69UxPZuXcY" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-Q5HncKSXALVHtCL1KRkadu" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-P3XfAogHyLc7UDY1PmLes1" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-MJjQ4o13X9hCJm6iWFDVqu" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-2At9Yhjw7kXo7GxpaiW6ig" who="i-CgLZxiLTqtr669ULBLHcuK">
              Yasmine Posio (V)
            </item>
            <item xml:id="i-LRCgt1xq1sxwwFXxMvAfDL" who="i-KNRqa17M8avm4WSafSQiUy">
              Elin Segerlind (V)
            </item>
            <item xml:id="i-9f3gipceusi4J981GxzuNC" who="i-G9GHaoV5TJoYjtjUJ6EXYj">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
