<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-UbU-03564">
  <teiHeader>
    <fileDesc>
      <titleStmt>
        <title>med anledning av prop. 2016/17:50 Kunskap i samverkan - för samhällets utmaningar och stärkt konkurrenskraft</title>
        <author corresp="i-DyMWrZMvLW1B7NfePkXTu4">av Fredrik Christensson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3564 av Fredrik Christensson m.fl. (C)</title>
          <idno type="rdwebb">H4023564</idno>
          <rs type="number">3564</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H4023564/text</ref>
          <ref type="dokument_url_html">http://data.riksdagen.se/dokument/H4023564</ref>
          <ref type="dokumentstatus_url_xml">http://data.riksdagen.se/dokumentstatus/H4023564</ref>
          <ref type="docx">http://data.riksdagen.se/fil/D5758BE0-4439-4836-9286-7EA1FE8CC009</ref>
          <ref type="pdf">http://data.riksdagen.se/fil/EE9EDF54-E8E2-46E8-931E-E74C69C3A9AB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-DyMWrZMvLW1B7NfePkXTu4</idno>
            <name>Fredrik Christensson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Wg4JiBuxTz9fesArDXiMko</idno>
            <name>Helena Lindahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Carlsson</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Ab71fWaTNqvMtjt3o3xpKn" type="basedOn"/>
        <correspContext corresp="i-Ab71fWaTNqvMtjt3o3xpKn">
          <ref>Proposition 2016/17:50</ref>
        </correspContext>
        <correspAction xml:id="i-HWMiCdWM5kKuhDuiNRqnLH" type="signed"/>
        <correspContext corresp="i-HWMiCdWM5kKuhDuiNRqnLH">
          <note type="signatory" corresp="i-DyMWrZMvLW1B7NfePkXTu4"/>
          <note type="signatory" corresp="i-Wg4JiBuxTz9fesArDXiMko"/>
          <note type="signatory" corresp="i-2SnUjYd3qzUQVBobN3u1Yc"/>
        </correspContext>
        <correspAction xml:id="i-KsyskkanX2noCKqBUs3QW" type="submitted">
          <date when="2016-12-14"/>
          <time when="15:04:49"/>
        </correspAction>
        <correspAction xml:id="i-3HgKKBB57yarQo7hMeHa8y" type="dismissed">
          <date when="2016-12-20"/>
        </correspAction>
        <correspAction xml:id="i-6ne67fYoBq52MyoDvABhmg" type="reviewed">
          <date when="2016-12-20"/>
          <time when="08:07:45"/>
        </correspAction>
        <correspAction xml:id="i-LEiMNH6UxvE4ycwNXnipvf" type="referred">
          <date when="2017-01-10"/>
        </correspAction>
        <correspAction xml:id="i-KUqyiNGb18GoKQsJzdLMGe" type="assigned">
          <date when="2018-06-13"/>
          <time when="13:15:00"/>
        </correspAction>
        <correspContext corresp="i-KUqyiNGb18GoKQsJzdLMGe">
          <ref type="assignedTo">Utbildningsutskottet</ref>
        </correspContext>
        <correspAction xml:id="i-CjK7nEvHry9tdMp1H2Xn2F" type="behandlas_i"/>
        <correspContext corresp="i-CjK7nEvHry9tdMp1H2Xn2F">
          <ref type="uppgift">2016/17:UbU12</ref>
          <ref type="ref_dok_id">H401UbU12</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UbU12</ref>
          <ref type="ref_dok_titel">Kunskap i samverkan - för samhällets utmaningar och stärkt konkurrenskraft</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RQRcGcXKMRHk4z2oYx7oGJ" type="behandlas_i"/>
        <correspContext corresp="i-RQRcGcXKMRHk4z2oYx7oGJ">
          <ref type="uppgift">2016/17:NU9</ref>
          <ref type="ref_dok_id">H401NU9</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU9</ref>
          <ref type="ref_dok_titel">Forskning och innovation på energiområdet för ekologisk hållbarhet, konkurrenskraft och försörjningstrygghet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-UTifMdEKzPSv1rXxsqCZ4e" type="motHeader">
        <div xml:id="i-AfXj5JjHne1Uv7jNv5orCr" type="motTitle">
          Motion till riksdagen 2016/17:3564 av Fredrik Christensson m.fl.
          (C) med anledning av prop. 2016/17:50 Kunskap i samverkan – för
          samhällets utmaningar och stärkt konkurrenskraft
        </div>
      </div>
      <div xml:id="i-4tGLde6nQ9HDrpPMuLBLkM" type="motBody">
        <div xml:id="i-Y1KQFP4PdzRzacV7uXVkoi" type="motSummary">
          <head xml:id="i-9vqha12QjgX52v9rk3VbnD">
            1. Sammanfattning
          </head>
          <p xml:id="i-HoYQsMh4KvDbEACEM6UvZJ">
            För att Sverige fortsatt ska kunna vara en konkurrenskraftig
            kunskapsnation där forskning och innovation bedrivs med hög kvalitet
            och bidrar till hög tillväxt, stark innovationskraft och högkvalificerade
            jobb behöver vi ska skapa rätt förutsättningar. Regeringen gör
            i propositionen flera välkomna satsningar för att stärka svenskt
            forsknings- och innovationsklimat, men Centerpartiet är också
            av åsikten att regeringen förbigått vissa avgörande delar. Bland
            annat uteblir satsningar på ett stärkt företags- och forskningsklimat,
            trots att regeringen konstaterar att Sverige sjunker i internationella
            mätningar vad gäller innovationskraft. Tillsammans med en lägre
            investeringstakt från regeringen blir resultatet försämrade förutsättningar
            för det svenska forsknings- och innovationsklimatet. Regeringen
            definierar inte heller indikatorn ”samverkan”, trots att det enligt
            förslag från regeringen ska vara en viktig och betydande del av
            lärosätenas hela verksamhet och bör ligga till grund för fördelning
            av resurser till högre utbildning och forskning. Vidare saknas
            ett helhetsgrepp om internationaliseringen av högre utbildning
            och forskning. Regeringen hänvisar till kommande utredning men
            bör trots det ha ett tydligare fokus på internationalisering i
            forskningspropositionen. Om Sverige ska kunna stå sig i den globala
            konkurrensen och vara ett kunskapsland med forskning och innovation
            som leder till jobb behöver regeringen ta ett helhetsgrepp om
            den svenska forsknings- och innovationspolitiken. Alla delar i
            kunskapskedjan måste vara på plats – från högre utbildning till
            forskning och innovation, där aspekter som bl.a. företags- och
            innovationsklimat, samverkan och internationalisering är betydande
            delar.
          </p>
          <p xml:id="i-D5qbbrmx7wiPuyUpS8upFF">
            Alliansregeringen genomförde historiska satsningar på att stärka
            svensk forskning och innovation. Anslagen till forskning och innovation
            höjdes med 9 miljarder kronor mellan åren 2009 och 2016, en ökning
            med 30 procent. Vi kan konstatera att regeringen har saktat ned
            investeringstakten, jämfört med under alliansregeringens tid.
            Det i en tid när de privata investeringarna sjunker och Sverige
            minskar andelen forsknings- och innovationsmedel från EU. Det
            här är varken en bra kombination eller bra för svensk forskning
            och konkurrenskraft.
          </p>
          <p xml:id="i-2nfoqw7JfG4GMV7GA4dTTc">
            Sverige behöver bli mer attraktivt för investeringar i forskning
            och innovation. Vi behöver skapa attraktiva forsknings- och innovationsmiljöer.
            Villkoren för att bedriva företag måste vara lika bra som i våra
            konkurrentländer. Skatter är ett av de mest kraftfulla instrumenten
            för att påverka såväl entreprenörskap som näringslivsklimat. För
            ett svenskt forsknings- och innovationsklimat i världsklass, i
            en värld av omfattande global konkurrens, måste skatter vara konkurrenskraftiga.
          </p>
          <p xml:id="i-TRtdC5e4o1ssg6resDR5S">
            I mätningar och rapporter ser vi att Sverige tappar innovationskraft
            och behöver öka forskningskvaliteten. Exempelvis behöver vi inse
            att fyra av fem jobb skapas i små och medelstora företag. Regeringens
            forskningspolitik saknar tydlig koppling till innovation och jobb,
            vilket riskerar bidra till en låg innovationskraft. Hårdbeskattning
            av arbete och entreprenörskap är inte möjligt om Sverige i framtiden
            fortsatt ska vara ett innovationsland i toppen.
          </p>
          <p xml:id="i-CoJvkvqEhrVaAEbPwSvKKn">
            Regeringen har gjort en stor poäng av att högre utbildning numera
            ska ingå i propositionen. Det är en uppfattning som vi delar,
            men regeringen borde då presenterat förslag för att stärka kvaliteten
            i den högre utbildningen och för att skapa mer attraktiva utbildningsmiljöer.
            Centerpartiet vill skapa de bästa förutsättningarna för att ge
            människor möjlighet att ta del av en akademisk utbildning av högsta
            möjliga kvalitet i hela landet.
          </p>
          <p xml:id="i-33fL1ikWa6mqJgknJqRVtC">
            Centerpartiet tycker att det är viktigt att stärka samverkan
            med det omgivande samhället inom forskningen. En liten del av
            forskningen som sker i Sverige leder till innovationer och samhällsnytta
            jämfört med andra länder. Vi förvånas därför över att regeringen
            inte definierat indikatorn ”samverkan”, som enligt regeringen
            ska få samma viktning som de nu gällande indikatorerna externa
            anslag samt citeringar och publiceringar, i ett framtida system.
          </p>
          <p xml:id="i-PypL7u4FyxSANzwvEp31t9">
            För att svensk utbildning och forskning ska kunna hävda sig i
            den globala konkurrensen är det internationella utbytet en viktig
            del. Det gäller både internationella forskare som kommer hit för
            att arbeta och internationella studenter som väljer att läsa hela
            eller delar av sin utbildning i Sverige, eller svenska studenter
            som reser utomlands. Regeringen lyfter knappt internationalisering
            i sin proposition, utan flyttar frågan till en kommande utredning.
            Samtidigt vittnar högskolesektorn om byråkrati och långa handläggningstider
            för uppehållstillstånd som hindrar studenter och forskare att
            komma till Sverige. Centerpartiet anser att Sverige måste bli
            bättre på att attrahera forskartalanger, att internationalisering
            bör prioriteras högre och att formella hinder för internationella
            studenter och forskare som söker till, och verkar vid, svenska
            lärosäten/institut snarast bör tas bort.
          </p>
          <p xml:id="i-9P4wXXmvDjG91BXWfT3nvq">
            Centerpartiet vill att Sverige ska vara en framstående kunskapsnation,
            där utbildning, forskning och innovation bedrivs med hög kvalitet
            och effektivitet samt bidrar till samhällets utveckling och näringslivets
            konkurrenskraft. Alliansen anser att målen på dessa politikområden
            framdeles ska utvärderas systematiskt och vara möjliga att följa
            upp. Det behövs tydliga mål för att öka Sveriges andel av beviljade
            medel från EU:s forsknings- och partnerskapsprogram, förbättra
            jämställdheten, stärka mobiliteten och öka investeringarna i forskning
            och utveckling. Regeringen gör i sin proposition ett försök till
            samlad ansats för att stärka svensk forskning och innovation,
            men om Sverige ska ligga i framkant och stå sig i den internationella
            konkurrensen behöver forskningspropositionen ta ett mer samlat
            grepp om Sveriges forsknings- och innovationspolitik.
          </p>
        </div>
        <div xml:id="i-XgA6nxxFNbNTMMpvGqk1j3" type="TOC">
          <head xml:id="i-YEAZ1DEFfbNkznB4mdYWq6">
            Innehåll
          </head>
          <list xml:id="i-VArgFwYCuyiTrHZEKmgfu4">
            <item xml:id="i-Sv6qQTHxjPFyh4grLTmrcp" style="indent-level: 1">
              1. Sammanfattning
            </item>
            <item xml:id="i-RW9oEYny6tESjtwSWDWBaX" style="indent-level: 1">
              Förslag till riksdagsbeslut
            </item>
            <item xml:id="i-4pt3hy3fnhFbUZjxTs7LJi" style="indent-level: 1">
              2. Alliansregeringen stärkte svensk forskning och utveckling
            </item>
            <item xml:id="i-CeSjiQScr3DnsrPG9fmri3" style="indent-level: 1">
              3. Regeringens forskningspolitik försvagar Sverige
            </item>
            <item xml:id="i-M2513FoEwoh46wayWB74XU" style="indent-level: 1">
              4. Centerpartiets mål för utbildning, forskning och innovation
            </item>
            <item xml:id="i-6RbkbNyM2nCzP4iUooovJj" style="indent-level: 1">
              5. Effektiv resursfördelning för stärkt kvalitet
            </item>
            <item xml:id="i-TGnN9mqrDF615yubeQBike" style="indent-level: 2">
              5.1. Högre ambitionsnivå för svensk forskning
            </item>
            <item xml:id="i-8YWPG1qAprvssGogtm5jrX" style="indent-level: 2">
              5.2. EU-medel
            </item>
            <item xml:id="i-YMQ4YtfBqCJWpGq7xe7uYw" style="indent-level: 2">
              5.3. Tydligt ledarskap
            </item>
            <item xml:id="i-E3K9dKvHsNxKZyvUBgfqjM" style="indent-level: 2">
              5.4. Ökad profilering av universitet och högskolor
            </item>
            <item xml:id="i-PrNN87xErX7pMDWQfnLCHF" style="indent-level: 2">
              5.5. Resurstilldelningssystemet
            </item>
            <item xml:id="i-D6zbz1FDtSkVH1Xp7i9S1r" style="indent-level: 2">
              5.6. Principer för resursfördelning
            </item>
            <item xml:id="i-Ed2ApfK2oSTBZj4SCc8FXr" style="indent-level: 2">
              5.7. Kvalitetsuppföljning av svensk forskning och innovation
            </item>
            <item xml:id="i-BoWDu1F4qcayHpnKosnRNM" style="indent-level: 2">
              5.8. Fastställ kriterier för universitetsstatus
            </item>
            <item xml:id="i-F3qaDY9CR5xYQTgmAxqrXX" style="indent-level: 1">
              6. Optimera användandet av svensk forskningsinfrastruktur
            </item>
            <item xml:id="i-WfP9gVpMmPSBKWPoWJpuEz" style="indent-level: 1">
              7. Behåll och attrahera ny kompetens
            </item>
            <item xml:id="i-LB18Qq5cR7X6bRvVjWhdJo" style="indent-level: 2">
              7.1 Ge alla meriteringsanställningar rätt till prövning
            </item>
            <item xml:id="i-5nNrJRWDwQsdcFYomddVXt" style="indent-level: 2">
              7.2. Rekryteringar ska vara transparenta
            </item>
            <item xml:id="i-VsSrJNnYe6iG8xMwchZfqr" style="indent-level: 1">
              8. Öka samarbetet mellan lärosäten och med arbetsliv
            </item>
            <item xml:id="i-GZNYoc5GuB1recEb2m8cu7" style="indent-level: 1">
              9. Internationalisering
            </item>
            <item xml:id="i-BRxZZgkSfq6nu7EGf4C3Wn" style="indent-level: 1">
              10. Sverige behöver en rymdstrategi
            </item>
            <item xml:id="i-3Qn5U9A2nyUJLLegBWx6qn" style="indent-level: 1">
              11. Lärosäten
            </item>
            <item xml:id="i-2FkNeYSSuYnYTK8rn8hP6q" style="indent-level: 2">
              11.1. Ökad autonomi
            </item>
            <item xml:id="i-2az2KAfJ7w5XkZWt3TwfqB" style="indent-level: 2">
              11.2. Forskning och högre utbildning i hela landet
            </item>
            <item xml:id="i-6fZddMnXZVn1TLHuW9iHrb" style="indent-level: 2">
              11.3. Framtida resursfördelningssystem
            </item>
            <item xml:id="i-GhnxrLScsqsUJxrBviwhzs" style="indent-level: 2">
              11.4. Excellens/kvalitet
            </item>
            <item xml:id="i-M1NQjG4F7my9rKA6kkP8XQ" style="indent-level: 2">
              11.5. Unga forskare och doktorander
            </item>
            <item xml:id="i-NJ2Con6H9zKZce3GbbSX56" style="indent-level: 1">
              12. Jämställdhet
            </item>
            <item xml:id="i-NUsXw8xkG8dyKSshtPZyDx" style="indent-level: 2">
              12.1. Jämställdhetsintegrering
            </item>
            <item xml:id="i-CzQoxG8C7NKN7d6T99NfBi" style="indent-level: 2">
              12.2. Jämställdhetsbudgetering
            </item>
            <item xml:id="i-RkTYAgVFKA6qw5B2Me9jXX" style="indent-level: 2">
              12.3. Systematiska utvärderingar och handling
            </item>
            <item xml:id="i-GAMaa1kKE8RvdSFRmJuJSo" style="indent-level: 1">
              13. Vardagsnära innovationer
            </item>
            <item xml:id="i-31jA3uR9Vf7uyojKwjxSEo" style="indent-level: 1">
              14. Attraktiva forsknings- och innovationsmiljöer
            </item>
            <item xml:id="i-PYU2ykpwAJ3wbohdzk3KZi" style="indent-level: 1">
              15. Stärkt företags- och innovationsklimat
            </item>
            <item xml:id="i-L72GKAf67GSzmkrfvU7xRP" style="indent-level: 2">
              15.1. Kompetens och samverkan
            </item>
            <item xml:id="i-Xhjv7wWTmQHUsSzrRGhM11" style="indent-level: 2">
              15.2. Tjänsteinnovationer
            </item>
            <item xml:id="i-Esf4PKzbCBUwH9wHM6hXJx" style="indent-level: 1">
              16. Strategiska satsningar
            </item>
            <item xml:id="i-UTi3PMfjF9oR3TBcULgP9h" style="indent-level: 2">
              16.1. Klimat
            </item>
            <item xml:id="i-7NZPyYtLKDh1itQRPJVPQS" style="indent-level: 3">
              16.1.1. Hälsa och klimat
            </item>
            <item xml:id="i-HHCw66ZA7nZXkmFg2w1iq" style="indent-level: 3">
              16.1.2. Livsmedel
            </item>
            <item xml:id="i-Jn2hdcA91yGG8YNq2FWJtM" style="indent-level: 3">
              16.1.3. Biobaserad samhällsekonomi
            </item>
            <item xml:id="i-KjQkyp8FtzkgjABJ3R325r" style="indent-level: 3">
              16.1.4. Bränslen
            </item>
            <item xml:id="i-17uk55k9GoNguxr4JSJQrt" style="indent-level: 3">
              16.1.5. Material
            </item>
            <item xml:id="i-KVc6pg6xF2n9FQ2xt5Pd8K" style="indent-level: 3">
              16.1.6. Grön industri – stål och järn
            </item>
            <item xml:id="i-SQay8m3ehAnuwqtke4oXkb" style="indent-level: 3">
              16.1.7. Flyget
            </item>
            <item xml:id="i-A5eQZpUuRMgX5Cbh8DzJ7W" style="indent-level: 3">
              16.1.8. Maritimforskning
            </item>
            <item xml:id="i-2jKvSSbjiT9vooJMdxXNGG" style="indent-level: 3">
              16.1.9. Energi
            </item>
            <item xml:id="i-FturSPVM1x7uxd1GnCtUgB" style="indent-level: 2">
              16.2. Life science
            </item>
            <item xml:id="i-CAJS2D7dMCWCu85s2B2PVm" style="indent-level: 3">
              16.2.1. Klinisk forskning
            </item>
            <item xml:id="i-Gwn4iiWvtYJJ2WraDrskNU" style="indent-level: 3">
              16.2.2. Antibiotika
            </item>
            <item xml:id="i-4yLzwTtuXyVbThfLXjZ7Cw" style="indent-level: 3">
              16.2.3. Biobanker
            </item>
            <item xml:id="i-FFVbcYGUmh8Afu6p4ykeK8" style="indent-level: 2">
              16.3. Digitalisering
            </item>
          </list>
        </div>
        <div xml:id="i-H14qVha2zDz2JKE1UKV7y1" type="motProposal" subtype="förslag">
          <head xml:id="i-FoEuc48YvQNhgGDMrQHuo8">
            Förslag till riksdagsbeslut
          </head>
          <list xml:id="i-MPRP3i6dCBxN2HWTbBts8r" style="ol">
            <item xml:id="i-U9ZPBrAneAnEGkWcRWEd9D">
              Riksdagen ställer sig bakom det som anförs i motionen om att
              det övergripande målet för utbildnings- och forskningspolitiken
              är att Sverige ska vara en framstående kunskapsnation där utbildning,
              forskning och innovation bedrivs med hög kvalitet och effektivitet
              samt att den bidrar till samhällets utveckling och näringslivets
              konkurrenskraft, och detta tillkännager riksdagen för regeringen.
            </item>
            <item xml:id="i-WKxozwLx6kTBKgXKfb2iFC">
              Riksdagen ställer sig bakom det som anförs i motionen om att
              inrätta mätbara delmål som systematiskt ska utvärderas och ingå
              i regeringens resultatredovisning för berörda utgiftsområden och
              tillkännager detta för regeringen.
            </item>
            <item xml:id="i-Y6A4vXGVyiUuknPL3JbwC1">
              Riksdagen ställer sig bakom det som anförs i motionen om att
              kvalitet och samverkan i forskning bör premieras och att 25 procent
              av tillförda direkta anslag bör fördelas baserat på prestation
              enligt en modell där alla lärosäten konkurrerar i samma grupp,
              inklusive Chalmers tekniska högskola samt Högskolan i Jönköping
              och tillkännager detta för regeringen.
            </item>
            <item xml:id="i-BaaN7ZREKziKUKRtXhSibq">
              Riksdagen ställer sig bakom det som anförs i motionen om att
              regeringen ska återkomma till riksdagen om ett nytt resurstilldelningssystem
              för högre utbildning och forskning och tillkännager detta för
              regeringen.
            </item>
            <item xml:id="i-ENdZNty9VTYGcYVrSUNa3j">
              Riksdagen ställer sig bakom det som anförs i motionen om att
              vidta åtgärder för att Sverige ska öka sin andel av beviljade
              medel från EU:s forsknings- och partnerskapsprogram och tillkännager
              detta för regeringen.
            </item>
            <item xml:id="i-2Kq4LdKY6PYteDiAufMHCj">
              Riksdagen ställer sig bakom det som anförs i motionen om att
              tillsätta en utredning med uppdrag att lämna förslag om hur statliga
              investeringar i forskning, utveckling och innovation kan utvärderas
              och tillkännager detta för regeringen.
            </item>
            <item xml:id="i-Nm3CvvpqCXh2smHXVZRoJ">
              Riksdagen ställer sig bakom det som anförs i motionen om att
              se över möjligheten att alla meriteringsanställningar ska kunna
              ge rätt till prövning för tillsvidareanställning och tillkännager
              detta för regeringen.
            </item>
            <item xml:id="i-4Vb2HH5trshoVgZtRyNz92">
              Riksdagen ställer sig bakom det som anförs i motionen om att
              meriteringsanställda ska meritera sig både vetenskapligt och pedagogiskt
              samt att se över möjligheten att göra mobilitet meriterande och
              tillkännager detta för regeringen.
            </item>
            <item xml:id="i-Az4Xm599A9w9dJLPXmFzsk">
              Riksdagen ställer sig bakom det som anförs i motionen om att
              regeringen bör överväga att införa ett enhetligt system för meriteringsanställningar
              vid svenska lärosäten och tillkännager detta för regeringen.
            </item>
            <item xml:id="i-Xu5frqG7RWvZYKkaaZmXr2">
              Riksdagen ställer sig bakom det som anförs i motionen om att
              avhjälpa formella hinder för internationella studenter och forskare
              som söker till, och verkar vid, svenska lärosäten/institut och
              tillkännager detta för regeringen.
            </item>
            <item xml:id="i-7RhgKiDayRvLFwcQ9Kggt7">
              Riksdagen ställer sig bakom det som anförs i motionen om att
              regeringen bör verka för ett ökat samarbete mellan lärosäten,
              arbetsliv och relevanta branschorganisationer samt för en kontinuerlig
              dialog om utbildningars innehåll och dimensionering av lärosätens
              utbildning, och detta tillkännager riksdagen för regeringen.
            </item>
            <item xml:id="i-7vjZAvGbFaRUP7gvUzj4R3">
              Riksdagen ställer sig bakom det som anförs i motionen om att
              olika lärosäten som samverkar med varandra inom utbildningsområdet
              bör premieras och tillkännager detta för regeringen.
            </item>
            <item xml:id="i-GdYbD6Pyymx7L2FVoHuvMn">
              Riksdagen ställer sig bakom det som anförs i motionen om att
              senast år 2017 presentera ett förslag till svensk rymdstrategi
              och tillkännager detta för regeringen.
            </item>
            <item xml:id="i-UpkovVMifdTgb4giy5PBJU">
              Riksdagen ställer sig bakom det som anförs i motionen om stärkt
              autonomi för de svenska lärosätena och tillkännager detta för
              regeringen.
            </item>
            <item xml:id="i-9nXAV3h5iiNwoDtdMi5c2x">
              Riksdagen ställer sig bakom det som anförs i motionen om att
              utredningen om ett nytt resursfördelningssystem för högre utbildning
              ska utreda hur kvalitet, arbetslivsanknytning, genomströmning
              och regional samverkan ska premieras och tillkännager detta för
              regeringen.
            </item>
            <item xml:id="i-38gY8e2EhbgHimGHioGcr4">
              Riksdagen ställer sig bakom det som anförs i motionen om högre
              utbildning och forskning i hela landet och tillkännager detta
              för regeringen.
            </item>
            <item xml:id="i-8hwk6upm3Lrr6XFbNMzNZy">
              Riksdagen ställer sig bakom det som anförs i motionen om att
              det ska finnas fastställda kriterier för vad som ska gälla för
              att ett lärosäte ska få benämnas universitet och tillkännager
              detta för regeringen.
            </item>
            <item xml:id="i-2inTZrmscRkvitDnu9qeaf">
              Riksdagen ställer sig bakom det som anförs i motionen om ökat
              fokus på excellens och kvalitet och tillkännager detta för regeringen.
            </item>
            <item xml:id="i-GKJMcDPwbxfyKE4VNqQchL">
              Riksdagen ställer sig bakom det som anförs i motionen om unga
              forskare och doktorander och tillkännager detta för regeringen.
            </item>
            <item xml:id="i-QbMgc65URDqVT6C1vLti2B">
              Riksdagen ställer sig bakom det som anförs i motionen om att
              jämställdhetsperspektivet alltid ska vara gällande i forskning
              och högre utbildning och tillkännager detta för regeringen.
            </item>
            <item xml:id="i-DzeNYFN4QbmvGyNUgyYeZw">
              Riksdagen ställer sig bakom det som anförs i motionen om att
              regeringen bör ge en snabb reaktion på de rekommendationer som
              av regeringen utsedda myndigheter anför, efter utvärderingar då
              det gäller satsningar på bl.a. långsiktiga strategiska forsknings-
              och innovationsområden, och tillkännager detta för regeringen.
            </item>
            <item xml:id="i-XFrUVSo5rTPNDs1qxbzqpf">
              Riksdagen ställer sig bakom det som anförs i motionen om att
              skapa mekanismer för att stärka incitamenten för vardagsnära innovationer
              och tillkännager detta för regeringen.
            </item>
            <item xml:id="i-6rYSL25WVj8guq5GJMi5AM">
              Riksdagen ställer sig bakom det som anförs i motionen om ett
              stärkt företags- och forskningsklimat och tillkännager detta för
              regeringen.
            </item>
            <item xml:id="i-HaVyGNXtjoPCZXN8m3FJv6">
              Riksdagen ställer sig bakom det som anförs i motionen om kompetens
              och samverkan och tillkännager detta för regeringen.
            </item>
            <item xml:id="i-UFUezAgTJYKYzMVWyVqkXi">
              Riksdagen ställer sig bakom det som anförs i motionen om tjänsteinnovationer
              och tillkännager detta för regeringen.
            </item>
            <item xml:id="i-Q8c4wYtvhTgDazfGRJYw6o">
              Riksdagen ställer sig bakom det som anförs i motionen om attraktiva
              forsknings- och innovationsmiljöer och tillkännager detta för
              regeringen.
            </item>
            <item xml:id="i-JoeJoE5J9rf9CPUjbchDb1">
              Riksdagen ställer sig bakom det som anförs i motionen om forskning
              på hälsa och klimat och tillkännager detta för regeringen.
            </item>
            <item xml:id="i-RQKMSeEbJCUrodRbXRH1aM">
              Riksdagen ställer sig bakom det som anförs i motionen om forskning
              på livsmedel och tillkännager detta för regeringen.
            </item>
            <item xml:id="i-LmX5zXcnMmPndNa1oeduiN">
              Riksdagen ställer sig bakom det som anförs i motionen om biobaserad
              samhällsekonomi och tillkännager detta för regeringen.
            </item>
            <item xml:id="i-YAU6T8hQLNbeQcSYXwwvA">
              Riksdagen ställer sig bakom det som anförs i motionen om forskning
              på bränslen och tillkännager detta för regeringen.
            </item>
            <item xml:id="i-YB243Kh3yzw9DXMfcMoaWq">
              Riksdagen ställer sig bakom det som anförs i motionen om forskning
              på material och tillkännager detta för regeringen.
            </item>
            <item xml:id="i-94rYfP3v4wDY9fwZZRCsM7">
              Riksdagen ställer sig bakom det som anförs i motionen om forskning
              om grön industri och tillkännager detta för regeringen.
            </item>
            <item xml:id="i-MfKmpovNMXHWYVtDr6zuuz">
              Riksdagen ställer sig bakom det som anförs i motionen om energieffektivisering
              och framställning av förnybara bränslen för flygplan och tillkännager
              detta för regeringen.
            </item>
            <item xml:id="i-Vndw3wd6XtbiCdin5ajZgD">
              Riksdagen ställer sig bakom det som anförs i motionen om maritimforskning
              och tillkännager detta för regeringen.
            </item>
            <item xml:id="i-YQrdqJLqnR5s1y8g7NN4Cc">
              Riksdagen ställer sig bakom det som anförs i motionen om forskning
              på antibiotika och tillkännager detta för regeringen.
            </item>
            <item xml:id="i-3ui3DXH6thCDVc4719E95T">
              Riksdagen ställer sig bakom det som anförs i motionen om biobanker
              och tillkännager detta för regeringen.
            </item>
            <item xml:id="i-EWvvoNirRen5wAPvaPJ3Jx">
              Riksdagen ställer sig bakom det som anförs i motionen om digitalisering
              och tillkännager detta för regeringen.
            </item>
          </list>
        </div>
        <div xml:id="i-GsXqjXc3HwVmRLVbTQqa3h" type="motContent">
          <head xml:id="i-XQRthFMxMuX9cwM7StKKtX" type="h1">
            2. Alliansregeringen stärkte svensk forskning och utveckling
          </head>
          <p xml:id="i-4ab9szN7QfgHz6LJnSwJQK">
            Sverige är en kunskapsnation. Vår befolkning är välutbildad,
            vården är modern och vår industri är högteknologisk. Detta är
            resultatet av en lång svensk tradition när det gäller att satsa
            på både bildning och god utbildning, som är tillgänglig för alla.
            Vi vet att utbildning, forskning och entreprenörskap lägger grunden
            för att möta olika samhällsutmaningar och att det bidrar till
            att stärka svensk konkurrenskraft och tillväxten av fler och nya
            jobb.
          </p>
          <p xml:id="i-Bs3yGMvojdpN1grPWEqpZT">
            Alliansregeringen genomförde historiska satsningar för att stärka
            svensk forskning och innovation. Anslagsnivån för forskning och
            innovation höjdes med 9 miljarder kronor mellan åren 2009 och
            2016, en ökning med 30 procent. Vidare initierade alliansregeringen
            långsiktiga satsningar på strategiska forskningsområden (SFO)
            inom globalt viktiga samhällsområden såsom hälsa, teknik och klimat.
            Alliansregeringen inrättade även strategiska innovationsområden
            (SIO) och projekt för utmaningsdriven forskning (UDI).
          </p>
          <p xml:id="i-72b8wa6kjXpAx2jUMU4MHZ">
            En viktig prioritering från allianspartierna var också att stärka
            kvaliteten i den högre utbildningen genom att kraftfullt öka anslagen
            till högskoleutbildningar, framför allt inom humaniora och samhällsvetenskap.
            För utbildningar inom dessa vetenskapsområden, där flest studerar,
            ökades anslagen per studieplats med 60 procent. Därutöver gjordes
            särskilda satsningar på att kraftigt öka antalet utbildningsplatser
            på viktiga bristområden såsom läkar-, tandläkar- och ingenjörsprogrammen.
            Dessutom infördes i politisk enighet en ny lärarutbildning.
          </p>
          <p xml:id="i-59WNvpXzvMDo9YTFkUM7Bw">
            Inom forskningsområdet premierades kvalitet. Alliansregeringen
            inrättade ett nytt resurstilldelningssystem där 20 procent av
            nya anslag fördelades utifrån de internationellt vedertagna indikatorerna
            extern publicering och citering samt intäkter från externa anslag.
            Därutöver togs initiativ att premiera samverkan och innovation.
          </p>
          <p xml:id="i-QYE3ipJJRJVFQUQAAVmqgk">
            Alliansregeringens utbildningspolitik utgick från kvalitet, relevans
            och nyttiggörande. Hållbar utveckling och entreprenöriellt lärande
            finns nu inskrivet i styrdokumenten för hela utbildningskedjan.
            Vid universitet och högskolor inrättades innovationscentrum och
            flera lärosäten fick möjlighet att starta egna holdingbolag. Alliansregeringen
            skapade bättre förutsättningar för lärosäten att profilera sig
            samtidigt som regler ändrades för att tydliggöra att forskning
            av hög vetenskaplig kvalitet kan finnas vid alla lärosäten. Kort
            sagt var satsningarna för ökad vetenskaplighet, kvalitet och samverkan
            bärande inslag under alliansregeringens två mandatperioder.
          </p>
          <p xml:id="i-WDT1gtb6rsuw7DDESjawjD">
            Alliansregeringen tillsatte flera utredningar bl.a. om akademins
            ledarskap. Dessutom genomfördes kunskapsdrivande satsningar inom
            hela utbildningskedjan. Karriärlärarsystemet och etableringen
            av forskarskolor hade till syfte att öka graden av bl.a. vetenskaplig
            metodik och ämnesdidaktik i undervisningen i ungdomsskolan.
          </p>
          <p xml:id="i-SYK4yrG68CpaJW8W4E2ayF">
            Detta var historiskt stora satsningar som har stärkt Sverige
            som kunskapsnation. Men det räcker inte. Andra länder kommer i
            kapp, och därför måste ett strategiskt och systematiskt ledarskap
            fortsatt genomsyra hela utbildningsområdet.
          </p>
          <head xml:id="i-UYWBwaCy792vzgxq3NDY1m" type="h1">
            3. Regeringens forskningspolitik försvagar Sverige
          </head>
          <p xml:id="i-DkMntA7PinfK4VqwLuNBK9">
            Centerpartiet anser att regeringens forskningspolitiska ambitioner
            i proposition 2016/17:50 Kunskap i samverkan – för samhällets
            utmaningar och stärkt konkurrenskraft är för lågt ställda och
            alltför otydliga.
          </p>
          <p xml:id="i-TDxjoAX29PSwCyG89qWHQW">
            I sin budget höjer regeringen nivån på basanslagen med 1 300
            miljoner kronor år 2020. Detta innebär ingen procentuell höjning
            av basanslagen trots tidigare löften. Basanslagen kommer därmed
            ligga kvar på samma nivå som tidigare.
          </p>
          <p xml:id="i-4Fch3oFiUva7jMPiNS2sbL">
            Regeringens styrning av forskningen och utvecklingen är otydlig.
            Trots att basanslagen inte ökar ställer regeringen ytterligare
            förväntningar på vad Sveriges lärosäten ska åstadkomma. Samtidigt
            framgår det inte i propositionen hur lärosäten ska prioritera
            mellan sitt huvuduppdrag och nya förväntningar.
          </p>
          <p xml:id="i-Mpi61jmt3rGsxY5uK3heCB">
            Regeringen ger lärosätena flera nya uppdrag:
          </p>
          <list xml:id="i-CXF5V7TcGpRoX7qAQEmWHL" style="ul">
            <item xml:id="i-3PY776HyUMHTH2PgVxG1ue">
              Ökad jämställdhet
            </item>
            <item xml:id="i-XudCbpVxzY5JLWh73Q1azi">
              Stärkt samband mellan forskning och utbildning
            </item>
            <item xml:id="i-52GoKv4vM2XJiA6KVfTQYe">
              Ökad mobilitet
            </item>
            <item xml:id="i-SLXEr5QjSWxXLCmvLKRHzJ">
              Rekrytering av de bästa forskarna
            </item>
            <item xml:id="i-U8CTeJ6hjzuWGUSe2LS2zD">
              Större ansvar för forskningsinfrastrukturen
            </item>
            <item xml:id="i-AwVdT1YYNxuU62mLB1hujX">
              Deltagande i och medfinansiering av större EU-program.
            </item>
          </list>
          <p xml:id="i-UyZxyN6bdDBp99RLMiQsTx">
            Därutöver förväntas basanslagen räcka till att ta ett helhetsansvar
            för forskarutbildning, forskares karriärer och en utvecklad samverkan
            med det omgivande samhället samt verka för nyttiggörande av forskning.
          </p>
          <p xml:id="i-YFTHuU8TXpU8LW7t9LQWew">
            Regeringen har tidigare aviserat att även högre utbildning ska
            ingå i propositionen. Det saknas dock både förslag och investeringar
            inom detta område. En hållbar forskningspolitik ska vara långsiktig.
            Propositionen saknar dock förslag som stärker lärosätens möjligheter
            för långsiktig planering.
          </p>
          <p xml:id="i-ErJZUyW9yXgnhRRAce8Jjf">
            Propositionen saknar nödvändiga åtgärder för att stärka Sveriges
            lärosäten som karriärsystem, möjlighet för tydligare profilering
            samt internationalisering.
          </p>
          <p xml:id="i-KDExVUSCftBnSYbewQFSP7">
            Propositionen utelämnar även hur regeringen avser att Sverige
            ska attrahera och behålla forskartalanger till de nya forskningsinfrastrukturerna,
            en strategi för att kunna öka andelen forsknings- och innovationsmedel
            från EU, samt hur excellens ska premieras och framstående forskning
            säkerställas.
          </p>
          <p xml:id="i-SAUpVcF3JTqWUH5uUqHP5J">
            Regeringens proposition för högre utbildning, forskning och innovation
            är ofullständig och saknar förslag på de utmaningar som Sverige
            står inför.
          </p>
          <head xml:id="i-G194BKhkZdmGD6CDEN2wsH" type="h1">
            4. Centerpartiets mål för utbildning, forskning och innovation
          </head>
          <p xml:id="i-LqBJvpfC3kXpxL5R1LLFky">
            Sverige behöver en långsiktigt hållbar strategi för forskning
            och innovation för att bibehålla en stark position i den internationella
            konkurrensen. Det kräver tydliga mål som kan följas upp och starkt
            ledarskap.
          </p>
          <p xml:id="i-WhtT9o42ARjjQDBepTfbub">
            Centerpartiet anser därför att det övergripande målet för högre
            utbildning, forskning och innovationspolitik bör lyda och ersätta
            regeringens mål:
          </p>
          <p xml:id="i-3SVyGJfBBf14KRRrPUrgZP">
            Sverige ska vara en framstående kunskapsnation, där utbildning,
            forskning och innovation bedrivs med hög kvalitet och effektivitet
            samt bidrar till samhällets utveckling och näringslivets konkurrenskraft.
          </p>
          <p xml:id="i-9aozgcxuGSmZFFnFTQRcA">
            Målet ska följas upp och utvärderas systematiskt enligt följande
            delmål:
          </p>
          <p xml:id="i-MSjigWDkbrpueeKeqgppcj">
            a) Att Sveriges offentliga och privata investeringar i FoU ska
            överstiga EU:s mål.
          </p>
          <p xml:id="i-VFkbke6o7zNZEFw74NsqmW">
            b) Att Sveriges andel av beviljade medel från EU:s forsknings-
            och partnerskapsprogram ska vara minst 4,2 procent år 2020.
          </p>
          <p xml:id="i-ChRCxvbMokAmXTRPPpFQi2">
            c) Att svensk forskning och innovation fortsatt ska vara ledande
            jämfört med andra europeiska länder mätt som citeringsgenomslag
            (Thomson Reuters) och samlat innovationsindex (European innovation
            scoreboard).
          </p>
          <p xml:id="i-8Jj8xBtiPZV5NCasY67npB">
            d) Att jämställdheten ska öka såväl inom grundutbildningar som
            bland meriteringsanställningar.
          </p>
          <p xml:id="i-J4pxYeEdHMjUCD5VGPD2mo">
            e) Att stimulera en bredare användning och utveckling av etablerad
            svensk forskningsinfrastruktur såsom Sci Life Lab, ESS och MAX
            IV.
          </p>
          <p xml:id="i-CbkPeH3YZ2HNTvBHP5HkcW">
            f) Att mobiliteten bland svenska forskare ska öka såväl mellan
            lärosäten som mellan lärosäten och näringsliv samt offentliga
            verksamheter.
          </p>
          <p xml:id="i-AEaooP4tjgpDNNLFDvKrhU">
            g) Att fördelningen av resurser från forskningsfinansiärerna
            ska ske effektivitet.
          </p>
          <head xml:id="i-R8AhnME4m1kkf58xZby1Bs" type="h1">
            5.Effektiv resursfördelning för stärkt kvalitet
          </head>
          <head xml:id="i-34zAQ5XxMf4zQo3Wc89fs9" type="h2">
            5.1 Högre ambitionsnivå för svensk forskning
          </head>
          <p xml:id="i-XcE1AtY7192whmhUEqnu42">
            Sverige satsar årligen mycket stora resurser på forskning. Beloppet
            uppgår för närvarande till ca 3,3 procent av BNP, vilket kan jämföras
            med nivån i början på 2000-talet då vi investerade ca 4 procent.
            EU har satt målet att medlemsstaterna ska satsa 3 procent av BNP
            på FoU.
          </p>
          <p xml:id="i-J1x1Bs1tTSxBhiWUaeVW9r">
            Centerpartiet anser att det ska finnas ett mål som visar på ambitionsnivån
            då det gäller investeringar för landets forskning och utveckling.
            Målet ska vara tidsatt och mätbart och därmed tydligt kunna redovisa
            hur stor andel av BNP som Sverige årligen satsar på forskning
            och utveckling.
          </p>
          <head xml:id="i-CgtX8fvqqcuCkMcViWtN39" type="h2">
            5.2 EU-medel
          </head>
          <p xml:id="i-UKCK3NjVqUppKSjzkSvyc6">
            Lärosätenas förmåga att söka och få externa medel från EU:s forsknings-
            och partnerskapsprogram beviljade har inte varit tillräckligt
            god de senaste åren. Det är en oroväckande utveckling som måste
            brytas. Statistik från oktober 2015 visar att Sverige har tappat
            i andel beviljade medel, jämfört med EU:s tidigare forskningsprogram
            (FP7).
          </p>
          <p xml:id="i-Jgc4QBg4GuJ8qYfbVVMxrA">
            Statistiken visar dessvärre också att svenska forskare inte når
            upp till tidigare nivåer då det gäller Europeiska forskningsrådets
            anslag, ERC-anslaget, som beviljar bidrag till enskilda forskare
            baserat på deras grad av vetenskaplig excellens. Likaså visar
            statistiken att de större lärosätena har tappat förhållandevis
            kraftigt jämfört med tidigare år. I jämförelse med det tidigare
            ramprogrammet (FP7) har Sverige på aggregerad nivå (oktober 2015)
            tappat från 3,87 procent till 3,33 procent av tillgängliga medel.
          </p>
          <p xml:id="i-6V7teRhSdSqaFQqpReXvJW">
            Utvecklingen måste brytas, och därför krävs ett strategiskt arbete
            samt tydliga och mätbara mål.
          </p>
          <head xml:id="i-TZoJC8VejvbcyojVGgUtdG" type="h2">
            5.3 Tydligt ledarskap
          </head>
          <p xml:id="i-V77JJ9sGqnbpfX3Tt7SrFw">
            Sveriges högskolor och universitet har en viktig roll att spela
            som samhällets kritiska och självreflekterande spegel, men också
            som motor i den kunskapsdrivna tillväxten. I en globaliserad och
            föränderlig värld ställs stora krav på ett strategiskt ledarskap.
            Det gäller också för universitet och högskolor. Det finns flera
            studier som visar att ett välfungerande och akademiskt ledarskap
            har stor betydelse för den vetenskapliga kvaliteten i utbildning
            och forskning.
          </p>
          <p xml:id="i-YFSeSUqPe3fFMHsVhWT9n2">
            Det är också av vikt att styrelser vid universitet och högskolor
            har den kompetens som krävs för att svenska lärosäten ska kunna
            hålla en internationellt sett hög kvalitet. Kompetens och sammansättning
            spelar stor roll för hur en styrelse fungerar.
          </p>
          <p xml:id="i-Hxny3hLjFeDToZokzQKoS5">
            Ingenjörsakademin (Iva) har presenterat en rapport som behandlar
            just utmaningar och utvecklingspotential avseende universitets-
            och högskolestyrelser. Där föreslås bl.a. att rekryteringen av
            nya ledamöter till en styrelse ska vara grundad på definierade
            kompetensprofiler och att hänsyn ska tas till lärosätets sammantagna
            behov.
          </p>
          <p xml:id="i-FqtxsX8afzC7996eW7yKW7">
            Alliansregeringen tillsatte Ledarskapsutredningen (2015). Utredningens
            slutsatser bör följas upp för att fortsatt stärka lärosätenas
            ledarskap och tydliggöra universitetsstyrelsernas roll.
          </p>
          <head xml:id="i-TX1JBJaZ2YtEuinYHZaTBK" type="h2">
            5.4 Ökad profilering av universitet och högskolor
          </head>
          <p xml:id="i-KZtqaqWe6AWqAavkTD2F4c">
            Centerpartiet anser att landets lärosäten i högre grad ska renodla
            sin profil och vidareutveckla sitt strategiska arbete då det gäller
            såväl grundutbildning som forskning. Under alliansregeringen infördes
            en stimulanspeng för lärosäten som ville öka sin samverkan. Detta
            fick till följd att några lärosäten knöt sig mycket nära varandra
            och till och med gick samman.
          </p>
          <p xml:id="i-Cwq9gKkstNf3ST3eWFHK14">
            Det är viktigt att lärosätena i högre grad samverkar då det gäller
            utbildningsutbud, dimensionering av utbildningsprogram och forskning.
            Ökad samverkan inom dessa områden bör premieras och hinder undanröjas.
          </p>
          <p xml:id="i-UBi78ndmucLSVyBKNm3oGw">
            Ökad profilering är ett sätt att höja kvaliteten i såväl högre
            utbildning som forskning eftersom alltför små utbildningsmiljöer
            tenderar att ha svårare att leva upp till erforderliga krav. Det
            krävs en ”kritisk massa” av studenter, doktorander och lärare
            för att uppnå en stimulerande utbildnings- och forskningsmiljö.
          </p>
          <head xml:id="i-Jj9ox7CPtdjQUzcfKrUg7Y" type="h2">
            5.5 Resurstilldelningssystemet
          </head>
          <p xml:id="i-4TGvH8dizrQpfbPnnpVoB6">
            Resurstilldelningen till universitet och högskolor är ett viktigt
            styrinstrument för politiken. I dag uppgår lärosätenas s.k. basanslag
            till ca 43 procent medan externa intäkter utgör 57 procent.
          </p>
          <p xml:id="i-8X9JdHoKsPphrA41LvKRdM">
            För att premiera vetenskaplig kvalitet införde alliansregeringen
            en modell där 20 procent av nya resurser omfördelades mellan lärosätena
            baserat på indikatorerna externa anslag för forskning samt publiceringar
            och citeringar. Samtliga lärosäten garanterades dock en miniminivå
            för forskarutbildning och forskning, den s.k. basresursen, om
            8 000 kronor per helårsstudent.
          </p>
          <p xml:id="i-2HfRja4fdb8hpQTGTurAtu">
            För att stimulera ökat nyttiggörande av forskningen fick Vetenskapsrådet
            (VR) och Vinnova i uppgift att utarbeta modeller för hur framtida
            resurser också skulle kunna fördelas baserat på lärosätenas samverkan
            med det omgivande samhället. Vinnovas modell har testats i en
            pilotstudie medan VR:s modell har remissbehandlats och nu bereds
            i Regeringskansliet.
          </p>
          <p xml:id="i-9GWfQPekLaAZyBbLr8oqPC">
            För allianspartierna är det viktigt att modellen som införs ska
            vara transparent och enkel att använda samt att den stimulerar
            och premierar vetenskaplig kvalitet, resultat i form av forskningsgenombrott
            och samverkan med övriga samhället.
          </p>
          <p xml:id="i-VJFrKvbyiU7sjhjDFWckuR">
            Med tanke på att Vinnova ännu inte har slutfört sin analys har
            vi ännu inte tagit ställning till vilken modell som vi förordar
            och exakt vad vi anser ska ligga till grund för prestationen och
            omfördelningen av resurser till direkta anslag. Däremot anser
            vi att principen med den resursfördelningsmodell som alliansregeringen
            använde har varit bra samt att systemet med omfördelning ska finnas
            kvar och att modellen bör föreskriva att 25 procent av nya basanslag
            ska omfördelas baserat på väl kända indikatorer. Vi anser också
            att alla statliga lärosäten vid omfördelningen ska konkurrera
            i samma grupp, inklusive Chalmers tekniska högskola samt högskolan
            i Jönköping.
          </p>
          <head xml:id="i-eMH8WAZ4mUKW8tM6UcjPc" type="h2">
            5.6 Principer för resursfördelning
          </head>
          <p xml:id="i-64GdCFccmMC6yzzv5ruQQU">
            Regeringen presenterar inte ett färdigt förslag till ramar avseende
            fördelning av framtida forskningsmedel.
          </p>
          <p xml:id="i-Q2sJ4jH8yckvd5qQA4Rc8r">
            Regeringen definierar inte indikatorn ”samverkan”. Däremot vill
            de ge denna indikator samma viktning som de nu gällande indikatorerna:
            externa anslag samt citeringar och publiceringar. Regeringen behöver
            tydliggöra hur de avser att definiera samverkan samt varför den
            ska tillskrivas samma vikt som övriga indikatorer. Samverkan får
            inte ske på bekostnad av vetenskaplig och konstnärlig kvalitet
            och excellens. Regeringen måste återkomma med vilken modell de
            avser att resurser ska fördelas för år 2018 och 2019.
          </p>
          <p xml:id="i-Vr4THjKAM3FDUjzFdPStU">
            Tidigare förändringar av resursfördelning till lärosäten har
            aviserats i forskningspropositionen. Regeringen underlåter att
            ge besked om hur resurser ska fördelas under 2018 och 2019. Detta
            är allvarligt. Regeringen bör återkomma i god tid före nästa beslut
            och redovisa principerna för resursfördelningen.
          </p>
          <p xml:id="i-Qo2mJPxFFVKt7pYVGqAnqt">
            Centerpartiet vill att den kommande utredningen om resurstilldelningssystemet
            ska pröva frågan om att tilldela lärosätena resurser för utbildning,
            forskarutbildning och forskning i ett anslag. Det tror vi skulle
            stärka sambandet mellan utbildning och forskning.
          </p>
          <head xml:id="i-VnxcNPhiYU55uJWGGzNMbR" type="h2">
            5.7 Kvalitetsuppföljning av svensk forskning och innovation
          </head>
          <p xml:id="i-aBQTJuoS4eLw8AXTqGA8N">
            Sverige saknar i dag ett system för en samlad och oberoende analys
            av vilka resultat och effekter som statliga investeringar i forskning,
            utveckling och innovation har. Det finns i de flesta jämförbara
            länder.
          </p>
          <p xml:id="i-MevTYk7cHnUL1TNMFV2wy6">
            För att lära mer om hur olika europeiska länder har organiserat
            sitt arbete på området gav Ingenjörs- och vetenskapsakademin (Iva)
            Nordisk institutt for studier av innovasjon, forskning og utdanning
            (NIFU), i uppdrag att studera frågan. Den färdiga studien bygger
            på ett tjugotal samtal med forskningsanalytiker från olika länder.
          </p>
          <p xml:id="i-Jx4gGG6H4aUTUQjE2r9Twr">
            För att säkerställa att investeringar i forskning, utveckling
            och innovation är effektiva krävs bättre uppföljning. Centerpartiet
            föreslår därför att en utredning tillsätts för att lämna förslag
            om hur ett sådant system kan inrättas.
          </p>
          <head xml:id="i-V3JAmcTcTqgzfDiDGjnpZT" type="h2">
            5.8 Fastställ kriterier för universitetsstatus
          </head>
          <p xml:id="i-Q3WY3VNEdfBHVVuBSeXs6E">
            Det är viktigt att möjligheterna för dagens högskolor att erhålla
            universitetsstatus klargörs. Det ska finnas tydliga kriterier
            för att undvika godtycklighet. Därför anser Centerpartiet att
            regeringen bör återkomma med förslag på sådana kriterier.
          </p>
          <head xml:id="i-6R3A18H374G8qx6iiHQGLY" type="h1">
            6. Optimera användandet av svensk forskningsinfrastruktur
          </head>
          <p xml:id="i-Q8AwnWdUqRbnJkkYJJJihH">
            Sverige har de senaste åren investerat tungt i forskningsinfrastruktur
            av världsklass. Sci Life Lab, MAX IV och ESS är samtliga anläggningar
            med stor potential för framgångsrik forskning och innovation.
            Regeringen har nyligen utsett en samordnare för ESS men mer kan
            och behöver göras för att utveckla just den anläggningens förväntade
            potential, samt av det kompetenskluster som anläggningen kommer
            att utgöra ihop med MAX IV.
          </p>
          <p xml:id="i-V3Y5fd1dBNRD4Aj3Y4Dj3">
            VR fick i juni 2014 i uppdrag att utarbeta en strategi för ”att
            stimulera svenskt deltagande, utnyttjande och kompetensförsörjning
            kring uppbyggnaden och driften av den europeiska spallationskällan
            (ESS)”. Ett förslag till strategi lämnades till regeringen före
            sommaren.
          </p>
          <p xml:id="i-Qn8bBtfxTTXVTCHmJ6h85S">
            Centerpartiet anser att det nu är hög tid att flera av de förslag
            som lyfts fram i förslaget till strategi börjar genomföras så
            att ESS tillsammans med de andra stora forskningsinfrastrukturerna
            kan bidra till att göra Sverige än mer attraktivt för forskning
            och innovation. Se även delmål E.
          </p>
          <head xml:id="i-9aY5PxjMyhuLDhWX3rNQEr" type="h1">
            7. Behåll och attrahera ny kompetens
          </head>
          <head xml:id="i-X8UipQZRod3WBEU2GEUBpN" type="h2">
            7.1 Ge alla meriteringsanställningar rätt till prövning
          </head>
          <p xml:id="i-4YyXsPrhtkAcRUNhk4fCCm">
            Autonomireformen gav universitet och högskolor frihet att utforma
            sin interna organisation på det sätt som passar varje lärosäte.
            Det råder dock otydlighet och osäkerhet gällande vissa meriteringsanställningar.
            Det krävs en tydligare struktur.
          </p>
          <p xml:id="i-RvdPcF1TYZrqNLzDh5tHtN">
            Sverige saknar ett sammanhållet system för meritering av unga
            forskare tidigt i karriären. Detta innebär osäkra anställningsförhållanden
            och utgör en stor risk att framstående forskare lämnar den akademiska
            banan för en annan karriär.
          </p>
          <p xml:id="i-HTnAeuMTkCX14D3PG5xubk">
            Centerpartiet föreslår att högskoleförordningen ses över i syfte
            att alla meriteringsanställningar ska kunna ge rätt till prövning
            för tillsvidareanställning. ”Rätten till prövning” bör ske mot
            i förväg uppställda krav. Meritering ska kunna förtjänas vetenskapligt
            och pedagogiskt. Även mobilitet bör vara meriterande.
          </p>
          <p xml:id="i-F6tWvfamVAPbZ2RvsUA39y">
            Centerpartiet anser att ett enhetligt system för meriteringsanställningar
            vid svenska lärosäten bör övervägas.
          </p>
          <head xml:id="i-R4cx8YJzYNJkhicuuKBKEZ" type="h2">
            7.2 Rekryteringar ska vara transparenta
          </head>
          <p xml:id="i-uHDudDGco8r5Tbr6Ka6qu">
            I sin proposition Kunskap för samverkan framhåller regeringen
            det självklara i att lärosätenas rekryteringsprocess ska vara
            transparent och genomföras via nationella och internationella
            utlysningar. Vi i Centerpartiet delar den uppfattningen till fullo
            och ställer oss naturligtvis bakom detta.
          </p>
          <head xml:id="i-45iKH1zininjRxdUjfhEei" type="h1">
            8. Öka samarbetet mellan lärosäten och med arbetsliv
          </head>
          <p xml:id="i-Fh5VtkZUvpqeGjHmbaRS59">
            Vi lever och verkar i en global värld. Arbetslivets förutsättningar
            och behov ändras snabbt. Det ställer krav på att lärosätena har
            och erbjuder ett relevant utbud av utbildningar.
          </p>
          <p xml:id="i-122xa9UNQTfasmwJLhXYaa">
            Enligt flera undersökningar anser arbetsgivare att de saknar
            förutsättningar att lokalt påverka utbildningsutbud och utbildningars
            innehåll. Det finns flera yrken där det råder arbetskraftsbrist.
            Dessutom finns det en matchningsproblematik. Studenter väljer
            i alltför låg utsträckning utbildningar som leder till arbete.
            En låg kompetensförsörjning riskerar att försvaga Sverige.
          </p>
          <p xml:id="i-Uv3mvq7Th7Aybxhqzjtwhc">
            Dialogen mellan arbetsgivare och Sveriges lärosäten behöver stärkas.
            Regeringen bör därför verka för en ökad dialog mellan lärosäten,
            arbetsliv och branschorganisationer. Regeringen bör i dialog med
            lärosätena förbättra möjligheterna till fristående kurser. Det
            är viktigt för att stärka det livslånga lärandet.
          </p>
          <head xml:id="i-Y9xFYbkf3hSRkFWvoeszAm" type="h1">
            9. Internationalisering
          </head>
          <p xml:id="i-8CszaBqL44hAe1TfcWkvpH">
            Om svensk utbildning och forskning ska kunna hävda sig i den
            globala konkurrensen finns det ett flertal faktorer som spelar
            roll, varav det internationella utbytet är en viktig del. Det
            gäller både internationella forskare som kommer hit för att arbeta
            och internationella studenter som väljer att läsa hela eller delar
            av sin utbildning i Sverige, eller för den delen svenska studenter
            som reser utomlands. Utan utbyte förlorar svenska lärosäten både
            kvalitet och mångfald.
          </p>
          <p xml:id="i-D2yco5uKnSfvWAvQK8Rsfi">
            Vi behöver motivera fler svenska studenter att resa ut för att
            studera delar av sin utbildning i ett annat land, men då det gäller
            inresande studenter och forskare finns i dag hinder som framför
            allt beror på långa handläggningstider hos svenska myndigheter.
          </p>
          <p xml:id="i-K3Su5otEy8VMV9b3nkebck">
            Nyligen fick t.ex. Jönköping University betala tillbaka studieavgiften
            för runt 100 utländska studenter för att Migrationsverket inte
            hunnit hantera deras ansökningar i tid och kunnat utfärda visum
            för studier. Högskolor vittnar också om problem med samordningen
            i visumprocessen, där även intervjuer på ambassad och utförande
            av id-kort ingår. De olika momenten måste nämligen vara samordnade
            för att studenten ska få sitt visum i tid, något som i dag inte
            går att säkra.
          </p>
          <p xml:id="i-8PMja8VwVjQeAfPnW9cwME">
            Stora problem finns även för gästforskare i samband med att deras
            visum ska förlängas efter två år. Då hinner inte Migrationsverket
            med, och från att ha haft en handläggningstid på tre månader uppger
            myndigheten att den nu uppgår till mellan 12 och 18 månader.
          </p>
          <p xml:id="i-L25ZgCGYn1MEvVTZCX2hLT">
            Ett annat problem är att masterstudenter och doktorander inte
            kan söka uppehållstillstånd för hela studieperioden utan måste
            söka nya tillstånd för varje år. Det skapar oro hos både studenter
            och forskare samtidigt som det ger Migrationsverket onödigt arbete.
            I sammanhanget kan även nämnas andra problem som rör doktorander
            som studerar på utbildningsbidrag. De har nämligen inte rätt till
            barnbidrag även om de har fått permanent uppehållstillstånd, något
            som andra invånare i Sverige med permanent uppehållstillstånd
            har. Och de har heller inte rätt att tillgodoräkna sig doktorandtiden
            om de senare vill ansöka om svenskt medborgarskap.
          </p>
          <p xml:id="i-3xLfBwB2sHdGC4kG324MRo">
            Internationaliseringen av den högre utbildningen och forskningen
            och den fria rörligheten för studenter är mycket viktiga i dagens
            samhälle. Om vi inte kan garantera att antagna utländska studenter
            och forskare får stanna för att studera och forska i Sverige riskerar
            vi att förlora i anseende och därmed i framtida konkurrenskraft.
            Centerpartiet uppmanar därför regeringen att undanröja de problem
            och hinder som begränsar internationella studenters och forskares
            möjligheter att studera och forska i Sverige.
          </p>
          <head xml:id="i-66UoaovVFcBhyEkGCKgxr5" type="h1">
            10. Sverige behöver en rymdstrategi
          </head>
          <p xml:id="i-Eio9ezPbofUEETDnUqcjt1">
            I april 2014 tillsatte alliansregeringen en utredning med syfte
            att utarbeta en strategi för rymdområdet. Syftet var att utarbeta
            en strategi för att använda rymdverksamhet som en strategisk tillgång,
            för att möta samhällets behov och för att stärka den svenska industrins
            konkurrenskraft.
          </p>
          <p xml:id="i-G8iUD8KDXVb6d3xk3Yjj4a">
            Sverige har sedan länge varit förhållandevis framgångsrikt på
            rymdområdet, men det krävs fortsatt och systematiskt arbete för
            att tillvarata, samordna och utveckla denna position. Detta är
            viktigt då rymdforskning också påverkar andra samhällssektorer
            alltifrån utbildning/forskning till försvar och miljö. Inom EU
            pågår ett arbete med en ny strategi för rymdområdet. En rymdstrategi
            är därför mycket angeläget att få på plats. Trots att utredningen
            presenterades hösten 2015 har den nuvarande regeringen ännu inte
            agerat.
          </p>
          <p xml:id="i-LR6PPCjSPqko5ZXZY6LqXY">
            Centerpartiet anser att regeringen senast under 2017 ska presentera
            ett förslag till svensk rymdstrategi.
          </p>
          <head xml:id="i-QikYboSrP5nZEKaYLpYHxV" type="h1">
            11. Lärosäten
          </head>
          <head xml:id="i-EJo8VhQ1voR1jmJCfzXFrt" type="h2">
            11.1 Ökad autonomi
          </head>
          <p xml:id="i-3fXrFqFjJbX8BdkL9DJEvt">
            Centerpartiet vill att högskolor och universitet ska bli mer
            autonoma. Vi vill därför flytta makt från politiken till professionen.
            Det är professionen som bäst känner till verksamheten och vad
            den behöver för att utvecklas. Det är viktigt att lärosäten får
            möjlighet att profilera sig utifrån lokala och regionala förutsättningar
            och sina egna styrkor. Politiska regleringar ska därför begränsas
            till frågor där staten har ett tydligt intresse av att styra.
            Det gäller t.ex. uppföljning av resultat och kvalitetsgranskning,
            ansvarsutkrävande samt rättssäkerhet för studenter.
          </p>
          <p xml:id="i-FV6mJAkHTk8orqsL6p9bh4">
            Vidare vill Centerpartiet ge lärosäten möjlighet att ombildas
            till stiftelser. De har lättare att inleda samarbeten, ta emot
            externa medel och bygga upp eget kapital. Det är möjligheter vi
            även vill förbättra för nuvarande lärosäten.
          </p>
          <p xml:id="i-Tivd7bXmYzzrDRTFz2M3KZ">
            För att skapa mer autonoma lärosäten är det viktigt att ge lärosätena
            bättre förutsättningar att själva bestämma över sina egna resurser.
            Centerpartiet vill därför göra donationer till lärosäten avdragsgilla
            för att stärka lärosätenas ekonomi och möjliggöra satsningar på
            verksamheten. En viktig förutsättning för ökad autonomi är basanslagen.
            Svenska lärosäten har i dag en låg andel basanslag i förhållande
            till externa anslag. Det skiljer Sverige från andra framgångsrika
            forskningsländer. Regeringens ökning av resurser till basanslag
            är välkommen, men riskerar att inte räcka för att öka andelen
            basanslag, utan endast bibehålla andelen på samma nivå. Centerpartiet
            är positiva till att öka andelen basanslag till lärosätena för
            att stärka autonomin. Vi kommer därför följa utvecklingen noga
            och är beredda att göra resursförstärkningar för att stärka lärosätens
            andel basanslag i framtiden.
          </p>
          <p xml:id="i-8At1bSbBi2yoZfUrtkAtqk">
            Vidare behöver det finnas en ökad långsiktighet i de externa
            statliga anslagen. Konkurrensutsatta medel är bra för att stärka
            kvaliteten, dock riskerar en för stor andel externa forskningsresurser
            få konsekvenser för hur mycket forskning som utförs. Exempelvis
            använder professorer ungefär en femtedel av sin forskningstid
            till ansökningar. Ökad långsiktighet i de externa statliga anslagen
            är därför viktigt för Centerpartiet.
          </p>
          <head xml:id="i-6tE2Eu6m6FKE4PKRYBXQJf" type="h2">
            11.2 Forskning och högre utbildning i hela landet
          </head>
          <p xml:id="i-UzSdWqr9kM1DhY4tWKa2ML">
            Centerpartiet är garanten för att utbildning, forskning och innovation
            ska finnas i hela landet. Vi vill skapa de bästa förutsättningarna
            för att ge människor möjlighet att ta del av en akademisk utbildning
            av högsta möjliga kvalitet. Högre utbildning med forskningsanknytning
            bör därför finnas i hela landet.
          </p>
          <p xml:id="i-GuaHxY5YitwS55R98hxcBq">
            Att kunskap, forskning och innovativa miljöer finns över hela
            landet är centralt om Sverige ska klara sig i den globala konkurrensen.
            Lärosäten har en viktig roll att stödja lokala, regionala och
            nationella styrkeområden. Människor, organisationer och företag
            kan uppleva en tröskel för att komma i kontakt med forskning som
            kan utveckla den egna verksamheten; genom en ökad närhet till
            forskning kan den tröskeln sänkas.
          </p>
          <p xml:id="i-DHbqzBVdkdLaX2CfkxBvy9">
            Centerpartiet vill stärka lärosätens möjlighet att profilera
            sig utifrån sina styrkeområden samt lokala och regionala förutsättningar.
            Profilering och en stark samverkan mellan akademi och näringsliv
            är en faktor som bör uppmuntras och premieras. Vidare är det viktigt
            att stärka högskolornas autonomi vad gäller lokalisering.
          </p>
          <head xml:id="i-HQxXkYskEFMWcy2nFn7E9E" type="h2">
            11.3 Framtida resursfördelningssystem
          </head>
          <p xml:id="i-Dnch8jNPLCHbcPHfAGQ4cY">
            Sverige har i dag ett system för att fördela resurserna till
            högskolor och universitet som inte främjar kvalitet och koppling
            till arbetsmarknaden. Regeringen valde även att ta bort den inriktning
            mot fördelning av anslag efter kvalitet som Centerpartiet och
            Alliansen tidigare baserat delar av fördelningen på.
          </p>
          <p xml:id="i-E2dn7TxjWywRkjqoFyrmwC">
            Nuvarande resursfördelningssystem bygger på två delar. Dels får
            lärosäten ersättning per helårsstudent, dvs. antal studenter som
            antas på utbildningarna. Dels får lärosätena ersättning per helårsprestation,
            dvs. antalet godkända studenter. Det nuvarande systemet styr därmed
            inte tillräckligt tydligt mot ökad kvalitet, samverkan eller koppling
            till arbetsmarknaden.
          </p>
          <p xml:id="i-VtPi9uLQQvLNuWhmJ4Fugc">
            Centerpartiet vill i stället ha ett resursfördelningssystem där
            kvalitet, arbetslivsanknytning och regional samverkan premieras.
            Den högre utbildningen behöver vara nära kopplad till arbetsmarknaden
            med exempelvis praktik, samverkansprojekt och arbetsgivares delaktighet
            i utbildningens utformning. Det finns även ett behov av en större
            översyn av resurstilldelningssystemet, vilket varit mer eller
            mindre orört sedan det infördes i och med 1993 års högskolereform.
            Exempelvis behöver resursfördelningen per område ses över för
            att skapa en bättre och jämnare kvalitet på landets alla utbildningar.
            Resursfördelningssystemet borde även kunna vara en del i att belöna
            mer relevanta sommarkurser t.ex. genom att fördjupningskurser
            premieras. Studenter skulle därmed tidigare kunna avsluta sina
            studier och fortare komma i arbete.
          </p>
          <p xml:id="i-4GxW1PtomYf5t6G1UbQ3a7">
            Centerpartiet tycker även att det är viktigt att stärka samverkan
            med det omgivande samhället inom forskningen. En liten del av
            den forskning som sker i Sverige leder till innovationer och samhällsnytta
            jämfört med andra länder. Vi behöver därför se över ekonomiska
            incitament för lärosäten att bidra till nyttogörande av forskning
            och innovation.
          </p>
          <p xml:id="i-AKBRiZWDchUS3VRfREtZ5J">
            Ett av de främsta verktygen för att styra den högre utbildningen
            är fördelningen av resurser. Vi välkomnar därför regeringens tillsättning
            av en utredning om resursfördelningssystemet av högre utbildning
            och forskning. Vi ser dock ett behov av att den utredningen snarast
            tillsätts och att aspekter för att premiera kvalitet, arbetslivsanknytning,
            genomströmning och regional samverkan blir bärande i utredningen.
          </p>
          <head xml:id="i-95BwSgCjYCL4C8463JWYwh" type="h2">
            11.4 Excellens/kvalitet
          </head>
          <p xml:id="i-gZDsCMrRkYXza2huTnJyC">
            De senaste tio åren har antalet forskare ökat kraftigt i Sverige.
            Trots det har resurserna per forskare minskat. Sverige ligger
            även efter många andra länder vad gäller mobilitet och internationella
            rekryteringar. För att stärka kvaliteten inom forskningen och
            få mer excellens anser Centerpartiet att det är viktigt att satsa
            på ökad mobilitet och internationalisering och att det sker en
            prioritering av mer resurser per forskare i stället för fler forskare.
            Det kräver bl.a. stabila ekonomiska förutsättningar för forskare
            genom basanslag och en ökad långsiktighet i de externa forskningsanslagen.
          </p>
          <p xml:id="i-4PMrkbpzdWpLsFzVoqixKw">
            Det är viktigt att transparens ökar vid lärosätena angående beslut
            om finansiering, rekrytering eller bedömning av vetenskapliga
            projekt. Centerpartiet anser även att resultat från offentligt
            finansierad forskning ska bli tillgängliga för alla. Det är viktigt
            för att sprida forskningsresultaten, öka tillgängligheten och
            motverka forskningsfusk.
          </p>
          <head xml:id="i-SM2twMoP7UWKpZaS5s2WGP" type="h2">
            11.5 Unga forskare och doktorander
          </head>
          <p xml:id="i-93YM23E9npLaRdX7sKd3No">
            För Centerpartiet är det viktigt med ett mer transparent och
            tydligt karriärsystem som kan skapa trygghet och incitament för
            forskare och lärare att fortsätta sin karriär inom akademin. Det
            är även viktigt med bra villkor för att kunna locka de främsta
            studenterna till en forskarkarriär. Alliansen begränsade rätten
            att använda utbildningsbidragen och ändrade även reglerna så att
            statliga lärosäten måste ha försäkring för sjukdom och föräldraledighet
            för stipendiefinansierade doktorander.
          </p>
          <p xml:id="i-HLkE6SmWeFeJqpkBe8ZJCJ">
            Vi kan konstatera att avskaffandet av utbildningsbidrag som regeringen
            föreslår och eventuella begränsningar av stipendier för forskarutbildning
            som regeringen öppnar för i propositionen leder till att doktorander
            i Sverige kan bli dyra vid internationell jämförelse, vilket riskerar
            leda till färre doktorander. Externt finansierade stipendier som
            ger resurser till svenska lärosäten och utbildningar bör uppmuntras.
          </p>
          <p xml:id="i-uBhShiQmd9VqizyYAi7Pq">
            Det är förstås motiverat att förbättra doktorandernas villkor.
            Men om kostnaderna för att utbilda doktorer höjs kraftigt riskerar
            antalet nya doktorer att minska, något som på sikt riskerar att
            försämra svensk konkurrenskraft. Regeringen bör ta det i beaktande
            vad gäller vidare förslag för stipendiedoktorander.
          </p>
          <head xml:id="i-Ezv2r9TMLgVBHLvCtFcHK" type="h1">
            12. Jämställdhet
          </head>
          <p xml:id="i-PhHHh8b2gQrh7zknWi24KX">
            För att möta de samhälleliga utmaningarna och främja forskning
            och innovation i världsklass måste jämställdhet inkluderas i högre
            utbildning och forskning. Lärosätena är också enligt högskolelagen
            skyldiga att främja jämställdhet mellan kvinnor och män i hela
            sin verksamhet. Centerpartiet är därför positiva till regeringens
            fokus på jämställdhet och de åtgärder de presenterar i propositionen.
            Jämställdhet ska vara en tydlig del i alla delar av lärosätenas
            verksamhet, från rekrytering och tillsättning av styrelser och
            ledningar till fördelning av forskningsresurser.
          </p>
          <p xml:id="i-2uSwHSxXGzd8PjHJpuq7sQ">
            Utvecklingen av fler kvinnliga professorer går för långsamt.
            Alliansregeringen satte 2012 upp rekryteringsmål för professorer
            för perioden 2012–2015. Resultatet visade att en dryg majoritet,
            55 procent av lärosätena, uppnådde målen. Utvecklingen går åt
            rätt håll men för långsamt. Trots att fler kvinnor söker sig till
            högre utbildning och nära hälften av lektorerna är kvinnor är
            fortfarande 74 procent av professorerna män. Tydliga kvantitativa
            mål bör därför sättas för en mer jämställd rekrytering. Vi anser
            även att jämställdhet ska vara ett starkt fokus vid tillsättning
            av styrelser och ledningar. En viktig del är att göra både utlysningar
            av tjänster och medel mer transparenta.
          </p>
          <p xml:id="i-92tgEcb5coNPUncqzQbXPo">
            Vidare är det viktigt att forskningsanslag i större utsträckning
            än i dag kommer kvinnliga forskare till del samt att en plan tas
            fram för hur medlen som går till kvinno- respektive mansdominerade
            fält kan jämnas ut. För att genusperspektiv ska få ett starkare
            genomslag i forskning, utbildning och forskningsfinansiering anser
            Centerpartiet att jämställdhetsintegrering på högskolor och universitet
            ska vara självklart samt att forskningsmedel ska fördelas mer
            jämställt i regeringens forskningsproposition.
          </p>
          <head xml:id="i-VeCujXNj7fFhQPFfphiUXJ" type="h2">
            12.1 Jämställdhetsintegrering
          </head>
          <p xml:id="i-7BYf9y8k4m2ppMjWdKScKy">
            För att de jämställdhetspolitiska målen ska nås behöver vi arbeta
            strukturerat med jämställdhetsintegrering, vilket innebär att
            jämställdhet blir en del av det ordinarie arbetet. Jämställdhet
            är en vinst både för invånarna och för t.ex. kommuner och landsting.
            Det är bra för samhällsekonomin och det främjar högre kvalitet
            i alla verksamheter. Könsuppdelad statistik förenklar jämställdhetsintegrering
            och möjliggör att vi ser hur beslut, åtgärder och bemötanden faller
            ut för kvinnor och män så att vi kan upptäcka skillnader och göra
            något åt dem. Jämställdhetsintegrering säkrar att väntetider,
            resursfördelning, behandling och bemötande utgår från individen,
            utan att snedvridas av fördomar, okunskap eller vana. Det handlar
            om rättvisa för kvinnor och män, flickor och pojkar, men det är
            också en fråga om effektivitet och kvalitet. Arbetet med jämställdhetsintegrering
            behöver stärkas.
          </p>
          <head xml:id="i-79vdqU9VTo3YV6Fui3dbwy" type="h2">
            12.2 Jämställdhetsbudgetering
          </head>
          <p xml:id="i-PT8EkBm5UpTkFRfLwVFQB3">
            Jämställdhetsbudgetering handlar om att synliggöra människorna
            bakom siffrorna i en budget. Det synliggör hur de offentliga resurserna
            fördelas mellan könen, hur det möter kvinnors och mäns, flickors
            och pojkars behov och vilka effekter det ger. Budgetprocesser
            inom stat, landsting/regioner och kommuner kan lämpligen utformas
            så att metoder för jämställdhetsbudgetering tillämpas. I årsberättelser
            och övrig budgetuppföljning i offentlig sektor syns då utfall
            utifrån jämställdhetsbudgetering. Arbetet med jämställdhetsbudgetering
            behöver stärkas även inom forskning och högre utbildning.
          </p>
          <p xml:id="i-HKfH8xn7QCRJjya35jZxg2">
            Centerpartiet ser ett tydligt behov av att regeringen utvecklar
            analysen av den ekonomiska jämställdheten. Sverige ligger i topp
            på flertalet internationella jämställdhetsindex, men en hel del
            ekonomiska och karriärmässiga skillnader mellan kvinnor och män
            kvarstår. Sverige ligger i dag på plats 38 på International Labour
            Organisations (ILO) rankning av länder utifrån deras andel kvinnliga
            chefer. För att tydliggöra detta behöver politiska beslut analyseras
            mer ingående, inte bara i tilldelade resurser utan även av utfallet,
            dvs.vilka effekter, som besluten antas ge.
          </p>
          <head xml:id="i-NnYoL3KjJamsTDfYMHETb8" type="h2">
            12.3 Systematiska utvärderingar och handling
          </head>
          <p xml:id="i-LSeT1yitzvn1nb6c3Yk4Sy">
            I sin proposition skriver regeringen att ”Uppföljning och utvärdering
            av verksamheterna är viktiga verktyg för regeringens styrning.
            Universitet och högskolor har ansvar för kvaliteten i den egna
            verksamheten, men det behövs även viss uppföljning och utvärdering
            på nationell nivå som underlag för regeringens styrning och utveckling
            av forskningspolitiken”.
          </p>
          <p xml:id="i-8DhidjbPvqPW9ofksSNkmw">
            Centerpartiet delar regeringens uppfattning, och vi menar att
            arbetet med systematiska uppföljningar och utvärderingar är ett
            viktigt inslag vid allt strategiskt beslutsfattande. Men det är
            också viktigt att politiken inrättar en kultur där vi inte bara
            kräver in utvärderingar utan också visar att vi tar till oss av
            resultaten och ger väl motiverade svar på desamma. Så anser Centerpartiet
            att ett seriöst strategiskt förbättringsarbete ska bedrivas. Detta
            är en viktig princip som ankommer på en regering att efterleva.
          </p>
          <p xml:id="i-FRDk6vz3pefkyhfHTDsmqJ">
            Nuvarande regerings hantering av de strategiska forskningsområdena
            (SFO:erna) är inget gott exempel på detta. Tvärtom skapade deras
            brist på besked osäkerhet kring SFO-satsningens framtid, något
            som bl.a. ledde till att framstående forskare sökte sig till mer
            finansiellt säkra forskningsprojekt.
          </p>
          <p xml:id="i-8DBsDaqgYLsbjsrq6xvRAt">
            I samband med att satsningen på SFO infördes beslutades nämligen
            att satsningarna också skulle följas upp. De statliga forskningsfinansiärerna
            med Vetenskapsrådet (VR) i spetsen fick i uppdrag att genomföra
            en större utvärdering efter fem år. Denna ledde till att regeringen
            bl.a. rekommenderades att omfördela medel mellan lärosäten, råd
            som regeringen inte hörsammade och inte heller tog ställning till.
            I stället hänvisade regeringen till den nya forskningspropositionen,
            vilken inte förelåg för beslut i riksdagen förrän två år senare.
            Detta var ett mycket olyckligt agerande och medförde inte att
            forskningsresurserna användes effektivt.
          </p>
          <head xml:id="i-PCXGgp7TPmTYihfNdAokaB" type="h1">
            13. Vardagsnära innovationer
          </head>
          <p xml:id="i-PRc9Mt8ipMBMqvozUU6vwW">
            Med den snabba teknikutvecklingen som nu sker finns stora möjligheter
            till smarta och innovativa lösningar på vardagliga utmaningar
            särskilt inom offentlig sektor. I en miljö som i många fall präglas
            av resursbrist är potentialen för effektiviseringar stor. Centerpartiet
            vill att offentlig sektor bättre ska stimulera innovationer. För
            att dra nytta av den tekniska utvecklingen är det därför viktigt
            att myndigheter och politiken kontinuerligt ser över aktuella
            regelverk för att garantera att dessa inte hindrar utvecklingen.
          </p>
          <p xml:id="i-69FvYtQRqmzwmTqJJ7KE1a">
            Med den snabba teknikutveckling som nu sker finns stora möjligheter
            till smarta och innovativa lösningar på vardagliga utmaningar
            inom exempelvis vården. I kraften av digitaliseringen dyker det
            även upp disruptiva innovationer som kan förändra vår syn på vårdens
            tillgänglighet och metod, exempelvis genom att få chans att möta
            en allmänläkare digitalt i en mobilapp eller möjligheten att mäta
            hjärtljud på distans.
          </p>
          <p xml:id="i-L6ErTowQEdFWxRu6jb5a5o">
            Ett innovationsfrämjande arbetsklimat bidrar inte bara till nya
            affärsidéer utan kan även stimulera s.k. intraprenörer, innovatörer
            inom verksamheten, som får möjlighet att göra verklighet av sina
            idéer och bidra till vardagliga förbättrande åtgärder.
          </p>
          <p xml:id="i-37QQaJFDMS9K3RnYF1C5NL">
            Centerpartiet vill skapa mekanismer för att stärka incitamenten
            att ta in innovativa produkter, tjänster och arbetssätt. Mekanismer
            som uppmuntrar innovationer kommer att förbättra kvaliteten i
            välfärden.
          </p>
          <p xml:id="i-CRgN5HoNd14KeKw5VBkK2w">
            Inom ramarna för offentlig upphandling finns redan i dag möjligheter
            för bredare kravställning för att stimulera nytänkande, exempelvis
            genom innovationsupphandling. Nya smarta lösningar växer fram
            när företagare och innovatörer ges frihet att tänka och arbeta
            fritt, utan detaljreglerade kravspecifikationer från politiken.
            Centerpartiet vill ge kommuner och landsting stöd att ta fram
            handlingsplaner för ökade innovationsupphandlingar.
          </p>
          <head xml:id="i-T3XyokC8QtctzbsBfTrGG4" type="h1">
            14. Attraktiva forsknings- och innovationsmiljöer
          </head>
          <p xml:id="i-5deiatEeC8dwZr4dUaXKBV">
            Attraktiva forskningsmiljöer är avgörande för att klara den internationella
            konkurrensen om forskare och talanger samt om investeringar till
            forskning och utveckling i Sverige. Svenska forskare, företag
            och offentliga organisationer behöver ha tillgång till den bästa
            forskningsinfrastrukturen; det är en grundläggande förutsättning
            för att kunna bedriva forskning med hög kvalitet. Infrastruktur
            är av stor betydelse inom alla forskningsområden för forskare,
            inom både grundforskning och tillämpad forskning, och det omfattar
            bl.a. anläggningar, instrument, kunskapssamlingar och tjänster.
          </p>
          <p xml:id="i-LVyxjrwV8mQq9D37mXgvvB">
            Centerpartiet delar regeringens bedömning att näringslivets tillgång
            till forskningsinfrastruktur som Sci Life Lab, MAX IV och ESS
            bör utvecklas och förstärkas för att öka nyttjandet och skapa
            bättre förutsättningar för företag att utvecklas, växa och exportera.
          </p>
          <p xml:id="i-ANnUKwdcB59weH7QQEXdCh">
            Vi välkomnar även regeringens satsningar på Testbädd Sverige
            och satsningar på industriforskningsinstituten som bidrar till
            attraktivare innovationsmiljöer. Det är betydelsefullt för företagens
            möjligheter att utvecklas. Attraktiva innovationsmiljöer med bra
            test- och demoanläggningar är viktiga för att företag ska kunna
            testa och utveckla nya tjänster, produkter och affärsmodeller.
            Det möjliggör för företag att växa och anställa. Fyra av fem nya
            jobb skapas i små och växande företag och det är därför särskilt
            viktigt att små och medelstora företag får god tillgång till dessa
            innovationsmiljöer för att kunna utvecklas.
          </p>
          <p xml:id="i-SXoCzhRZqxhAgzYsUgw3Jj">
            Centerpartiet delar i stort regeringens syn på satsningar på
            forskningsinfrastruktur och tillstyrker därför regeringens inriktning.
            Vi saknar dock besked om den långsiktiga finansieringen av tung
            infrastruktur, utöver Sci Life Lab, ESS och MAX IV, som i dag
            vilar på ett antal universitet, och det behövs en tydlighet gällande
            finansiering och hantering av dessa framöver. Det är viktigt att
            få på plats för Sverige som forskningsnation. Regeringens fördelning
            av forskningsanslagen innebär även att lärosätena i större utsträckning
            måste bidra till satsningar på forskningsinfrastrukturen eftersom
            Vetenskapsrådets budget för forskningsinfrastruktur är begränsad
            kommande år. Vi anser att den utvecklingen noggrant bör följas
            och vid behov bör lämpliga åtgärder vidtas för att trygga den
            långsiktiga finansieringen av tung infrastruktur och dess kvalitet.
            Det är avgörande för att skapa attraktiva forskningsmiljöer för
            både forskare och företag.
          </p>
          <head xml:id="i-gfNNb7dKGrZbyhVuWbDGY" type="h1">
            15. Stärkt företags- och innovationsklimat
          </head>
          <p xml:id="i-EYa7tgeEx5g4wiLbHUiWoj">
            Svensk ekonomi står inför stora förändringar. Vi påverkas alltmer
            av starka och omvälvande krafter. Globaliseringen, automatisering,
            digitalisering och urbanisering ställer allt högre krav på ett
            konkurrenskraftigt Sverige. Ekonomins utmaningar innebär att politiskt
            stuprörstänkande är uteslutet. Det som sker på ett politikområde
            påverkar och påverkas av det som sker på andra områden. Ett helhetsperspektiv
            är nödvändigt. Globaliseringen och dess effekter har på många
            sätt medfört en fantastisk utveckling, inte minst genom bidrag
            till global fattigdomsminskning och ökad ekonomisk tillväxt. Den
            teknologiska utvecklingen och automatiseringen ur ett historiskt
            perspektiv har varit avgörande för den tillväxt som gett oss ett
            ökat välstånd.
          </p>
          <p xml:id="i-J6zXC8LQugnYWH2jTpoo4G">
            Tyvärr kan det konstateras att Sverige börjar tappa mark i den
            allt hårdare globala konkurrensen. Det är något regeringen berör
            i propositionen, men det är förvånande att regeringen inte presenterar
            mer konkreta eller effektiva förslag i syfte att stärka det svenska
            företags- och innovationsklimatet. För att Sverige ska kunna hävda
            sig som kunskapsnation är detta centralt. De största investeringarna
            i svensk forskning och innovation kommer från företagen, och mätt
            som andel av BNP har Sverige under en lång period tillhört de
            ledande länderna när det gäller satsningar på forskning och utveckling
            (FoU). Sverige har också under flera år toppat EU-kommissionens
            Innovation Union Scoreboard. Sveriges höga rankning beror emellertid
            främst på att vi satsar stora resurser på forskning, inte att
            det egentligen resulterat i någon större output, något som brukar
            benämnas den svenska FoU-paradoxen. Denna blir särskilt tydlig
            vid en analys av delkategorin ”ekonomiska effekter” i Innovation
            Union Scoreboard där Sverige ligger under EU-genomsnittet. Denna
            kategori mäter bl.a. hur stor del av företagens försäljning som
            består av nya innovationer, export av medel- och högteknologiska
            produkter och export av kunskapsintensiva tjänster.
          </p>
          <p xml:id="i-17g2tmRKKjcu7G8ngexfvb">
            Ett annat problem är näringslivets sjunkande satsningar på forskning
            och utveckling, vilket även regeringen konstaterar. Trots en,
            i absoluta tal mätt, ökning i investeringsvolymen under senare
            år har den nedåtgående trenden avseende FoU som andel av BNP fortsatt
            även om Sverige fortfarande är ett av de OECD-länder som satsar
            mest på FoU som andel av BNP. Detta trots att Sverige har haft
            en god utveckling av BNP, särskilt åren efter finanskrisen – en
            situation som skiljer sig från flertalet OECD-länder. Förutom
            internationellt sett stora satsningar på FoU samt ett bra utbildningssystem
            är faktorer som skattenivåer och regelverk avgörande för om ett
            företag vill investera i Sverige. Villkoren för att bedriva företag
            måste vara lika bra som i våra konkurrentländer.
          </p>
          <p xml:id="i-cjRd9HgmRWNNip9Stf4P1">
            Sverige är i nuläget ett av EU:s främsta innovationsländer. Denna
            rankning är dock långt ifrån given. För att behålla och utveckla
            Sveriges starka ställning krävs gynnsamma ramvillkor såväl för
            forskning och innovation som för entreprenörskap. Gynnsamma institutionella
            ramverk är en viktig faktor där Sveriges starka position är gynnsam.
            För att få upp produktiviteten i svensk ekonomi behövs dock investeringar
            och reformer som förbättrar konkurrensen, och här spelar skatter
            en avgörande roll. Det är också något regeringen betonar i propositionen
            genom att peka på betydelsen av expertskatten och FoU-avdraget
            som reformer i syfte att kompensera för världens högsta marginalskatt.
            Vi delar regeringens syn i att Sveriges höga skattetryck riskerar
            konkurrenskraft. Tyvärr är regeringens politik inkonsekvent eftersom
            insikten i forskningspropositionen inte avspeglas inom andra politikområden.
          </p>
          <p xml:id="i-DsuZr9JKRvgjhf1HAQDoYj">
            En insikt att skattetrycket är för högt för forskningsintensiva
            och innovativa företag borde rimligen leda till reformer på skatteområdet.
            Tyvärr saknas denna analys i regeringens samlade politik. Inte
            minst delningsekonomin och den allt snabbare digitaliseringen
            illustrerar tydligt vikten av en bred och genomtänkt strategi
            för att möjliggöra för företag att kommersialisera forskningsresultat
            och innovationer. Den globala konkurrensen ställer stora krav
            på gynnsamma villkor för att entreprenörer ska våga ta steget
            att sätta sin innovation på marknaden eller för att stora forskningsintensiva
            företag ska våga genomföra de kostsamma investeringar som krävs
            för långa FoU-processer.
          </p>
          <p xml:id="i-BkRwwD44ni5ptKAuRF6Dfi">
            Regeringen har sedan den tillträdde i huvudsak fört en politik
            som riskerar ett försämrat entreprenörskap. Regeringen höjer skatterna
            på bred front. Trots en färdig utredning om personaloptioner saknas
            förslag från regeringen. Förändrade direktiv för 3:12-utredningen
            så att syftet blev skattehöjningar snarare än bättre regler. Detta
            är några exempel på hur regeringens politik riskerar att försämra
            ramvillkoren för företagande och entreprenörskap. En forskningsproposition
            är inte isolerad från övriga politikområden. Alla områden måste
            samspela, och det har blivit allt tydligare att Sverige behöver
            moderniserade regelverk och samhällsstrukturer. Särskilt tydligt
            blir detta på skatteområdet. För små innovativa företag, framförallt
            i start-up-fasen, är kombinationen av världens högsta marginalskatt
            samt avsaknad av skattegynnade personaloptioner en i nuläget akut
            fråga. En forsknings- och innovationspolitik med ambition att
            Sverige fortsatt ska befinna sig i den absoluta världstoppen kräver
            ett skattesystem som gör landet attraktivt och för att skapa en
            grogrund för tillväxtföretag med globala ambitioner.
          </p>
          <head xml:id="i-JXKZMiKRhXrkyAAsM8oyHp" type="h2">
            15.1 Kompetens och samverkan
          </head>
          <p xml:id="i-9mNErsprG4N3ZqSU39McLU">
            Enligt Tillväxtanalys är samverkan mellan näringsliv och akademin
            bland de viktigaste insatser staten kan bidra med för att de internationella
            koncernernas satsningar på FoU-verksamhet i Sverige ska öka eller
            bibehållas. Alltför få går mellan näringsliv och akademi. Samtidigt
            blir tillgång på kompetens en alltmer viktig faktor för var företag
            väljer att förlägga sina investeringar. Bristen på rörlighet mellan
            akademi och näringsliv och på geografisk mobilitet ses av svenska
            storföretag som en stor svaghet för Sverige, och bristen på näringslivserfarenhet
            hos många seniora forskare försvårar möjligheterna för ett givande
            samarbete mellan akademi och näringsliv.
          </p>
          <p xml:id="i-FQgpKErQSSDtwMAe5FypGb">
            Vi behöver därför starkare incitament för ökad mobilitet. Exempelvis
            kan rörlighet och erfarenhet av samverkan påverka lärosätenas
            meriteringssystem och fördelning av forskningsmedel.
          </p>
          <p xml:id="i-TaVqsbBUP4ikpPRjisxiyK">
            Även Entreprenörsutredningen kom fram till liknande slutsatser.
            Exempelvis föreslår den att ekonomiska incitament bör införas
            för samverkansuppgifter, att meriteringssystemet för tjänster
            på svenska lärosäten bör ändras och också omfattas av relevant
            erfarenhet från näringslivet och att en ny och lägre beskattning
            av personaloptioner ska införas. Vi välkomnar utredningens förslag
            men beklagar att de inte, förutom att ekonomiska incitament bör
            införas för samverkans uppgifter, tydligare finns med i regeringens
            forskningsproposition.
          </p>
          <head xml:id="i-PEUjtxfFwrdniR4jJ31kQ2" type="h2">
            15.2 Tjänsteinnovationer
          </head>
          <p xml:id="i-VM84uMTzRCj7SWy7H7ejUN">
            Regeringen väljer i sin proposition att prioritera traditionell
            forskning vid universitet och högskolor och stöd till den näringslivsnära
            forskningen utifrån de stora varuproducerande företagens behov.
          </p>
          <p xml:id="i-FpXPAEie4ovF5VL7tWgyjC">
            Regeringen missar då att tjänsteutveckling är motorn i svenskt
            näringsliv. Drygt 60 procent av alla nya jobb som skapats under
            de senaste 20 åren har skapats inom den kunskapsintensiva tjänstesektorn.
            Enligt SCB arbetar i dag ca 80 procent av alla högutbildade i
            tjänsteproducerande näringsgrenar medan 20 procent verkar i varuproducerande
            verksamheter. Samtidigt ökar antalet forskarutbildade i tjänsteföretagen
            snabbt.
          </p>
          <p xml:id="i-XBAoMpANVd3zyjEFER7nrp">
            En politisk åtgärd som visat sig ha bra effekt för att främja
            forskning och utveckling i små och medelstora tjänsteföretag är
            FoU-avdraget. I dag får arbetsgivare göra avdrag om 10 procent
            på arbetsgivaravgiften för en medarbetare som arbetar med forskning
            eller utveckling upp till ett tak på maximalt 230 000 kronor per
            månad för samtliga anställda. Siffror från Skatteverket visar
            att 2014 hade knappt 2 000 arbetsgivare redovisat avdrag för arbetsgivaravgifter.
            Merparten av dessa är små och medelstora företag inom exempelvis
            it, bioteknik, organisationsutveckling, arkitektur och design.
          </p>
          <p xml:id="i-SKHhf6civ3Ckkp5UwoRsXX">
            Sverige utnyttjar inte potentialen i den kunskapsintensiva tjänstesektorn,
            och det är därför olyckligt att regeringen inte väljer att satsa
            på tjänsteinnovationer i propositionen. För fler arbetstillfällen
            och stärkt konkurrenskraft behöver de kunskapsintensiva tjänsteföretagen
            få förutsättningar att spela en viktigare roll för svensk forskning
            och innovation.
          </p>
          <head xml:id="i-CkkC2nQNaqVPtCJd3SpcZC" type="h1">
            16. Strategiska satsningar
          </head>
          <p xml:id="i-AzNaUgUeXBBXSbkdLcjx9X">
            För att stärka Sveriges position på den internationella marknaden
            behöver vi nyttja de svenska näringarna och bättre positionera
            oss på områden där vi redan är starka och har spetskompetens.
            Genom ökat fokus på bl.a. Life science, bioenergi, skog och produktprocesser
            inom stål och järn kan kvaliteten på svensk forskning höjas ytterligare.
          </p>
          <head xml:id="i-Wiowr8hvGFtw9hZdmhdjvK" type="h2">
            16.1 Klimat
          </head>
          <p xml:id="i-WEbRC8yGxjkLuBL6rbrG7G">
            Klimatfrågan är en av vår tids största utmaningar. Hur vi hanterar
            frågan i dag är avgörande för vår framtid. Orsakerna och effekterna
            av klimatförändringarna är globala, och för att hindra den globala
            medeltemperaturen från att stiga till oacceptabla nivåer behöver
            vi verka på alla politiska nivåer, globalt, i EU, nationellt och
            kommunalt. Samtidigt ser vi redan effekterna av ett förändrat
            klimat. Även om vi lyckas hejda och minska utsläppen kommer samhället
            behöva hantera och anpassa sig till konsekvenserna av klimatförändringarna.
            Övergången från en fossilbaserad ekonomi till ett förnybart och
            biobaserat samhälle innebär också stora möjligheter för jobb,
            tillväxt och utveckling inte minst i Sverige. Det är därför av
            stor vikt att skapa rätt förutsättningar och innovationsvänligt
            samhällsklimat för minskad klimatpåverkan. Forskning, innovation
            och teknikutveckling behövs i en rad sektorer från produktion,
            distribution och lagring av energi, för smarta fossilberoende
            transporter, till jordbruk, hälsa och ekonomi. Inte minst finns
            stort behov av sektorsövergripande arbete så att ny kunskap och
            teknik kombineras med politik och ekonomi där tekniken kan samspela
            och förstärka med nya affärsmodeller, investeringar och beteenden.
          </p>
          <head xml:id="i-BpbGaQt2TgrygR6N3L723v" type="h3">
            16.1.1 Hälsa och klimat
          </head>
          <p xml:id="i-8wf4wirQkzeqHemRJPRyj9">
            Klimatförändringarna innebär hot mot människors hälsa lokalt
            och globalt, både direkt och indirekt. De direkta effekterna inkluderar
            värmeböljor, torka, översvämningar och extremt väder. Indirekta
            effekter som hotar människors hälsa är t.ex. sjukdomsspridande
            vektorer, bl.a. myggor, och luftföroreningar, osäker livsmedelsförsörjning
            och undernäring, miljömigration och psykisk ohälsa. Redan i dag
            uppskattas årliga dödsfall från klimatförändringar uppgå till
            150 000. År 2030–2050 uppskattas klimatförändringarna orsaka 250
            000 dödsfall per år och år 2030 beräknas kostnaderna för klimatrelaterad
            ohälsa uppgå till 2–4 miljarder US dollar per år.
          </p>
          <p xml:id="i-NkPYu5PgdHhuQ1BNsSvpbu">
            I dagens forskning om omställnings- och anpassningsåtgärder i
            samhället berörs hälsofrågor inom i stort sett alla sektorer,
            men hälsofrågor är oftast inte explicit adresserade utan nämns
            ofta bara i förbigående. På så sätt utelämnas viktiga hälso- och
            samhällsutmaningar. Ett exempel kan hämtas från jordbruks- och
            vattensektorn där kopplingen till folkhälsa ofta utelämnas, såsom
            undernäring samt infektionssjukdomar till följd av bristande vattenkvalitet.
            För att få bukt med detta måste lösningar tas fram med ett helhetsperspektiv
            och alla sektorer representeras i arbetet. Exempelvis bör inte
            omställningsåtgärder göras i transportsektorn utan att hälsokonsekvenser
            lyfts in, och inte heller i jordbruk, vatten, natur eller inom
            andra sektorer utan att koppla dessa till hälsokonsekvenser. Att
            utelämna hälsokonsekvenser och hälsosektorn i klimatomställnings-
            och klimatanpassningsarbetet framöver riskerar att försämra folkhälsan
            under 2000-talet, bl.a. ur ett jämlikhetsperspektiv. Centerpartiet
            anser därför att hälsokonsekvenser bör vara en del av regeringens
            föreslagna tioåriga nationella forskningsprogram om klimat, och
            bättre integreras i klimatforskningen.
          </p>
          <head xml:id="i-DWAgUBHYQHMTxvC7Wmhgka" type="h3">
            16.1.2 Livsmedel
          </head>
          <p xml:id="i-6M4pJoyp5TzYWxQjusUsTf">
            För att den svenska livsmedelsproduktionen ska öka behöver den
            ges förutsättningar att växa. Det finns därför behov av en bred
            strategi för hur vi stärker den svenska livsmedelsindustrin och
            den svenska livsmedelskonsumenten, en strategi som har ett brett
            stöd och som blir ett konkret verktyg för att stärka konkurrenskraften.
            Det är därför anmärkningsvärt att regeringen inte nämner livsmedelsstrategin
            i propositionen eller kommer med några direkt konkreta förslag
            på hur den svenska livsmedelsindustrin kan stärkas via forskning
            och innovation.
          </p>
          <p xml:id="i-JqoTvCrvtPypuiwL5ta3UZ">
            Centerpartiet vill inom ramen för en nationell livsmedelsstrategi
            främja svensk livsmedelsinnovation. Strategin bör involvera forskning
            och innovation för att möjliggöra ökat förädlingsvärde och utveckling
            av lantbrukets odlingsmetoder. Framtiden ställer krav på alternativa
            livsmedel, och Sverige har god potential att leda arbetet inom
            livsmedelsinnovation i och med sitt goda renommé, miljöarbete
            och med framgångsrika företag som specialiserar sig på innovativa
            matprodukter. För att stärka livsmedelsinnovationen i Sverige
            vill vi förbättra företagens villkor och främja inkubatorverksamheten.
            Även förnybara bränslen, logistik, effektiva transporter och mer
            säsongsvarierad konsumtion av livsmedel är viktiga delar för att
            öka hållbarheten i livsmedelskedjan. Detta kan stödjas av en offentlig
            upphandling som ställer tydliga miljö- och djurskyddskrav.
          </p>
          <head xml:id="i-EgATsjNp4YYryc2YuCSnj8" type="h3">
            16.1.3 Biobaserad samhällsekonomi
          </head>
          <p xml:id="i-2HXeTivtgXJb6qNEumvmBs">
            Jorden och skogen är viktiga resurser för Sverige och leder till
            klimat- och miljönytta i hela världen. Därför måste landsbygden
            ha rätt verktyg för att bedriva ett modernt jord- och skogsbruk.
            För att ta ett samlat grepp kring de affärsmöjligheter som en
            övergång till ett biobaserat samhälle ger, anser Centerpartiet
            att en nationell strategi för en biobaserad samhällsekonomi bör
            tas fram. Strategin ska bidra till att öka användningen av biobaserade
            material över tid. Sverige har både råvarubasen och det industriella
            kunnandet samt är världsledande inom forskningen på området. För
            ett förverkligande av strategin är det samverkan mellan näringsliv
            och stat som behövs.
          </p>
          <p xml:id="i-X7Nyebfm1z17XvcVUcnTS9">
            Sverige har en bättre utgångspunkt än resten av Europa och världen
            i att utvecklas mot en cirkulär ekonomi. I Sverige återvinner
            vi betydligt mer, har en nästan fossilfri elproduktion, en hög
            grad av cirkulära materialflöden och högproduktiva värdekedjor
            i industrin. Det finns ändå potential att öka resurseffektiviteten
            av material- och energianvändning i ekonomin. Studier har visat
            att det kan leda till minskade utsläpp av växthusgaser, samtidigt
            som vi kan skapa jobbtillfällen och öka tillväxten. Centerpartiet
            anser därför att vi behöver verka för en utveckling mot en cirkulär
            ekonomi för att främja tillväxt och lägre klimatpåverkan.
          </p>
          <head xml:id="i-7mLR2PFGYqGjUswYcd2md1" type="h3">
            16.1.4 Bränslen
          </head>
          <p xml:id="i-PvZymogXiWv6pmBv6dMH8f">
            För att nå Miljömålsberedningens förslag till mål för transportsektorn
            om att utsläppen från inrikes transporter ska minska med 70 procent
            till år 2030 jämfört med 2010 års nivå behövs ny teknik, nya beteenden
            och ett helhetsgrepp om hela transportsektorn. Elektrifiering
            ska ses som en viktig möjliggörare mot en fossilfri framtid. Elektrifiering
            av transporter kan även bidra till måluppfyllelse inom andra samhällsproblem,
            t.ex. trängsel, buller och en förbättrad luftkvalitet.
          </p>
          <p xml:id="i-Qzp6YEtP3aSD7UBHKioML4">
            Tekniken finns redan. Utmaningarna ligger i dagsläget snarare
            i affärsmodellerna och systemintegrationen. Sverige har sedan
            länge en etablerad industri kring systemlösningar genom exempelvis
            ABB, och har på området möjlighet att bli världsledande. Med hjälp
            av tvärvetenskapliga forskningsteam från bl.a. elsystem, affärsmodeller
            och elmarknad behöver forskningen inriktas mot skärningen mellan
            tekniken och affären. Frågor som behöver besvaras är bl.a. hur
            och var nya former av tjänster kan skapas som gör nytta för elsystemet
            och som tillvaratar både ny och redan befintlig teknik.
          </p>
          <p xml:id="i-VbbyN6BC4dvo3TSXZiQvdR">
            Även om vi ser en stark trend mot elektrifiering kommer vi ha
            kvar förbränningsmotorer i fordonsflottan för lång tid framöver.
            Det är därför extra viktigt att fortsätta – och utöka satsningarna
            på biobränslen som kan användas i dagens motorer. Sverige ligger
            i framkant med biobränslen i världsklass. Sverige har både kunnandet
            och råvarorna, men det behövs mer forskning och politiska insatser
            för att få fart på utvecklingen. Potentialen i biodrivmedel är
            stor, men det behövs forskningsinsatser, främst kring processtekniker
            för att nyttja råvaran mer effektivt och därmed bli mer konkurrenskraftigt
            mot fossila alternativ. Forskningen behöver även fokusera på hur
            fler avfallsströmmar kan nyttjas och affärsmodeller utvecklas
            för att fördela de ekonomiska nyttor som uppstår. Vidare behövs
            mer forskning om hur uppfyllandet av olika miljömål påverkar vartannat
            inom den cirkulära bioekonomin som helhet.
          </p>
          <head xml:id="i-j6twkHiVJwzwQNkTbURca" type="h3">
            16.1.5 Material
          </head>
          <p xml:id="i-DaTuNZrTPZZsMQmavhTB9J">
            För att framtidens fordonsflotta ska dra mindre bränsle och förlänga
            räckvidden är lätta material en nyckel. Sverige har flera framgångsrika
            aktörer som jobbar med att ta fram framtidens lätta material,
            både viktminskning av traditionella svetsade strukturer och olika
            fiberkompositer och biobaserade kompositer. Ett problem med kompositmaterial
            har varit det höga priset, vilket har inneburit begränsade användningsområden.
            Forskningen behöver därför bidra till nya kostnadseffektiva produktionssätt
            och nya billiga men samtidigt hållbara råmaterial som möjliggör
            för kommersiella användningsområden. Det är därför olyckligt att
            regeringen valt att lägga ned riskkapitalsatsningen Fouriertransform
            som alliansregeringen lanserade och som framgångsrikt lyft svenska
            innovationer och teknikutveckling för fordonsbranschen.
          </p>
          <head xml:id="i-DCsPBfX7jbtVt3hS3EQiQU" type="h3">
            16.1.6 Grön industri – stål och järn
          </head>
          <p xml:id="i-DAGFn5SHvJsxeerhoth5MQ">
            Centerpartiet har en vision om en grön och hållbar industri.
            Det är viktigt för att nå vårt mål om ett hållbart och fossilfritt
            samhälle. Sverige har Europas mest högkvalitativa järnmalm och
            en specialiserad och innovativ stålindustri. Det är viktigt att
            värna och utveckla. Samtidigt är stålindustrin en av de branscher
            som i dag släpper ut mest koldioxid. Sverige har stora fördelar
            i produktionen av material inte minst stål och järn; vi har goda
            förutsättningar att vara världsledande. Utmaningen ligger i att
            hitta bästa tillgängliga teknik, minska miljöpåverkan och bidra
            till ett hållbart samhälle. För att ligga i framkant krävs bl.a.
            satsningar på forskning och innovationer när det gäller produktionsprocesser
            inom stål och järn samt materialutveckling. Det är inte minst
            viktigt för att minska koldioxidutsläppen och bidra till industrins
            gröna omställning.
          </p>
          <head xml:id="i-QZo82QwJmq8zJtZzFb1zqq" type="h3">
            16.1.7 Flyget
          </head>
          <p xml:id="i-FpvT8tDLefjkfpQqzKipHu">
            Flyget och sjöfarten ska bära sina miljökostnader och på så sätt
            stimuleras till energieffektivisering och framställning av förnybara
            bränslen. I oktober 2016 kom flygsektorn internationellt överens
            om ett tak för flygens utsläpp. En internationell CO2-skatt för
            flyg utesluter dock inte behovet av fortsatt arbete för energieffektivisering
            och framtagande av förnybara bränslen. Åtgärder för internationella
            lösningar kan inkludera utvecklandet av strategier för hållbara
            bränslen inom flyget. Centerpartiet vill därför främja forskning
            och utveckling av biodrivmedel för flygindustrin.
          </p>
          <p xml:id="i-NwkdFb7Mq1Vq1ZoTPMha1K">
            Centerpartiet har stor tilltro till den nya tekniken och inser
            vikten av den energieffektivisering som sker genom eldrift. Eldrivna
            flyg har länge setts som en utopi men stora framsteg har skett
            på området. Redan 2030 räknar flygtillverkare med att ha delvis
            eldrivna passagerarplan i drift. Vi vill främja och påskynda en
            sådan utveckling och ser potential för svenska aktörer att fortsatt
            vara internationella spelare att räkna med. Historiskt är Sverige
            redan en viktig tillverkare av traditionella flygmotorer genom
            svenskgrundade GKN Aerospace Sweden, baserade i Trollhättan. För
            fortsatta framsteg behöver forskning och innovationer mot effektivare
            flygmotorer stimuleras. Viktigt i närtid är utveckling av effektivare
            flygmotorer för biobränslen och på längre sikt forskning och framtagning
            av eldrivna flygmotorer där hybridmotorer är en milstolpe.
          </p>
          <head xml:id="i-LYagg6hjEm29nXAuXCjHWq" type="h3">
            16.1.8 Maritimforskning
          </head>
          <p xml:id="i-KgZHcLPLwBYmVEE8nRCQQM">
            Tillgången på rent vatten och livskraftiga marina ekosystem är
            en mycket angelägen framtidsfråga. Haven täcker en stor del av
            jordens yta, och det är viktigt att havsmiljön är bra. Utmaningarna
            är stora med bl.a. övergödning och överfiske. I Sverige bedrivs
            det mycket forskning på området, och Sverige har ett aktivt deltagande
            internationellt. Centerpartiet vill att den maritima forskningen
            i Sverige stärks och att det tas ett större nationellt ansvar
            på området.
          </p>
          <head xml:id="i-NCTaP1bV3gbadYc2gKNbZk" type="h3">
            16.1.9 Energi
          </head>
          <p xml:id="i-JtqYgH8G7SpktddtZYTHrN">
            Det sker stora och omvälvande förändringar på energimarknaden.
            Teknikutvecklingen och fallande priser leder till nya möjligheter
            där nya system och affärsmodeller måste till. Förnybara energislag
            som ofta har nära noll i marginalkostnad leder till ett nytt sätt
            att se på energi. På grund av den utveckling vi ser globalt och
            en trolig utveckling i Sverige där ingen ny kärnkraft byggs behöver
            elmarknaden ses över. För Centerpartiet är det viktigt att möjliggöra
            demonstrationer av nya affärsmodeller för att kunna utreda och
            forska kring deras potential. Även energimarknaden och elsystemtjänster
            är områden som ännu är relativt outforskade ur ett systemperspektiv.
            Centerpartiet tror på ett förnybart elsystem och ser därför behovet
            av forskning kring energimarknaden som en möjliggörare. Centerpartiet
            återkommer därför i och med regeringens energiforskningsproposition.
          </p>
          <head xml:id="i-Rg6M5uNEPmqv9fqSb6DUnZ" type="h2">
            16.2. Life science
          </head>
          <p xml:id="i-NAn1FwhcKtKiuCEzVMMGNQ">
            Sverige står i dag inför en utmaning med ökande vårdkostnader
            och försämrad jämlikhet i vården, inte minst kopplat till en åldrande
            befolkning. En annan utmaning är ökade sjuktal, vilket ofta kan
            härledas till psykisk ohälsa. Den medicinska forskningen har här
            en avgörande roll. Strategiska satsningar på forskning och innovation
            möter inte bara samhällsutmaningen hälsa utan leder även samtidigt
            till ökat välstånd i hela landet.
          </p>
          <p xml:id="i-BD1WsRsUmZRdKMZ5pn4oLL">
            Alliansen gjorde historiskt stora satsningar i förra forskningspropositionen,
            däribland en särskild satsning på life science-området för att
            långsiktigt stärka Sveriges ställning som en framstående forskningsnation.
            I den tidigare forskningspropositionen fanns satsningar på bl.a.
            strategiska innovationsområden (SIO) som genomförs genom uppdrag
            till Vinnova och Formas. SIO lade grunden för nya, långsiktiga
            och fördjupade samverkansprojekt mellan universitet och högskolor,
            forskningsinstitut, näringsliv, offentlig sektor, civilsamhälle
            och andra aktörer. Alliansen tillförde även nya resurser för att
            stärka test- och demonstrationsanläggningar för att göra dem mer
            tillgängliga för inte minst små och medelstora företag. Vidare
            gjordes satsningar på svenskt deltagande i partnerskapsprogram
            inom Horisont 2020 och en nationell EU-samordningsfunktion hos
            Vinnova.
          </p>
          <p xml:id="i-Jcz67x6AdyYtDu4ok2hwdC">
            För att Sverige ska kunna vara en konkurrenskraftig kunskapsnation
            där forskning och innovation bedrivs med hög kvalitet och bidrar
            till hög tillväxt, stark innovationskraft och högkvalificerade
            jobb behöver vi fortsatta satsningar på området. Centerpartiet
            välkomnar därför att regeringen väljer att prioritera frågan.
            Vi anser även att det är viktigt att snabba på processen med standardisering
            både nationellt och internationellt.
          </p>
          <head xml:id="i-Y9jX9WncauJxAWZMZ4TG2r" type="h3">
            16.2.1 Klinisk forskning
          </head>
          <p xml:id="i-L7ne5tALuyyC6769HVJz74">
            Möjligheten till klinisk forskning är avgörande för om Sverige
            ska stå sig som kunskapsnation i den globala konkurrensen. Centerpartiet
            har i regeringen arbetat med att stärka förutsättningarna för
            klinisk forskning under båda mandatperioderna. Bland annat tillsattes
            2007 en delegation för samverkan inom klinisk forskning. En stor
            del av delegationens förslag genomfördes, vilket gjordes tydligt
            i Alliansens forsknings- och innovationsproposition 2012. Bland
            annat avsattes medel till bättre samordning av kliniska prövningar
            i Sverige, exempelvis en gemensam portal, och en särskild utredare
            tillsattes.
          </p>
          <p xml:id="i-Qm6DMYoxAnMg8a9AhM7xSG">
            För att stärka den kliniska forskningen och därmed svensk forskning
            krävs fortsatt fokus på området. Bland annat behöver vi se till
            att det blir meriterande med klinisk forskning inom vården, skapa
            incitament för vårdpersonal att arbeta med forskning och kommersialisera
            kliniska studier i större utsträckning. Vidare behöver vi möjliggöra
            för delade tjänster, öka samverkan mellan akademi, näringsliv
            och landsting/regioner för ökad rörlighet och bli bättre på att
            marknadsföra Sverige internationellt.
          </p>
          <head xml:id="i-SVxYUA4cNZXLVBJRp72Gtu" type="h3">
            16.2.2 Antibiotika
          </head>
          <p xml:id="i-8YR73AgbscLFQK7Hy1hVEw">
            Det är ca 30 år sedan som den senaste antibiotikan upptäcktes.
            I en värld där resistensen ökar allt snabbare är bristen på nya
            former av antibiotika ett stort problem. För att världen ska klara
            av den ökande antibiotikaresistensen är det helt nödvändigt att
            nya antibiotika utvecklas. I dag hindras forskningen att ta nya
            steg, dels eftersom det är komplicerat rent biologiskt att upptäcka
            nya antibiotika, dels eftersom läkemedelsbolagen har svårt att
            skapa lönsamhet i sådan forskning.
          </p>
          <p xml:id="i-GU7oGnCPorunrkSgjKGQRU">
            Centerpartiet vill därför genomföra en grundlig analys av hur
            EU och den svenska staten kan bidra till en god forskningsmiljö,
            t.ex. genom att se över möjligheten till kortare och bredare patent,
            som skulle öka incitamenten att ta fram nya läkemedel, eller genom
            att ytterligare stärka forskningssatsningarna på området. Vi vill
            också fortsätta att utveckla det samarbete som USA och EU redan
            genomför, samt se till att de internationella regelverk som finns
            främjar forskning på ny antibiotika på bästa tänkbara sätt.
          </p>
          <head xml:id="i-NiiomGLnFqamLmyqJwn9Kd" type="h3">
            16.2.3 Biobanker
          </head>
          <p xml:id="i-uZmQStzzA9dez5cA4TgCj">
            I dag finns ca 450 biobanker förtecknade i Socialstyrelsens register
            över Sveriges biobanker. Varje år tillförs biobankerna cirka 3–4
            miljoner biobanksprov. Biobanker behövs främst för hälso- och
            sjukvårdens utredningar och behandlingar av patienter, men de
            har också ett stort värde för forskning och utbildning. Regeringens
            fokus har varit att justera lagar för att underlätta användningen
            av biobanker och kvalitetsregister i forskning. Denna process
            är mycket viktig och bör snabbas på ytterligare.
          </p>
          <head xml:id="i-V9ZokZx3FpuNsrPqqmPCjf" type="h2">
            16.3 Digitalisering
          </head>
          <p xml:id="i-GgE7D6KtQizrjfZvKvcAYu">
            Digitaliseringen är en viktig del i att utveckla och stärka välfärden
            i hela landet. Det har skapat nya möjligheter för jobb och företagande,
            tillgängliggjort vård för fler samt öppnat upp för utbildning
            och forskning oavsett geografiskt läge. Om Sverige ska kunna konkurrera
            globalt som kunskapsnation behöver vi skapa ett innovativt samhällsklimat
            där nytänkande premieras. För Centerpartiet har digitaliseringens
            möjligheter länge varit kända, och vi är därför positiva till
            att regeringen nu väljer att fokusera på digitaliseringens utmaningar.
          </p>
        </div>
        <div xml:id="i-LBxYCcwzZGCvbabBamtxtH" type="motSignatures">
          <list xml:id="i-JgY2UAgq55cUCNBv1vfP2g">
            <item xml:id="i-Sgwkq1D13KmahVBDu5y52t">
              Fredrik Christensson (C)
            </item>
            <item xml:id="i-JBZUM8R8kMLkX6yvVH9MDe">
              Helena Lindahl (C)
            </item>
            <item xml:id="i-FZ5Pj9XHisLY38NagsBBhu">
              Ulrika Carlsson i Skövde (C)
            </item>
          </list>
        </div>
      </div>
    </body>
  </text>
</TEI>
