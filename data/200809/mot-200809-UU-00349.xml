<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-UU-00349">
  <teiHeader>
    <fileDesc>
      <titleStmt>
        <title>En rättvis värld är möjlig</title>
        <author corresp="i-9KG7jeGdkJDsSQQb3gKA2U">av Urban Ahlin m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En rättvis värld är möjlig</title>
          <idno type="rdwebb">GW02U349</idno>
          <rs type="number">U349</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GW02U349/text</ref>
          <ref type="dokument_url_html">http://data.riksdagen.se/dokument/GW02U349</ref>
          <ref type="dokumentstatus_url_xml">http://data.riksdagen.se/dokumentstatus/GW02U349</ref>
          <ref type="doc">http://data.riksdagen.se/fil/32581990-1C01-4B28-A3F0-E16C619EF381</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GsygH5UJM18UkfLBHFkVdD</idno>
            <name>Kent Härstedt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-FrTJne8fam41FasSB9mLUA</idno>
            <name>Kerstin Engle</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-LYgs6CxKoYV4fCQZqbNzzy</idno>
            <name>Ameer Sachet</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-CnWd68W4cMrUUYD19GfYbi" type="signed"/>
        <correspContext corresp="i-CnWd68W4cMrUUYD19GfYbi">
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-GsygH5UJM18UkfLBHFkVdD"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-FrTJne8fam41FasSB9mLUA"/>
          <note type="signatory" corresp="i-RZNwwHohbyBgLVVG4Dy1Bj"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-LYgs6CxKoYV4fCQZqbNzzy"/>
        </correspContext>
        <correspAction xml:id="i-67LH8Wrd3sjDZE5oipz9La" type="numbering">
          <date when="2008-10-09"/>
        </correspAction>
        <correspAction xml:id="i-SU9nNv8c5zv4Q343TLznm7" type="submission">
          <date when="2008-10-07"/>
        </correspAction>
        <correspAction xml:id="i-KoRtg1eBhp2emkzyUFx84x" type="transfer">
          <date when="2008-10-07"/>
        </correspAction>
        <correspAction xml:id="i-7nAsVDJaJuM5BqfJJ6Dqr2" type="assigned"/>
        <correspContext corresp="i-7nAsVDJaJuM5BqfJJ6Dqr2">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-WHXiD65poGDQEZ5Tc1qx5c" type="motBody">
        <div xml:id="i-UJhPx63bTtXAcYXPkin96M" type="TOC">
          <head xml:id="i-8Vce6m8cU3kEbHEzY8w2vs">
            Innehållsförteckning
          </head>
          <list xml:id="i-JG5p78mD7AF7GjscAEnGUH">
            <item xml:id="i-AZsLHJ7WNzyTwzE762Quo7">
              Förslag till riksdagsbeslut 4
            </item>
            <item xml:id="i-9jwGJqXjobjDPLqjk92BRj">
              Motivering 9
            </item>
            <item xml:id="i-MThQUhdA9UJhtgB4CPVxqY">
              Solidaritetspolitik vårt utvecklingssamarbete 10
            </item>
            <item xml:id="i-4ECgzARUsTin8az4GHRHQV">
              Bakgrund 10
            </item>
            <item xml:id="i-NPLW5wFBSWezo274jAqymf">
              Politik för hållbar global utveckling 11
            </item>
            <item xml:id="i-TdT2bULxmbWvUrh96q5pPm">
              Solidaritetspolitik 11
            </item>
            <item xml:id="i-DfW67drC2Rrf3oSSScXLPc">
              Fattigdomsbekämpning i centrum 12
            </item>
            <item xml:id="i-L9u6w9HM3i1s854yTuhYgw">
              Klimatsmart bistånd 13
            </item>
            <item xml:id="i-MgqpvaAfH4SBG9oTF72v28">
              Konflikthantering, medling och fredsarbete 14
            </item>
            <item xml:id="i-8YYSVo61HtQWtaZvbk1sk1">
              Kvalitetsförstärkning 14
            </item>
            <item xml:id="i-Z4ugV1daPdZKiHs8rTrwE">
              Demokrati och mänskliga rättigheter 15
            </item>
            <item xml:id="i-BSZhA5zeWfWQrUxQ15ghy2">
              Jämställdhet 16
            </item>
            <item xml:id="i-3zEGJ4NERmioXFfVyh1eSx">
              Ohälsa som hot mot utveckling 16
            </item>
            <item xml:id="i-Kk4GeUF3oxkSKh7CEPA7n8">
              EU-bistånd 17
            </item>
            <item xml:id="i-SqVFZi2EfwGVwmfNBGPF7g">
              Information, förankring och återkoppling 17
            </item>
            <item xml:id="i-2YLSTc8b8nVpdMK6zc9uKu">
              Urholkning via uppblåsta skuldavskrivningar 17
            </item>
            <item xml:id="i-25o81qJ28xDHKKJkTKumQ5">
              Nej till överföring från biståndsramen till utgiftsområde 6 18
            </item>
            <item xml:id="i-9L27nwp1E7rRJS4v4dCgYs">
              Globalisering 18
            </item>
            <item xml:id="i-Y2N7zQ6EuCrsz3sEUSuXxT">
              Den svenska välfärdsmodellen behövs i globaliseringen 20
            </item>
            <item xml:id="i-5EPDCzM7VH9M8mqbupuB9e">
              Fördela globaliseringens välstånd rättvist 22
            </item>
            <item xml:id="i-3MWwbVn838xfisqt3u7pFi">
              Kamp mot dumpade arbetsvillkor 22
            </item>
            <item xml:id="i-ETyUGUd5n9mAqM4bhGGoci">
              Rättvisa villkor 23
            </item>
            <item xml:id="i-Rz1dgfPaxwCqromNES2n6z">
              Fri, rättvis och hållbar handel 24
            </item>
            <item xml:id="i-SU4tFESAgM3xrgt1gWsvmk">
              Finansiella institutioner 26
            </item>
            <item xml:id="i-7fT8Bj1ycMe1uKAxHu8447">
              Avskaffa jordbrukssubventionerna 26
            </item>
            <item xml:id="i-Mgao7tfpx2EgwQsMeHU1sE">
              Miljön kräver samarbete över gränserna 27
            </item>
            <item xml:id="i-VdRufsLDFAWdC6v6d1Ax8C">
              Företagens ansvar 28
            </item>
            <item xml:id="i-A3bGKdXZPAQmDgmuzJTgmk">
              Sverige i den internationella konkurrensen 29
            </item>
            <item xml:id="i-QGMPEESWMuFGfM7pyhdnzU">
              Tygla spekulationsekonomin 30
            </item>
            <item xml:id="i-CgSobsYzw8LFsFn4B3ezy3">
              Mänskliga rättigheter 30
            </item>
            <item xml:id="i-YNMRhC59XbWHmhZFg7KUzo">
              Regelverk kring mänskliga rättigheter 31
            </item>
            <item xml:id="i-FxxovQg1bZ8G9q4oXbwkza">
              Dödsstraff och tortyr 32
            </item>
            <item xml:id="i-N7qT2KzpxCs7gje65v4J9e">
              Mänskliga rättigheter i arbetslivet 33
            </item>
            <item xml:id="i-B521SWSAjuGZTywckGShvK">
              Kvinnors rättigheter 35
            </item>
            <item xml:id="i-BzL3RxbXduYkRALXrr8stt">
              Handel med människor 38
            </item>
            <item xml:id="i-HqaMMx9H14gx78fF1NZPaM">
              Situationen för minoriteter 39
            </item>
            <item xml:id="i-NGCtZYgPGEKuAzebvup2wk">
              HBT-personers rättigheter 39
            </item>
            <item xml:id="i-PqrC3nFn5vJ2ShHPwF9Ks2">
              Rättssäkerhet i kampen mot terrorism 40
            </item>
            <item xml:id="i-AgG6dZwggJ38UJGngQwvxn">
              Enskilda fall och Dawit Isaak 42
            </item>
            <item xml:id="i-gLH4rSvJr1a3wJW1niG2k">
              FN:s råd för mänskliga rättigheter 42
            </item>
            <item xml:id="i-9nUyZKtTV1x3DMxqdTVGt2">
              Internationella brottmålsdomstolen 43
            </item>
            <item xml:id="i-V5rcUKBp7UmWYFR9pT22cA">
              Skyldigheten att skydda 44
            </item>
            <item xml:id="i-8vvuL1bS6CPonFrni5ynKr">
              Barn i världen 44
            </item>
            <item xml:id="i-QUtm7qJU345pcoKza941QV">
              FN och folkrätten 45
            </item>
            <item xml:id="i-J1Ucffz7tBaiQNCcuxw1eD">
              Säkerhetspolitik 47
            </item>
            <item xml:id="i-3xVnFv6nn7uxnNDr6jspzi">
              Nya hot och en modern säkerhetspolitik 47
            </item>
            <item xml:id="i-EMEkv8VLAXBVHic8npr9mY">
              Kvinnor i konflikter 49
            </item>
            <item xml:id="i-Jq46vUa9rNwzE8mjY4mPqH">
              FN och regionala organisationer 50
            </item>
            <item xml:id="i-JMzeRj8XY3Z12knt7hKKQB">
              EU:s krishantering 50
            </item>
            <item xml:id="i-2sFxtL7CrLkyf4xYPNsP5K">
              Nationell strategi för internationella insatser 51
            </item>
            <item xml:id="i-Hb2oTjtbiVh6wEGf4B12S1">
              Sveriges militära alliansfrihet 52
            </item>
            <item xml:id="i-3pgZCpsmKRF1uYuYm2k5Zs">
              En offensiv nedrustningspolitik 53
            </item>
            <item xml:id="i-KEH6XnYd9RFcMrmnDzn1jR">
              Massförstörelsevapen 54
            </item>
            <item xml:id="i-61J9TdVjCBPxXVDZinNb4d">
              Konventionella vapen 55
            </item>
            <item xml:id="i-9hMQiFApk38R5NwNisiZEJ">
              Krigsmateriel 56
            </item>
            <item xml:id="i-D5YPmLuBqrdcECsJz9EFRY">
              Klustervapen 56
            </item>
            <item xml:id="i-DTf2dVHC5NjrcnGAMFbMBJ">
              Socialdemokraternas 12-punktsprogram för nedrustning: En svensk
              offensiv mot massförstörelsevapen och för nedrustning 57
            </item>
            <item xml:id="i-4WLcqiHsdukjewfuCAjvDw">
              Närområdet: Nordiskt samarbete, Östersjön och Barentsregionen
              59
            </item>
            <item xml:id="i-VCT8eaZjtxiV5eWMgYSKMx">
              Det nordiska samarbetet 59
            </item>
            <item xml:id="i-R6SjsRMzB2dChkDdCu8TZi">
              Den nordliga dimensionen 59
            </item>
            <item xml:id="i-8fhx3Bb9wVQzDwNJoYA2NM">
              Det arktiska samarbetet 60
            </item>
            <item xml:id="i-CULEGxGXzt72FpV2mN9kQk">
              Nordiska rådet 61
            </item>
            <item xml:id="i-8QtkKSjqXVCMWQLpphdhQw">
              Närområdet 61
            </item>
            <item xml:id="i-EPCyKeGZGyi4tcMMYLz6oQ">
              Barentssamarbetet 62
            </item>
            <item xml:id="i-RJdjTrEbSpmSfiV4jr8kr8">
              Östersjön 63
            </item>
            <item xml:id="i-AmNCKsXaRDdfTnYupXVQRM">
              Europa och den europeiska unionen 68
            </item>
            <item xml:id="i-NYPF2kxdQ4ApGAbBB4WDDh">
              Grunden för EU-samarbetet 68
            </item>
            <item xml:id="i-UfHWwsVFS2Fe5DiBWFkAsr">
              EU:s grannskap 69
            </item>
            <item xml:id="i-2GMRLWHi9XfhfZ2TpzfNSB">
              Öster om EU 70
            </item>
            <item xml:id="i-CHuYrL4bpc4FC6YsDQ2for">
              Söder om EU 72
            </item>
            <item xml:id="i-B6D1tdjwfVjYm44ogP4TcN">
              Ökad öppenhet och insyn inom EU 72
            </item>
            <item xml:id="i-Ds9Htt1CsEBQCdNDobN2CM">
              Ett föredöme för det internationella samarbetet 73
            </item>
            <item xml:id="i-MVzcS4K4d74VMMraobacjN">
              En bättre värld 73
            </item>
            <item xml:id="i-YQor9b8AXfSCZdBXvEof6k">
              Europaparlamentets säte 74
            </item>
            <item xml:id="i-HmnVGDc5nf2qPRSF65ZtUB">
              Sveriges kommande ordförandeskap 75
            </item>
            <item xml:id="i-53JBhmdg4r1iQPBVaDckLS">
              Afrika 75
            </item>
            <item xml:id="i-JcPgzz4yePvnfe8zN2Y5Gp">
              Afrikapolitiken, ett samarbete i förändring 75
            </item>
            <item xml:id="i-N9qYhLwNTLMHEndwpq9t3E">
              Utvecklingssamarbete och partnerskap 78
            </item>
            <item xml:id="i-Pc1yTeQLP5JEfyPYjbuGsZ">
              Arbete, tillväxt och fackliga rättigheter 79
            </item>
            <item xml:id="i-LkNGdKtZU7tWeg5toQwiwS">
              Demokrati, mänskliga rättigheter och god samhällsstyrning 82
            </item>
            <item xml:id="i-UtcMXsfgZB5AKMs9xcu32k">
              Miljö, klimat och energi 83
            </item>
            <item xml:id="i-AwbfQX6A5z4iYak86r98xx">
              Handelspolitik 84
            </item>
            <item xml:id="i-DYbDw1c5T7yinojiBmNBYq">
              Hälsa och utbildning grundläggande rättigheter 86
            </item>
            <item xml:id="i-PU5aX3t1NUCpywMmCTMix">
              Ett jämställt samhälle 88
            </item>
            <item xml:id="i-L8XDn6dY23To7SYKrxbRBc">
              Säkerhet och konflikter 90
            </item>
            <item xml:id="i-RYPhFNufa6gKKQ4v13Q8L1">
              Darfur 91
            </item>
            <item xml:id="i-4pzdXCjp8RAUGrtdUQGZRQ">
              Somalia 91
            </item>
            <item xml:id="i-GtwvXdx9Eu6koSjrBMtD5j">
              Somaliland 92
            </item>
            <item xml:id="i-9XW53mUMZaUrxXrkv2HZVD">
              Västsahara 92
            </item>
            <item xml:id="i-GfyWgvM9TS1uiNYGRB9JkD">
              Zimbabwe 92
            </item>
            <item xml:id="i-8AF3DcdFufJupaQHNZCW6V">
              Eritrea 93
            </item>
            <item xml:id="i-TSGf3FkNNUbqMzNw2t9H9p">
              En socialdemokratisk politik för Afrika i utveckling 93
            </item>
            <item xml:id="i-5tcfwpoVgW5oKKDbCGBNwP">
              Mellanöstern 94
            </item>
            <item xml:id="i-VAkoj5TLnYvhbAQAXCMofo">
              Demokrati och mänskliga rättigheter i Mellanöstern 94
            </item>
            <item xml:id="i-TaywYVfq3htyoKC53sNCxk">
              Israel och Palestina 96
            </item>
            <item xml:id="i-WCcpckpPWS6a7BsNdUF68k">
              Irak 102
            </item>
            <item xml:id="i-UvM3UZKrnjNE7ns2QE7Bye">
              Egypten 103
            </item>
            <item xml:id="i-CV6fY8NYHhnE2shMabexr9">
              Iran 103
            </item>
            <item xml:id="i-ThRRijM82XQPpmqXYwTFT1">
              Libanon 104
            </item>
            <item xml:id="i-9D2khQFQPT21mQ5bAppF2n">
              Syrien 105
            </item>
            <item xml:id="i-PncAwuHAzTowUpn7CwTvMo">
              Dialogfrämjande 105
            </item>
            <item xml:id="i-6fa5f3yiZhx56Le1fhP75h">
              Asien 106
            </item>
            <item xml:id="i-BMy4dSdfNNdj4uHyYbNguf">
              Demokrati, mänskliga rättigheter och jämställdhet 107
            </item>
            <item xml:id="i-PnvJYurN3p8ddPotWtPTSx">
              Miljöfrågorna i Asien 108
            </item>
            <item xml:id="i-G1RTTPf1f9DCXEAqkzy4Ce">
              Relationer med Asien 109
            </item>
            <item xml:id="i-498Lq2CBpcNE7qkBcSmVu3">
              Kina 111
            </item>
            <item xml:id="i-7zzQjQHTnXQjHW5oYh2CXX">
              Latinamerika 113
            </item>
            <item xml:id="i-AkWjUiDHXteemqmH9TeZo8">
              Colombia 114
            </item>
            <item xml:id="i-AbqDKzia2irjzMHWiwo1v6">
              Brasilien 116
            </item>
            <item xml:id="i-L7QUP22SxS3TujexewFFU9">
              Chile 117
            </item>
            <item xml:id="i-T1LKR1NztPUeUMjQqyWF3">
              Kuba 117
            </item>
            <item xml:id="i-TBYLQPUq19oLqAGL3p3LL1">
              Nicaragua 118
            </item>
            <item xml:id="i-9ZRyboAiTUeLEsyVE5ShQm">
              Centralamerika 119
            </item>
            <item xml:id="i-SFaE9EW9asww29S3ZHGgZr">
              Sveriges representation i världen 119
            </item>
          </list>
        </div>
        <div xml:id="i-NPdgudTJtpBFyoh8XkXDqs" type="motProposal" subtype="förslag">
          <head xml:id="i-CUkm4JLFF6DnV9xcFTDAZo">
            Förslag till riksdagsbeslut
          </head>
          <list xml:id="i-2xcjGzSWSKWzCwNRJ21xzY" style="ol">
            <item xml:id="i-J1pwdP48S6wuNB6VnV1X2x">
              Riksdagen tillkännager för regeringen som sin mening vad som
              anförs i motionen om politiken för global utveckling, PGU.
            </item>
            <item xml:id="i-F7zrA2GaT6kxbMyZDQPRJH">
              Riksdagen tillkännager för regeringen som sin mening vad som
              anförs i motionen om solidaritetspolitik.
            </item>
            <item xml:id="i-KWMunRy1dTERjb2mDVb4rv">
              Riksdagen tillkännager för regeringen som sin mening vad som
              anförs i motionen om fattigdomsbekämpning i centrum.
            </item>
            <item xml:id="i-F29MiAfMr5WBiN1XQq8Kpw">
              Riksdagen tillkännager för regeringen som sin mening vad som
              anförs i motionen om klimatsmart bistånd.
            </item>
            <item xml:id="i-WVcMdGg8tfzkTc7bsn6BiG">
              Riksdagen tillkännager för regeringen som sin mening vad som
              anförs i motionen om konflikthantering, medling och förebyggande
              fredsarbete i utvecklingssamarbetet.
            </item>
            <item xml:id="i-A5vCVE1tD799tjQrTb7JuU">
              Riksdagen tillkännager för regeringen som sin mening vad som
              anförs i motionen om kvalitetsförstärkning i biståndet.
            </item>
            <item xml:id="i-Mz8RTvSHkReLfD3xYNmFCe">
              Riksdagen tillkännager för regeringen som sin mening vad som
              anförs i motionen om demokrati och mänskliga rättigheter i utvecklingssamarbetet.
            </item>
            <item xml:id="i-67sKbL2rsWDMmCWaHPoAJW">
              Riksdagen tillkännager för regeringen som sin mening vad som
              anförs i motionen om förstärkt MR- och demokratibistånd till Ryssland.
            </item>
            <item xml:id="i-SW5ini2nyBAKYcYAKaTMnc">
              Riksdagen tillkännager för regeringen som sin mening vad som
              anförs i motionen om jämställdhet i utvecklingssamarbetet.
            </item>
            <item xml:id="i-7RMRdovTkFiEia6i3QUKET">
              Riksdagen tillkännager för regeringen som sin mening vad som
              anförs i motionen om ohälsa som ett hot mot utveckling.
            </item>
            <item xml:id="i-3g5EMvut3kszR2PKQQTTzZ">
              Riksdagen tillkännager för regeringen som sin mening vad som
              anförs i motionen om EU-bistånd.
            </item>
            <item xml:id="i-TLJYXrLBnWzygTnmNgeqq7">
              Riksdagen tillkännager för regeringen som sin mening vad som
              anförs i motionen om information, förankring och återkoppling
              gällande utvecklingssamarbetet.
            </item>
            <item xml:id="i-VBnPxfbWkVfsT7ad5ALSYF">
              Riksdagen tillkännager för regeringen som sin mening vad som
              anförs i motionen om uppblåsta skuldavskrivningar från biståndsramen.
            </item>
            <item xml:id="i-NKHTjCtDRCp4nVZ9NXpwmn">
              Riksdagen tillkännager för regeringen som sin mening vad som
              anförs i motionen om skuldlättnader för fattiga länder.
            </item>
            <item xml:id="i-419cpdvEz9Z1ZqBwyjV8iE">
              Riksdagen tillkännager för regeringen som sin mening vad som
              anförs i motionen om att inte föra över medel till utgiftsområde
              6.
            </item>
            <item xml:id="i-B8WhpDsaYLYojCTPbafWUJ">
              Riksdagen tillkännager för regeringen som sin mening vad som
              anförs i motionen om globalisering.
            </item>
            <item xml:id="i-SzN1WAgf2AwX4ujx9ZfXPG">
              Riksdagen tillkännager för regeringen som sin mening vad som
              anförs i motionen om den svenska välfärdsmodellen i globaliseringen.
            </item>
            <item xml:id="i-VnFyoTPGWVJVV9FWHVbS8E">
              Riksdagen tillkännager för regeringen som sin mening vad som
              anförs i motionen om kamp mot dumpade arbetsvillkor i globaliseringen.
            </item>
            <item xml:id="i-EhRvFrgSk4dqo7P4nPYRmN">
              Riksdagen tillkännager för regeringen som sin mening vad som
              anförs i motionen om rättvisa villkor i globaliseringen.
            </item>
            <item xml:id="i-EeAFungHSeN1ZBghuYP4GF">
              Riksdagen tillkännager för regeringen som sin mening vad som
              anförs i motionen om fri, rättvis och hållbar handel i globaliseringen.
            </item>
            <item xml:id="i-2m8ikRq35CFGHv8zHrYApq">
              Riksdagen tillkännager för regeringen som sin mening vad som
              anförs i motionen om finansiella institutioner.
            </item>
            <item xml:id="i-TfV37K9x8HBNuGJQkYCUJy">
              Riksdagen tillkännager för regeringen som sin mening vad som
              anförs i motionen om att avskaffa jordbrukssubventionerna.
            </item>
            <item xml:id="i-6q9rQvdCS23ccJjs3EkFMi">
              Riksdagen tillkännager för regeringen som sin mening vad som
              anförs i motionen om miljösamarbete över gränserna.
            </item>
            <item xml:id="i-C9srD3JsBrRqo5odaYVHg1">
              Riksdagen tillkännager för regeringen som sin mening vad som
              anförs i motionen om företagens ansvar.
            </item>
            <item xml:id="i-KKbjZtCta4B1hTDy991Et4">
              Riksdagen tillkännager för regeringen som sin mening vad som
              anförs i motionen om Sverige i den internationella konkurrensen.
            </item>
            <item xml:id="i-KD8h5Jp8VxjSB3Xavzm2VF">
              Riksdagen tillkännager för regeringen som sin mening vad som
              anförs i motionen om att tygla spekulationsekonomin.
            </item>
            <item xml:id="i-6phiHYrJALjotKNGvMgocB">
              Riksdagen tillkännager för regeringen som sin mening vad som
              anförs i motionen om regelverk kring mänskliga rättigheter.
            </item>
            <item xml:id="i-KjRySw1zZ1FmsRjt4byfmX">
              Riksdagen tillkännager för regeringen som sin mening vad som
              anförs i motionen om dödsstraff och tortyr.
            </item>
            <item xml:id="i-SftD6L3dUdiZjZYUEsoeW2">
              Riksdagen tillkännager för regeringen som sin mening vad som
              anförs i motionen om mänskliga rättigheter i arbetslivet.
            </item>
            <item xml:id="i-XepLzns66mgR7CNhY7CjC">
              Riksdagen tillkännager för regeringen som sin mening vad som
              anförs i motionen om kvinnors rättigheter.
            </item>
            <item xml:id="i-FBsvBuuHnCchfYXDzehq2z">
              Riksdagen tillkännager för regeringen som sin mening vad som
              anförs i motionen om handel med människor. 1
            </item>
            <item xml:id="i-Q9XuCy6mZoVdL94Lr6sCUt">
              Riksdagen tillkännager för regeringen som sin mening vad som
              anförs i motionen om situationen för minoriteter.
            </item>
            <item xml:id="i-Pgofkj3wx1jvjFwvThrauj">
              Riksdagen tillkännager för regeringen som sin mening vad som
              anförs i motionen om HBT-personers rättigheter.
            </item>
            <item xml:id="i-9nFiyT5Ueu3ysg5wXMm1Jt">
              Riksdagen tillkännager för regeringen som sin mening vad som
              anförs i motionen om rättssäkerhet i kampen mot terrorism. 1
            </item>
            <item xml:id="i-FCy1k9cfw7sxb6sRRKYmDU">
              Riksdagen tillkännager för regeringen som sin mening vad som
              anförs i motionen om enskilda fall och Dawit Isaak.
            </item>
            <item xml:id="i-9ng8dqWR47rcMsZjbFfgjT">
              Riksdagen tillkännager för regeringen som sin mening vad som
              anförs i motionen om FN:s råd för mänskliga rättigheter.
            </item>
            <item xml:id="i-TVWQiyiZuAew8YQR5n97T">
              Riksdagen tillkännager för regeringen som sin mening vad som
              anförs i motionen om Internationella brottmålsdomstolen.
            </item>
            <item xml:id="i-RbhZ9ATeWFYiYSQL9yP7MZ">
              Riksdagen tillkännager för regeringen som sin mening vad som
              anförs i motionen om skyldigheten att skydda.
            </item>
            <item xml:id="i-UZbNPLVtL32uL5ekaXRe48">
              Riksdagen tillkännager för regeringen som sin mening vad som
              anförs i motionen om barn i världen.
            </item>
            <item xml:id="i-MHdUuf85dg8yNoTqBnb2UC">
              Riksdagen tillkännager för regeringen som sin mening vad som
              anförs i motionen om FN och folkrätten.
            </item>
            <item xml:id="i-HUHyviUmRQScQN3BHXGP9b">
              Riksdagen tillkännager för regeringen som sin mening vad som
              anförs i motionen om nya hot och en modern svensk säkerhetspolitik.
            </item>
            <item xml:id="i-Ds2xswZikhEZx4XXCxzzLr">
              Riksdagen tillkännager för regeringen som sin mening vad som
              anförs i motionen om kvinnor i konflikter i avsnittet om säkerhetspolitik.
            </item>
            <item xml:id="i-LNJmCjx7YRViKE6oe2ZNkP">
              Riksdagen tillkännager för regeringen som sin mening vad som
              anförs i motionen om FN och regionala organisationer.
            </item>
            <item xml:id="i-YQpth4aeKpgfsighMkjeiu">
              Riksdagen tillkännager för regeringen som sin mening vad som
              anförs i motionen om en nationell strategi för internationella
              insatser.
            </item>
            <item xml:id="i-NfBRvvTC3ygKnTjYBJTVFT">
              Riksdagen tillkännager för regeringen som sin mening vad som
              anförs i motionen om EU:s krishantering.
            </item>
            <item xml:id="i-XdFBZeURZ3zrXzFy43tz92">
              Riksdagen tillkännager för regeringen som sin mening vad som
              anförs i motionen om Sveriges militära alliansfrihet.
            </item>
            <item xml:id="i-QZCbwaKpgQi44fP5DXdcDT">
              Riksdagen tillkännager för regeringen som sin mening vad som
              anförs i motionen om massförstörelsevapen.
            </item>
            <item xml:id="i-LTrNnH57ZdmNQKnW99iUpg">
              Riksdagen tillkännager för regeringen som sin mening vad som
              anförs i motionen om konventionella vapen.
            </item>
            <item xml:id="i-2uNn2cXPYk3boqJnM1BN3A">
              Riksdagen tillkännager för regeringen som sin mening vad som
              anförs i motionen om krigsmateriel.
            </item>
            <item xml:id="i-8zpjo52vMgqYXxCB11q16F">
              Riksdagen tillkännager för regeringen som sin mening vad som
              anförs i motionen om klustervapen.
            </item>
            <item xml:id="i-BmG4A3TiZiSWkUM5petnKn">
              Riksdagen tillkännager för regeringen som sin mening vad som
              anförs i motionen om ett tolvpunktsprogram för nedrustning.
            </item>
            <item xml:id="i-EiZ1EXDe1axeUnZLWQe4vD">
              Riksdagen tillkännager för regeringen som sin mening vad som
              anförs i motionen om det nordiska samarbetet.
            </item>
            <item xml:id="i-Qxb1p8wGvfqieMAjLJpp5G">
              Riksdagen tillkännager för regeringen som sin mening vad som
              anförs i motionen om den nordliga dimensionen.
            </item>
            <item xml:id="i-YVQ6euFDWRVSMxXq1unDCF">
              Riksdagen tillkännager för regeringen som sin mening vad som
              anförs i motionen om det arktiska samarbetet.
            </item>
            <item xml:id="i-GEbDzKnBcXLrpNpfQ8rNhu">
              Riksdagen tillkännager för regeringen som sin mening vad som
              anförs i motionen om Nordiska rådet.
            </item>
            <item xml:id="i-L5kTZHhyTbtzBsyrBjrYDP">
              Riksdagen tillkännager för regeringen som sin mening vad som
              anförs i motionen om närområdet.
            </item>
            <item xml:id="i-MABZq2rwnpPZr2uNvPvpmf">
              Riksdagen tillkännager för regeringen som sin mening vad som
              anförs i motionen om Barentssamarbetet.
            </item>
            <item xml:id="i-7aBt6ZzpmgYwGJsTmkwRQX">
              Riksdagen tillkännager för regeringen som sin mening vad som
              anförs i motionen om Östersjön.
            </item>
            <item xml:id="i-74vQVX6ykaByG7nsKskU34">
              Riksdagen tillkännager för regeringen som sin mening vad som
              anförs i motionen om grunden för EU-samarbetet.
            </item>
            <item xml:id="i-LLq12aFYybaRasY1Arjec7">
              Riksdagen tillkännager för regeringen som sin mening vad som
              anförs i motionen om EU:s grannskap.
            </item>
            <item xml:id="i-U7VYacs5gbGwQ6CacaM3Be">
              Riksdagen tillkännager för regeringen som sin mening vad som
              anförs i motionen om området öster om EU.
            </item>
            <item xml:id="i-LHiLNeMYWgUmkL5pLovnQM">
              Riksdagen tillkännager för regeringen som sin mening vad som
              anförs i motionen om området söder om EU.
            </item>
            <item xml:id="i-RtcSofomyhPLk4Up7L5zoN">
              Riksdagen tillkännager för regeringen som sin mening vad som
              anförs i motionen om ökad öppenhet och insyn inom EU.
            </item>
            <item xml:id="i-CGV9WS9WSs7mYvSWsPU5Fr">
              Riksdagen tillkännager för regeringen som sin mening vad som
              anförs i motionen om EU som ett föredöme i det internationella
              samarbetet.
            </item>
            <item xml:id="i-434zNg5ytYbUs4KRXXjGC4">
              Riksdagen tillkännager för regeringen som sin mening vad som
              anförs i motionen om EU och en bättre värld.
            </item>
            <item xml:id="i-LM8x2moZYso1tz6UwnRyc1">
              Riksdagen tillkännager för regeringen som sin mening vad som
              anförs i motionen om Europaparlamentets säte.
            </item>
            <item xml:id="i-PwT6xCMoRzuEvmvDwtk7t7">
              Riksdagen tillkännager för regeringen som sin mening vad som
              anförs i motionen om Sveriges kommande ordförandeskap då vi bör
              prioritera ett hållbart, tryggt och solidariskt Europa.
            </item>
            <item xml:id="i-APsBEowN6oE1GMyhmQYuS4">
              Riksdagen tillkännager för regeringen som sin mening vad som
              anförs i motionen om Afrikapolitiken, ett samarbete i förändring.
            </item>
            <item xml:id="i-vt8h4Dwf1etAysUkYTy28">
              Riksdagen tillkännager för regeringen som sin mening vad som
              anförs i motionen om utvecklingssamarbete och partnerskap under
              Afrikaavsnittet.
            </item>
            <item xml:id="i-X4zHaYpJhSLj6KmquMMtU4">
              Riksdagen tillkännager för regeringen som sin mening vad som
              anförs i motionen om arbete, tillväxt och fackliga rättigheter
              under Afrikaavsnittet.
            </item>
            <item xml:id="i-2n9bTYvsPwqciACuevkzYn">
              Riksdagen tillkännager för regeringen som sin mening vad som
              anförs i motionen om demokrati, mänskliga rättigheter och god
              samhällsstyrning under Afrikaavsnittet.
            </item>
            <item xml:id="i-VuHgKHDXWfyZwsorXX913S">
              Riksdagen tillkännager för regeringen som sin mening vad som
              anförs i motionen om miljö, klimat och energi under Afrikaavsnittet.
            </item>
            <item xml:id="i-KkBUaoLPYVdsjyQGoDpMni">
              Riksdagen tillkännager för regeringen som sin mening vad som
              anförs i motionen om handelspolitik under Afrikaavsnittet.
            </item>
            <item xml:id="i-T1jtz5BrcedA3vDFoxePw9">
              Riksdagen tillkännager för regeringen som sin mening vad som
              anförs i motionen om hälsa och utbildning under Afrikaavsnittet.
            </item>
            <item xml:id="i-WUUineYV5YNjgwQKvTEScK">
              Riksdagen tillkännager för regeringen som sin mening vad som
              anförs i motionen om ett jämställt samhälle under Afrikaavsnittet.
            </item>
            <item xml:id="i-NwTqBDULLKaxwYHNzXirrB">
              Riksdagen tillkännager för regeringen som sin mening vad som
              anförs i motionen om säkerhet och konflikter under Afrikaavsnittet.
            </item>
            <item xml:id="i-SThhwe2WAZQJ6JkrKNoRBw">
              Riksdagen tillkännager för regeringen som sin mening vad som
              anförs i motionen om Darfur.
            </item>
            <item xml:id="i-KNr1Sa16mC5Y7zFwDkRGbH">
              Riksdagen tillkännager för regeringen som sin mening vad som
              anförs i motionen om Somalia.
            </item>
            <item xml:id="i-RE77o4sBWtmqeNUPh72NaP">
              Riksdagen tillkännager för regeringen som sin mening vad som
              anförs i motionen om Somaliland.
            </item>
            <item xml:id="i-BFqxQWvq6JMnjt62LtpGLQ">
              Riksdagen tillkännager för regeringen som sin mening vad som
              anförs i motionen om Västsahara.
            </item>
            <item xml:id="i-WjLLkiF7NJfYFsxXcyEwbx">
              Riksdagen tillkännager för regeringen som sin mening vad som
              anförs i motionen om Zimbabwe.
            </item>
            <item xml:id="i-5BYmskGx626PBBGrKEVTRR">
              Riksdagen tillkännager för regeringen som sin mening vad som
              anförs i motionen om Eritrea.
            </item>
            <item xml:id="i-DCqJc7qXE521ZDxKAGB7ym">
              Riksdagen tillkännager för regeringen som sin mening vad som
              anförs i motionen om demokrati och mänskliga rättigheter i Mellanöstern.
            </item>
            <item xml:id="i-UqXyFf8Cdju6J9twLJ776j">
              Riksdagen tillkännager för regeringen som sin mening vad som
              anförs i motionen om Israel och Palestina.
            </item>
            <item xml:id="i-Vx4Z6VqjenmzZWt6UEP6z6">
              Riksdagen tillkännager för regeringen som sin mening vad som
              anförs i motionen om Irak.
            </item>
            <item xml:id="i-JfYumAAfvmPt9s7sZjQNRR">
              Riksdagen tillkännager för regeringen som sin mening vad som
              anförs i motionen om Egypten.
            </item>
            <item xml:id="i-WPfNJrsKuYuBtzi4k2ShoA">
              Riksdagen tillkännager för regeringen som sin mening vad som
              anförs i motionen om Iran.
            </item>
            <item xml:id="i-Pd1TbDv3LS2FsAKzAnmjj3">
              Riksdagen tillkännager för regeringen som sin mening vad som
              anförs i motionen om Libanon.
            </item>
            <item xml:id="i-UVSKoNYNkke3KCzDzv6DRy">
              Riksdagen tillkännager för regeringen som sin mening vad som
              anförs i motionen om Syrien.
            </item>
            <item xml:id="i-XWHzoL8YSwJJQPR3XSREcc">
              Riksdagen tillkännager för regeringen som sin mening vad som
              anförs i motionen om dialogfrämjande i Mellanösternavsnittet.
            </item>
            <item xml:id="i-6pnFqt69Dm2zxJ2i1NMJH1">
              Riksdagen tillkännager för regeringen som sin mening vad som
              anförs i motionen om demokrati, mänskliga rättigheter och jämställdhet
              i Asien.
            </item>
            <item xml:id="i-RkQrQuMgFmyFFQUWxGNZMT">
              Riksdagen tillkännager för regeringen som sin mening vad som
              anförs i motionen om miljöfrågorna i Asien.
            </item>
            <item xml:id="i-Lw8vcNFtMMfaMPHDUU7D1H">
              Riksdagen tillkännager för regeringen som sin mening vad som
              anförs i motionen om relationer med Asien.
            </item>
            <item xml:id="i-UnMEfQUcntkjDbA9cGHNMG">
              Riksdagen tillkännager för regeringen som sin mening vad som
              anförs i motionen om Kina.
            </item>
            <item xml:id="i-JUiLctxX9wTeNJHomw74qK">
              Riksdagen tillkännager för regeringen som sin mening vad som
              anförs i motionen om Colombia.
            </item>
            <item xml:id="i-EaqZrsHUmwNgzoHZtnNxwF">
              Riksdagen tillkännager för regeringen som sin mening vad som
              anförs i motionen om Brasilien.
            </item>
            <item xml:id="i-866x5LWbMqhky9YTd3j4ar">
              Riksdagen tillkännager för regeringen som sin mening vad som
              anförs i motionen om Chile.
            </item>
            <item xml:id="i-AodjVqNEokb9eYwBFN1X4s">
              Riksdagen tillkännager för regeringen som sin mening vad som
              anförs i motionen om Kuba.
            </item>
            <item xml:id="i-5umPe16STC9HLH7YsCd8qi">
              Riksdagen tillkännager för regeringen som sin mening vad som
              anförs i motionen om Nicaragua.
            </item>
            <item xml:id="i-4Z4Xes9ZSoRz8sqjN7zRUC">
              Riksdagen tillkännager för regeringen som sin mening vad som
              anförs i motionen om Centralamerika.
            </item>
            <item xml:id="i-GFTNwFQWzYYY4Fyb97qZEw">
              Riksdagen tillkännager för regeringen som sin mening vad som
              anförs i motionen om Sveriges representation i världen. 2
            </item>
          </list>
          <p xml:id="i-GRcsR32XDzif37dNxc9xk">
            1 Yrkandena 31 och 34 hänvisade till JuU.
          </p>
          <p xml:id="i-FmpxbqTv92NTZk73eyAiYw">
            2 Yrkande 101 hänvisat till KU.
          </p>
        </div>
        <div xml:id="i-RP4tsBhCJHQ7Xjednoe86k" type="motContent">
          <head xml:id="i-Lc85bDVXGW3bCY5bXsh3ds" type="h1">
            Motivering
          </head>
          <p xml:id="i-PjauuPJR7eeovC9woYQRSJ">
            Freds- och solidaritetsfrågorna är grundläggande för vårt internationella
            engagemang. Fred är förutsättningen för all utveckling. En rättvis
            fördelning av jordens tillgångar med lika möjligheter till välfärd
            och växande för jordens alla invånare är målet, som samtidigt
            är den nödvändiga förutsättningen för en varaktig fred.
          </p>
          <p xml:id="i-5AwfecSVEETVrqeCS3X71a">
            Krav som frihet och jämlikhet känner inga nationella eller etniska
            gränser. Uppdraget att verka för de mänskliga rättigheterna är
            lika självklart på den internationella arenan som här hemma. Solidariteten
            med dem som står upp för dessa värden är lika stark i den internationella
            politiken som den nationella. Den unga arbetarrörelsen såg sig
            redan från början som en del i ett större internationellt sammanhang.
            Dagens socialdemokrati är lika självklart förenad med alla de
            krafter som världen över är engagerade i arbetet för fred, demokrati
            och mänskliga rättigheter.
          </p>
          <p xml:id="i-TVNd7A1Up83JxJjovraCua">
            Med dagens internationalisering läggs nya dimensioner till dessa
            klassiska frågor för mellanfolkligt samarbete. Dagens internationalisering
            förändrar hela samhällsmönster och griper in i människors vardag,
            påverkar tänkande och värderingar, skapar nya vägar för produktion
            och konsumtion och nya vägar för kunskapsspridning, kultur och
            politiskt arbete.
          </p>
          <p xml:id="i-8Dv5pXBEgKB6ke5z5oswBa">
            Nationalstatens och därmed politikens roll förändras av detta
            skeende. Nationalstatens räckvidd är inte alltid tillräcklig för
            att hävda traditionellt inrikespolitiska mål, till exempel hög
            sysselsättning eller brottsbekämpning. Miljöfrågorna är uppenbart
            globala. Att minska utsläppen av klimatpåverkande växthusgaser
            eller att avvärja hoten mot den biologiska mångfalden är utmaningar
            som bara kan mötas genom internationellt samarbete. Detta samarbete
            nationerna emellan förstärker politikens handlingskraft även på
            hemmaplan eftersom möjligheterna att nå de resultat man strävar
            efter ökar betydligt. Socialdemokratin har alltid varit engagerad
            i internationellt samarbete på nordisk, europeisk och global nivå.
            Vi vill stärka och vidareutveckla detta samarbete.
          </p>
          <p xml:id="i-PSwS1TCyDnL6Xur4E11nVH">
            Men internationaliseringen har också gett många en känsla av
            att de politiska besluten flyttat för långt bort och att demokratin
            därmed har försvagats. Ur detta växer ibland föreställningen att
            lösningen på internationaliseringens problem är att dra sig ur
            det internationella samarbetet. Men nationell isolationism löser
            inte de problem som följer av nationalstatens minskade räckvidd.
            Den blir bara ett hinder för att dra nytta av internationaliseringens
            möjligheter, den styrka ett gemensamt agerande ger åt både den
            nationella politiken och det globala solidaritets- och utvecklingsarbetet.
          </p>
          <p xml:id="i-GimfDB63vHv8jChMvprYUQ">
            I dagens alltmer gränslösa värld är arbetet inom länder sammanflätat
            med arbetet mellan länder. De internationella och de nationella
            frågorna går samman, gränserna mellan inrikespolitik och utrikespolitik
            tonar bort. Sverige är en naturlig och integrerad del av den internationella
            gemenskapen.
          </p>
          <p xml:id="i-DMqQFZirxBoVt9EzQcfbp4">
            Sverige finns i världen, och världen finns i Sverige.
          </p>
          <head xml:id="i-5PdUCrK1eQbyWvYt9uRPvs" type="h2">
            Solidaritetspolitik vårt utvecklingssamarbete
          </head>
          <head xml:id="i-8veVjwiJW6FYUptch2inRo" type="h3">
            Bakgrund
          </head>
          <p xml:id="i-HQ4rA1SGzPoUwZ9rwqeMDH">
            Närmare hälften av jordens befolkning lever under FN:s fattigdomsgräns
            och 1,3 miljarder människor lever idag i extrem fattigdom med
            en inkomst på mindre än 1,25 dollar per dag. 800 miljoner människor
            lider allvarlig brist på mat och miljarder människor saknar rent
            vatten. Varje dag svälter 30 000 människor ihjäl. De flesta av
            dessa är barn under 5 år.
          </p>
          <p xml:id="i-9AJtEWkhMco1FZ5gseCNpC">
            Orättvisorna i världen tar sig många uttryck. En invånare i den
            industrialiserade världen väntas leva nästan 30 år längre än den
            som bor i något av världens minst utvecklade samhällen. Vart femte
            barn i utvecklingsländerna går inte ut skolan, jämfört med 2 procent
            i den rika världen. För oss socialdemokrater är detta en ohållbar,
            oacceptabel och ovärdig situation.
          </p>
          <p xml:id="i-4JMUFwfnN6hagmo4ggvf6n">
            Allt som händer i världen påverkar och angår alla. Mänsklighetens
            framtid är mer än någonsin en gemensam angelägenhet, vare sig
            man vill det eller inte. För oss socialdemokrater är människan
            målet hennes utveckling och frihet, hennes vilja att växa, hennes
            ansvarskänsla för kommande generationer, hennes solidaritet med
            andra. Det är alla människors frigörelse politiken syftar till.
            Därför vill socialdemokrater bekämpa ekonomiska och sociala klyftor,
            vidga solidariteten och bidra till en värld där fattigdom och
            maktlöshet hör till det förgångna. Biståndet är ett uttryck och
            ett redskap för detta.
          </p>
          <p xml:id="i-2Sn1CGhVUeEH5PnpUkxr6p">
            Situationen i världen har på senare år förändrats radikalt mest
            till det bättre. Fler människor än någonsin tidigare lever i demokratier.
            Mänsklighetens samlade välstånd växer, produktionen hushåller
            allt bättre med naturens resurser och fler reser sig ur förtryck,
            svält, sjukdom och analfabetism än någonsin tidigare. För första
            gången kan fattigdomen göras till historia. Det är möjligt att
            på en generation utrota fattigdomen, om den politiska viljan finns.
            Trots detta präglas världen av ökande orättvisor inom och mellan
            länder.
          </p>
          <p xml:id="i-B9JAD5GT84CAYGZwVw4CFK">
            Parallellt med snabb tillväxt ser vi i världen också ökande sociala
            och ekonomiska klyftor och allt värre klimat- och miljöhot. Matpriserna
            har ökat och världens fattiga drabbas hårt. Det blir allt viktigare
            att biståndet fokuserar på att förbättra situationen för de fattigaste.
            En ekonomiskt sett alltmer globaliserad värld kräver att också
            den internationella solidariteten globaliseras. Idag råder en
            djup obalans. Det senaste årets ekonomiska kris riskerar att påtagligt
            förvärra situationen för världens fattiga.
          </p>
          <p xml:id="i-XC2kpGvMMWGLF6R9FeAECS">
            Som socialdemokrater tror vi inte på en förutbestämd utveckling.
            Vi vet att det är människor tillsammans som skapar framtiden genom
            målmedvetet politiskt arbete. Kampen har varit meningsfull och
            framgångsrik. Kolonialismen är historia, om än inte dess arv.
            Diktaturerna är på reträtt. Den så kallade Internetrevolutionen
            är en sann revolution i den meningen att människor är närmre varandra
            än någonsin förut. Ut från tidigare helt slutna diktaturer kommer
            dokumentation av övergrepp och protester i realtid kommer ut på
            nätet. De massiva fredliga protesterna i Burma hösten 2007 utgör
            ett exempel på detta, likaså de senaste årens bilder som kommit
            ut från Palestina där övervåld från israeliska soldater dokumenterats
            via foton tagna av mobiltelefoner. Men samtidigt har nya allianser
            uppstått mellan odemokratiska regimer och det internationella
            kapitalet. Krig mellan stater är ett minskande hot.
          </p>
          <head xml:id="i-LbVWJRR4PS8uSKSFv4zFDE" type="h3">
            Politik för hållbar global utveckling
          </head>
          <p xml:id="i-DHJPQ5kKH6LEVFDjVacZ99">
            Den svenska politiken för global utveckling, PGU, slog 2003 fast
            att olika politikområden måste sträva åt samma håll för att kunna
            skapa en hållbar global utveckling. Det centrala är hållbarhetsbegreppet.
            Det är ett arbete vi socialdemokrater vill fortsätta att stärka
            och utveckla. Utan säkerhet och fred ingen utveckling, utan utveckling
            ingen säkerhet och fred, och utan respekt för mänskliga rättigheter
            når man varken säkerhet och fred eller hållbar utveckling.
          </p>
          <p xml:id="i-5ByrnA5fMCTCEHsa1KNwkB">
            Vi vill också utveckla den svenska politiken för global utveckling
            genom att etablera en samordningsfunktion i Regeringskansliet
            som ska svara för att regeringens agerande samfällt strävar mot
            målet om hållbar global utveckling. För att bättre motsvara en
            biståndsministers uppgifter i framtiden bör titeln biståndsminister
            ändras till minister för internationellt utvecklingssamarbete.
          </p>
          <p xml:id="i-WBQeVuQt8v6rqg8hfc82jz">
            När det gäller politiken för global utveckling och utvecklingssamarbetet
            har Sverige varit en föregångare och det gäller nu för den borgerliga
            regeringen att genom en aktiv politik se till att Sverige fortsätter
            att vara föregångsland. Det vore ett verkligt viktigt bidrag till
            en hållbar global utveckling.
          </p>
          <p xml:id="i-2H4LhWs3fYYd2ig1MBHuLF">
            I många stycken medför dock regeringens politik en perspektivförskjutning
            där solidaritet och det lokala ägarskapet som förutsättning för
            förändring är starkt nedtonat till förmån för ökat fokus på det
            svenska egenintresset och en övertro på marknadslösningar.
          </p>
          <head xml:id="i-2ieb1eFkhgumfnZdHnSBsP" type="h3">
            Solidaritetspolitik
          </head>
          <p xml:id="i-V6wTSnX8Ff4ZZG9FyZRBn6">
            Vår solidaritetspolitik syftar till att hållbart minska fattigdomen
            och klyftorna i världen på ett sätt som stärker utvecklingen av
            demokrati och respekt för mänskliga rättigheter. Vissa utvecklingsländer
            utvecklas mycket snabbt med hjälp av globaliseringen medan andra
            marginaliseras. Vår politik måste svara på frågan hur biståndet
            kan bidra till att minska marginalisering, tillsammans med insatser
            på andra politikområden där handel, tillväxt och miljöhänsyn hör
            till de viktigare. Vidare krävs öppenhet och bland annat att ländernas
            institutioner och inte minst utbildningssystem utvecklas liksom
            den egna förmågan att utveckla företagsamhet och generera intäkter.
          </p>
          <p xml:id="i-MqVpCKYjdbtZWiFRXbhRza">
            Vi socialdemokrater vill att det svenska biståndet ska präglas
            av hög ambition, hög kvalitet och ge resultat. Vi vill att Sverige
            ska ge en procent av bruttonationalinkomsten i bistånd.
          </p>
          <p xml:id="i-vPPzLEmJXEauQWNcEa4HZ">
            I den moderatmärkta biståndspolitiken har flera ideologiska beslut
            fattats de senaste två åren. Gång på gång urholkar Moderaterna
            biståndet genom att använda en allt större andel av biståndsmedlen
            till andra ändamål än fattigdomsbekämpning. Biståndsminister Gunilla
            Carlsson har vid ett flertal tillfällen gjort klart att hon tycker
            att nivån på vårt bistånd utgör ett problem och därför är de återkommande
            moderata attackerna på biståndet naturliga. Genom att som enda
            europeiska land driva på för att ändra det internationella regelverket
            kring biståndet för ytterligare vidare tolkningar genom att öppna
            upp för bistånd till militära insatser riskerar biståndet att
            ytterligare urholkas på ett oacceptabelt sätt.
          </p>
          <p xml:id="i-CM3oTBsEHh93uxwmRj7kfH">
            Vi socialdemokrater motsätter oss bestämt denna utveckling och
            vill istället verka för en uppstramning av de internationella
            regelverken och göra en tydligare redovisning av hur vi använder
            biståndsmedlen.
          </p>
          <p xml:id="i-DLXENAsmWF5GB828LnmSBt">
            Kopplingen mellan säkerhet och utveckling på både kort och lång
            sikt är odiskutabel. Men i en värld som upprustar alltmer, där
            mer än 1 000 miljarder amerikanska dollar satsas på försvarsutgifter,
            jämfört med biståndet som ligger på cirka 100 miljarder amerikanska
            dollar, är det knappast fattigdomsbekämpningen som behöver mindre
            resurser. Inom OECD:s biståndskommitté, DAC, pågår en diskussion
            om regelverket för vad som får räknas som bistånd. Vi socialdemokrater
            accepterar inte att biståndet urholkas genom att militära kostnader
            får räknas som bistånd.
          </p>
          <p xml:id="i-qfSKoJwDAvFjBahGKD2oV">
            Utvecklingen i världen är positiv på flera områden, men samtidigt
            återstår många stora utmaningar för att utrota fattigdomen, kämpa
            mot klyftor, förtryck och orättvisor och kunna ta till vara människors
            kraft och vilja till utveckling. Inte minst Afrika ser vi som
            prioriterat i detta arbete.
          </p>
          <p xml:id="i-8MnEs9rTqZyjyVADVjPKV6">
            Vår socialdemokratiska solidaritetspolitik ska utvecklas för
            att bättre kunna möta en ny tids krav och behov. För en modern
            solidaritets- och utvecklingspolitik med fattigdomsbekämpning
            i centrum satsar vi på konfliktförebyggande insatser, kvalitetsarbete
            och klimatsatsningar.
          </p>
          <p xml:id="i-RPyr83973JHV4XWTLMkgpd">
            Grundläggande är också frågor som fackliga rättigheter, kamp
            mot korruption samt fungerande institutioner. Biståndet kan inte
            ensamt häva fattigdomen, men det vara en katalysator för utveckling.
            Vi vill utveckla den socialdemokratiska solidaritetspolitiken
            så att den förmår vara såväl katalysator för ekonomisk utveckling
            som pådrivande vad gäller rättigheter och demokratisering. Värdegrunden
            för oss socialdemokrater på vilken vi grundar vår politik är solidariteten
            med världens utsatta, förtryckta, fattiga och exploaterade människor.
          </p>
          <head xml:id="i-CfVsUsSGiNMSxctMMd39cM" type="h3">
            Fattigdomsbekämpning i centrum
          </head>
          <p xml:id="i-XJWippq5Ti5NeUMNeRMTa5">
            Fattigdomsbekämpningen ska stå i centrum för svenskt bistånd.
            Enligt FN:s Millennium Project går idag endast 30 procent av världens
            biståndsmedel till fattigdomsbekämpning, kampen mot hunger och
            sjukdomar i fattiga länder. Detta är inte acceptabelt. Vi vill
            få till stånd en mer koncentrerad satsning på fattigdomsbekämpning.
            Det vidtas redan många angelägna åtgärder med våra biståndsmedel,
            men det är centralt att ha fokus på huvudfrågan för att vi ska
            kunna gå vidare mot en rättvisare värld.
          </p>
          <p xml:id="i-GgRvPchZnoFeYRg7CTXfX5">
            Den ökade koncentrationen på fattigdomsbekämpning i det bilaterala
            biståndet måste också kompletteras med att styra det multilaterala
            biståndet till de internationella organisationer som mest effektivt
            bidrar till detta mål.
          </p>
          <p xml:id="i-JXwi6dNH6oJneSb73UBQbW">
            Av världens samlade bistånd går bara en liten del till självhjälp
            och mikrolån. Människor har idéer och drivkraft till att förändra
            och förbättra sin situation, men alltför ofta saknas de små ekonomiska
            resurserna för den inledande investeringen. Något av det bästa
            vi kan göra är att förse människor med redskap så att de själva
            kan förbättra sin situation. Vår biståndspolitik tar sin utgångspunkt
            i människors egen initiativförmåga och kraft att skapa möjligheter
            att komma ur fattigdomen.
          </p>
          <p xml:id="i-KzEaYC2wixMu2BqG9wtvja">
            Vi vill mer aktivt stödja entreprenörskap i utvecklingsländer.
            Det handlar också om att stärka fattiga människors, inte minst
            kvinnors, möjligheter att äga och driva företag och stärka deras
            rättigheter. Mikrolån fungerar oftast bäst när det är kvinnor
            som är låntagare. Den lön som kommer ur företagsamheten kommer
            också deras familjer till nytta. Vårt mål är att förändra och
            stärka kvinnors ställning. Vi vill också få fler barn, särskilt
            flickor, till skolan, och att få dem att fullfölja hela skolgången,
            som ett led att minska fattigdomen och orättvisorna.
          </p>
          <table xml:id="i-W29vYzV6ZPkkrQdJRixQaX">
            <row xml:id="i-NeqqXzEx6ud6oASKXo66S9">
              <cell>
                Anslag
              </cell>
              <cell>
                Förändring jämfört med VÅP 08
              </cell>
              <cell>
                Avvikelse från propositionen
              </cell>
            </row>
            <row xml:id="i-MzxcvjAy9h8XN6PxJZgkPb">
              <cell>
                2009
              </cell>
              <cell>
                2010
              </cell>
              <cell>
                2011
              </cell>
              <cell>
                2009
              </cell>
              <cell>
                2010
              </cell>
              <cell>
                2011
              </cell>
            </row>
            <row xml:id="i-LjZEVNyBJ5S5JXPHahZPFH">
              <cell>
                UO7
              </cell>
              <cell>
                Utgiftsområdesram
              </cell>
              <cell>
                115
              </cell>
              <cell>
                115
              </cell>
              <cell>
                115
              </cell>
            </row>
            <row xml:id="i-4cKmX26Mv6uZkQnEzPbc6M">
              <cell>
                Varav nya satsningar/besparingar:
              </cell>
            </row>
            <row xml:id="i-VkCZQ7vqwDr9c4HUsLns6u">
              <cell>
                1:1
              </cell>
              <cell>
                Biståndsverksamhet
              </cell>
              <cell>
                115
              </cell>
              <cell>
                115
              </cell>
              <cell>
                115
              </cell>
            </row>
            <row xml:id="i-RTg4bYruyiEHhgZNbu2MX3">
              <cell>
                varav riktat till klimatbistånd
              </cell>
              <cell>
                1 680
              </cell>
              <cell>
                1 685
              </cell>
              <cell>
                1 685
              </cell>
              <cell>
                300
              </cell>
              <cell>
                300
              </cell>
              <cell>
                400
              </cell>
            </row>
            <row xml:id="i-5CpRcrp6xgz38zsFqY4Lax">
              <cell>
                varav riktat till satsning på konfliktförebyggande, medling och
                fredsarbete
              </cell>
              <cell>
                250
              </cell>
              <cell>
                300
              </cell>
              <cell>
                450
              </cell>
            </row>
            <row xml:id="i-PgEdSBfGT9fK8JyrhNXtoA">
              <cell>
                varav riktat till demokrati och MR-satsning
              </cell>
              <cell>
                150
              </cell>
              <cell>
                150
              </cell>
              <cell>
                200
              </cell>
              <cell>
                50
              </cell>
              <cell>
                150
              </cell>
              <cell>
                200
              </cell>
            </row>
            <row xml:id="i-9K2cfBHKX62fazmAr7m1Eb">
              <cell>
                varav riktat till aidssatsning
              </cell>
              <cell>
                150
              </cell>
              <cell>
                150
              </cell>
              <cell>
                200
              </cell>
            </row>
            <row xml:id="i-DEbuv5iEKJXmfP5LbK4g4C">
              <cell>
                varav riktat till informationssatsning
              </cell>
              <cell>
                5
              </cell>
              <cell>
                5
              </cell>
              <cell>
                5
              </cell>
            </row>
            <row xml:id="i-AGQGG7Qvshr9gStGj5oYCx">
              <cell>
                varav från biståndsverksamhet till finansiering av Sadev
              </cell>
              <cell>
                2
              </cell>
              <cell>
                4
              </cell>
              <cell>
                9
              </cell>
            </row>
            <row xml:id="i-JkummMTSgJ7asqi1hR5Mu2">
              <cell>
                varav satsning på mödrahälsa och SRHR
              </cell>
              <cell>
                100
              </cell>
              <cell>
                0
              </cell>
            </row>
            <row xml:id="i-CkWsgUCRt3U1rHMJ1myiHX">
              <cell>
                varav stöd till ökad produktion av livsmedel och minskad risk
                för undernäring och svält
              </cell>
              <cell>
                100
              </cell>
              <cell>
                0
              </cell>
            </row>
            <row xml:id="i-6uETPfFDXgo3FqQKJ6b2HP">
              <cell>
                Nej till flytt av resurser till Myndigheten för samhällsskydd
                och beredskap (utgiftsområde 6)
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
              <cell>
                115
              </cell>
              <cell>
                115
              </cell>
              <cell>
                155
              </cell>
            </row>
            <row xml:id="i-74FFuC6Lz7j4WhLhCNZpH5">
              <cell>
                1:6
              </cell>
              <cell>
                SADEV
              </cell>
              <cell>
                22
              </cell>
              <cell>
                25
              </cell>
              <cell>
                30
              </cell>
              <cell>
                2
              </cell>
              <cell>
                4
              </cell>
              <cell>
                9
              </cell>
            </row>
          </table>
          <head xml:id="i-ParffEBiDryxKVGxuvPEWz" type="h3">
            Klimatsmart bistånd
          </head>
          <p xml:id="i-T7wq37Rt7PdhAfmaXsoGVq">
            Klimatfrågan är en av vår tids viktigaste frågor och en viktig
            beståndsdel för hållbar utveckling. Vi vill inrätta en mekanism
            för miljöteknik- samt kunskapsöverföring till utvecklingsländerna
            genom en kombination av bland annat exportkrediter, exportfrämjande,
            forskning och bistånd. Andra åtgärder som kan bidra till att skärpa
            miljö- och klimatprofilen i biståndet handlar t.ex. om att satsa
            på de delar av Swedfunds verksamhet som kan leda till ökade investeringar
            i miljö- och klimatförbättrande företag i utvecklingsländerna,
            styra mikrolån och krediter mot miljöteknik och införa miljöbokslut
            för biståndet. Vi vill vidare satsa på forskning och utbildning
            i Sverige om hur utvecklingsländerna kan finna vägar till utveckling
            utan att behöva genomgå de utvecklade ländernas misstag. Vi vill
            stärka det globala samarbetet inom detta område. Vi vill att FN:s
            miljöprogram UNEP stärks och utvecklas till ett centralt miljöorgan
            inom FN och satsa på arbetet som görs inom ramen för FN:s vetenskapliga
            klimatpanel, IPCC.
          </p>
          <p xml:id="i-HYefjBro91vLWL1KyCFx9W">
            Klimatbiståndet måste förstärkas och vi anslår ytterligare en
            miljard 20092011.
          </p>
          <head xml:id="i-BKyjd8fCX7RN1MVynu66Mc" type="h3">
            Konflikthantering, medling och fredsarbete
          </head>
          <p xml:id="i-UkDAKyQP7U2UCJwpvtaQas">
            Konflikter och krig får katastrofala följder både för enskilda
            människor och som ett hinder för utveckling. Fred och säkerhet
            är en förutsättning för utveckling samtidigt som utvecklingssamarbetet
            bidrar till att stärka säkerheten.
          </p>
          <p xml:id="i-Qf2ZPw1uRCn3HtYVMaWbVa">
            Sverige har genom sin utrikes- och biståndspolitik över tiden
            byggt upp en stor trovärdighet. Många gånger över åren har Sveriges
            roll efterfrågats i olika sammanhang men vi har vare sig haft
            resurser, organisation eller kunskap att ta oss an flera av de
            uppgifter vi ombetts att bistå i. Vi socialdemokrater vill stärka
            arbetet för fred och säkerhet och göra en särskild satsning på
            medling, konflikthantering och förebyggande fredsarbete. Därför
            vill vi inom UD och forskarvärlden bygga upp ytterligare kapacitet
            inom detta område. Konflikthantering och medling måste prioriteras
            i svenskt utvecklingssamarbete och vi anslår en miljard 20092011
            för detta.
          </p>
          <head xml:id="i-89YVARmTHEBrjvzJQvUn6R" type="h3">
            Kvalitetsförstärkning
          </head>
          <p xml:id="i-4dRbb6hriyYAMWgxYbNeyJ">
            Vi förespråkar en stark biståndspolitik. Men biståndet måste
            användas effektivt och vi vill därför ytterligare stärka anslaget
            till utvärderingsmyndigheten Sadev för att öka kvaliteten och
            effektiviteten i biståndet.
          </p>
          <p xml:id="i-Bo64c11ri5en4htuB6iLCq">
            Biståndsminister Gunilla Carlsson försöker i allehanda sammanhang
            måla upp en bild av att det socialdemokratiska biståndet varit
            en passiv utbetalningsmaskin med dåliga resultat och låg effektivitet
            och att kvantitet står i rak motsättning till kvalitet.
          </p>
          <p xml:id="i-9mFVbJxSS7PRk7s314ps7y">
            Den bilden är djupt felaktig. I takt med att kvantiteten ökade,
            ökade den socialdemokratiska regeringen också kvalitetskraven.
            Gunilla Carlsson tog över en internationellt mycket respekterad
            biståndspolitik. Den har hållit god kvalitet, åstadkommit resultat
            och gett Sverige möjlighet att göra sin röst hörd vid förhandlingsborden
            i de tunga internationella organisationerna. OECD:s biståndskommitté,
            DAC, berömde 2005 Sveriges biståndspolitik på flera områden och
            framhöll Sverige som en förebild för andra givarländer.
          </p>
          <p xml:id="i-13zGKTFctcpWGS5PykAksw">
            Att biståndsmedel används på ett ändamålsenligt sätt är vi socialdemokrater,
            som värnar om en hög kvantitativ och kvalitativ biståndsnivå över
            skattsedeln de första att kämpa för. Därför anser vi det vara
            angeläget att Sadev över de kommande åren ska få ökade resurser
            och att deras kapacitet ska öka under de kommande tre åren.
          </p>
          <head xml:id="i-TFvDxtymVqLnkjtpMXBFQ5" type="h3">
            Demokrati och mänskliga rättigheter
          </head>
          <p xml:id="i-SDYSqAmnzmuhJDuju7mW9Q">
            Biståndet är ett bidrag till att bryta den maktlöshet som tvingar
            människor i den fattiga världen kvar i hunger och hopplöshet.
            Därför är frågor om demokrati och mänskliga rättigheter grundläggande
            också i biståndet. Bistånd skapar inte ensamt en positiv utveckling.
            Däremot bidrar det till att skapa förutsättningar för utveckling
            tillsammans med insatser på andra områden. Det handlar om att
            långsiktigt främja demokrati och mänskliga rättigheter, stärka
            det civila samhället och bygga upp fungerande institutioner. De
            fattigaste länderna måste ha möjligheter att bygga upp fungerande
            utbildnings- och hälsosystem och annat som internationella investerare
            inte tar hänsyn till.
          </p>
          <p xml:id="i-K5FtF1BFqFiYbVKjjMEVtu">
            Biståndet ställer också krav på mottagarländerna. Huvudansvaret
            för en positiv utveckling ligger hos varje land och dess befolkning.
            Demokrati, mänskliga rättigheter och den förda ekonomiska politiken
            får inte stå i vägen för en hållbar utveckling i det mottagande
            landet. Vi vill understryka vikten av god samhällsstyrning, vilket
            omfattar förvaltningen och uppbyggnaden av en statsapparat som
            på alla nivåer ska präglas av effektivitet, öppenhet, förutsägbarhet,
            rättssäkerhet och av insyn och deltagande av samhällsmedborgarna.
            Detta är en förutsättning för utveckling. Korruption i alla dess
            former måste bekämpas.
          </p>
          <p xml:id="i-Mej3yFEY6fEQA4jWqHAGsv">
            Bistånd blir utan verkan om det ges till korrupta regimer eller
            till stater som inte har ett genuint intresse av demokrati och
            respekt för mänskliga rättigheter. I sådana fall ska bistånd inte
            ges. I fall med stater som varken är demokratiska eller vill utveckla
            demokrati bör biståndet istället kanaliseras till demokratifrämjande
            arbete via det civila samhället eller andra lämpliga aktörer.
            Det finns också fall där ett lands utveckling passerat stadiet
            för traditionellt bistånd, men där demokratisträvanden fortfarande
            måste stödjas.
          </p>
          <p xml:id="i-48rcKawovLyic8UuBtCak1">
            Ett sådant exempel utgörs av Ryssland. Regeringen beslöt tidigare
            att snabbavveckla Sveriges stöd till utvecklingen i Ryssland,
            samtidigt som situationen i Ryssland var och är mer oroande än
            på länge. Det är rimligt att Sverige drar sig ur biståndsinsatser
            för rysk infrastruktur, men samtidigt är det viktigt att fortsatt
            stödja insatser som främjar öppenhet och demokratisk utveckling.
            Ryssland behöver dialog, samarbete och stöd till en positiv utveckling.
            I riksdagen sade utrikesministern den 3 september 2008 angående
            en fråga om regeringen ämnade återinföra demokratistöd till Ryssland
            att ett sådant stöd kommer att finnas. Dessvärre har det trots
            utrikesministerns löften inte gått att utläsa någon ökning av
            sådant stöd i budgeten.
          </p>
          <p xml:id="i-EDfX3cBmzgsshDGfRs1DfG">
            Detta är ett stort svek mot de modiga demokrati- och mänskliga
            rättighetsaktivister som verkar i Ryssland idag. Klimatet för
            fria och regeringskritiska journalister i Ryssland blir allt hårdare
            och skördar allt fler liv. Enskilda organisationer blir alltmer
            reglerade och oppositionspartier har mycket svåra förutsättningar
            att verka under. Sveriges regering har haft det kanske högsta
            tonläget i Europa beträffande att på goda grunder framföra kritik
            mot Ryssland. Men samtidigt beskär man stödet till dem som kämpar
            för en demokratisk utveckling i Ryssland.
          </p>
          <p xml:id="i-PG8Cz1VM2TeFKtAaf1mBWx">
            Sverige ska arbeta för ett brett rättighetsperspektiv. Demokrati
            och mänskliga rättigheter är grundläggande i biståndet. Fattigdom
            handlar inte enbart om orimliga livsvillkor och hunger utan även
            om brist på inflytande och diskriminering. Stöd genom organisationer
            för att stärka partiväsendet i världen bör öka. Vi vill också
            stärka de fackliga rättigheternas roll och den sociala dialogen
            för att motverka globaliseringens negativa effekter. Socialdemokratisk
            biståndspolitik handlar om att långsiktigt främja demokratisk
            utveckling, mänskliga rättigheter, stärka det civila samhället
            och bygga upp fungerande institutioner. Vi socialdemokrater vill
            ha en aktiv biståndspolitik för att främja demokrati och mänskliga
            rättigheter i biståndet.
          </p>
          <p xml:id="i-JSDKZnY1zPmd3ukfdLjRCj">
            Vi välkomnar att den borgerliga regeringen vill satsa på kampen
            för demokrati runt om i världen och därigenom fortsätta det viktiga
            arbetet inom utvecklingssamarbetet. Den satsning regeringen gör
            i budgeten vill vi både förstärka och göra långsiktig och satsar
            därför 500 miljoner 20092011. I denna satsning ingår självklart
            ett demokratistöd till Ryssland på 100 miljoner 20092011.
          </p>
          <head xml:id="i-6UhhyfpJfX6X4urzfsLg47" type="h3">
            Jämställdhet
          </head>
          <p xml:id="i-QgjDtqKMsyRJkJyny7F7Sg">
            Kvinnor utgör hälften av världens befolkning, men kvinnors möjligheter
            att påverka, delta i och dra fördel av utvecklingen är i de flesta
            länder små. Världen styrs fortfarande av män. Jämställdhet har
            avgörande betydelse för ett samhälles sociala, ekonomiska och
            politiska utveckling och frågan om jämställdhet måste därför alltid
            vara en av grundförutsättningarna när vi söker lösningar på globala
            problem som fattigdom, miljöförstöring, säkerhet och migration.
            Inte minst därför är satsningar på kvinnor särskilt viktigt inom
            biståndet.
          </p>
          <p xml:id="i-VamFkWz4QhGVvUEU7JMze7">
            Kvinnor är ofta de fattigaste bland de fattiga och de mest utsatta.
            Maktrelationen mellan könen resulterar i att flickor inte får
            gå i skola i samma utsträckning som pojkar, att lagstiftning kring
            äganderätt gynnar män, att kvinnor har sämre löner och arbetsvillkor
            och i än högre grad saknar inflytande över samhällsutvecklingen.
            Svenskt bistånd ska bidra till att öka kvinnors möjlighet att
            styra sina liv och påverka det egna landets utveckling.
          </p>
          <head xml:id="i-Et5F8veYrYK7ajdPmtN3Do" type="h3">
            Ohälsa som hot mot utveckling
          </head>
          <p xml:id="i-DCFoNSkinFGEqqJgwSQmgo">
            Hiv/aidsepidemin är ett allvarligt hot mot samhällsutveckling
            och fattigdomsbekämpning och kräver en allmän och bred mobilisering
            av alla krafter i samhället. Politisk vilja och politiskt ledarskap
            är därför väsentligt för att kampen mot hiv/aids ska vara möjlig
            att genomföra konsekvent och effektivt. Stigmatiseringen av hiv/aidsdrabbade
            och bristen på agerande från ansvariga politiker är oacceptabel.
            Vi vill som ett led i kampen mot smittspridning betona flickors
            utbildning, stärkande av kvinnors ställning samt sexuell och reproduktiv
            hälsa, människors rätt till bromsmediciner till lägre priser och
            vikten av prevention. Utöver det arbete som redan görs vill vi
            satsa ytterligare 500 miljoner 20092011.
          </p>
          <head xml:id="i-GiVG73UrFNtoxqCeCPfAiu" type="h3">
            EU-bistånd
          </head>
          <p xml:id="i-5CN2ieE3wT9oQp2vFzjque">
            EU är en av världens största biståndsgivare och unionen ska vara
            en pådrivande aktör för att uppnå FN:s millenniemål. För att det
            ska lyckas krävs att mer av EU-biståndet fokuseras på fattigdomsbekämpning
            och att EU:s olika politikområden bättre samordnas för hållbar
            utveckling. Jordbruks- och handelspolitiken är två centrala områden
            som måste reformeras inom EU för att främja och inte bromsa utvecklingsländernas
            möjligheter. Sverige ska också vara pådrivande för att EU:s medlemsländer
            ska höja sina biståndsnivåer. Det är angeläget att Sverige arbetar
            aktivt inom EU för att tydliggöra vad EU:s biståndsmedel används
            till.
          </p>
          <p xml:id="i-5BcAS5UXxc1RgkaPWw7Mj2">
            Sammantaget utgör EU:s biståndspolitik en stor möjlighet för
            Europas folk att på ett kraftfullt och konstruktivt sätt främja
            en mer rättvis och demokratisk värld och därmed spegla EU:s grundläggande
            värderingar i en värld som riskerar att polariseras.
          </p>
          <head xml:id="i-TTpP1X2cnemqiFdgeQ96FC" type="h3">
            Information, förankring och återkoppling
          </head>
          <p xml:id="i-1rKuBsfPiMWukih27npwN">
            I takt med att svenskt bistånd ökat på senare år är det viktigt
            och rimligt att förbättra återkopplingen till svenska folket om
            utvecklingspolitikens mål och resultat. För oss är det viktigt
            att det finns en stark förankring för biståndet hos svenska folket.
            Vi vill därför göra en satsning på att ta fram metoder för att
            ge återkoppling till svenska folket på hur skattefinansierat bistånd
            används. En viktig faktor i relation till svenska folket är de
            enskilda organisationerna. De står bara för en del av biståndsbudgeten,
            men de spelar en viktig roll såväl i utvecklingsländerna som i
            relation till svenska folket när det gäller informationsverksamhet
            och förankring av biståndet.
          </p>
          <p xml:id="i-RFmAGBLc3PrvxRr65kw1Sz">
            Vi vill, i dialog med såväl Sida som de enskilda organisationerna,
            se över hur vi kan utveckla och stärka informationsarbetet kring
            biståndet och för det arbetet avsätter vi 15 miljoner på tre år.
          </p>
          <head xml:id="i-VfDWRJWV2X9uGnycRR88b5" type="h3">
            Urholkning via uppblåsta skuldavskrivningar
          </head>
          <p xml:id="i-H7NijGfNTSJEwAQSNscqoy">
            Regeringen fortsätter att urholka biståndet underifrån genom
            avräkningar från biståndsramen till skuldavskrivningar. Skuldavskrivningarna
            uppgår 2008 till 500 miljoner kronor. År 2007 låg de på 1 500
            miljoner kronor, år 2006 med socialdemokratisk regering på 0 kronor.
          </p>
          <p xml:id="i-QHu1frib41sqBUnmVEe9Xz">
            I förra årets budget avräknade regeringen 500 miljoner kronor
            från biståndet för att betala av gamla skulder. I verkligheten
            var dock den faktiska siffran som Exportkreditnämnden använde
            för att slutgiltigt skriva av skulder betydligt lägre, 287 miljoner.
            Resterande 213 miljoner är en luftsiffra som direkt dränerar biståndet.
            Det kan vara rimligt att från biståndsramen räkna av skuldavskrivningar,
            men det ska i sådant fall ske krona för faktisk krona utan luft.
            Även för 2009 aviseras en avräkning. Vi har inte insyn i hur mycket
            denna skuld kommer att bokföras till och kan därför inte lägga
            något annat förslag än regeringen men vi vill principiellt avvisa
            sådana uppblåsta avräkningar från biståndsramen, i likhet med
            i vår budgetmotion för 2008.
          </p>
          <p xml:id="i-CqcHy3TscY3ZAhszSiNq4R">
            De fattiga ländernas skuldbörda måste minska. Alla rika länder
            delar ansvaret för att befria jordens fattigaste från ett växande
            skuldok. Det finns länder som betalar uppemot tre gånger mer i
            skuldavskrivningar än till investeringar i hälsa och utbildning.
            De fattigaste ländernas skulder måste skrivas av helt, dock inte
            på ett sådant sätt som urholkar biståndet.
          </p>
          <p xml:id="i-9BkkC1tohcVDquDG6gg72u">
            Biståndsminister Gunilla Carlsson har sagt om enprocentsnivån:
            En del skulle kalla det privilegium. Jag skulle kalla det en förbannelse
            (Göteborgs-Posten 070625). I augusti 2007 ville statsministern
            i sitt Vaxholmstal använda nedskärningar i biståndet för att finansiera
            skattesänkningar här i Sverige. Är Moderaternas fattigdomsperspektiv
            verkligen äkta?
          </p>
          <head xml:id="i-3Ef7TfhfVQ3juPCjPiyhbN" type="h3">
            Nej till överföring från biståndsramen till utgiftsområde 6
          </head>
          <p xml:id="i-EZEreRs3jdFyMXBE1Zivee">
            Regeringen föreslår att 115 miljoner avseende vad som tidigare
            varit Räddningsverkets internationella insatser på området humanitärt
            bistånd ska handhas av Myndigheten för samhällsskydd och beredskap,
            MSB, på utgiftsområde 6. Detta avvisar vi då vi anser att biståndsmedel
            bör hanteras via biståndsanslaget såsom hittills varit fallet
            eftersom det är en viktig princip att inte blanda biståndsmedel
            med andra anslag.
          </p>
          <head xml:id="i-vvvEDTT7vszmr2SLzhayS" type="h2">
            Globalisering
          </head>
          <p xml:id="i-HyGHFpZR1LxQtsAAHyE32d">
            Vi socialdemokrater tror på globaliseringens möjligheter. De
            senaste årtiondenas ekonomiska globalisering har skapat ett ökat
            välstånd och bidragit till att fattigdomen minskat för flera hundra
            miljoner människor. I globaliseringens kölvatten har avstånden
            mellan människor minskat samt kunskapen och förståelsen för levnadsvillkoren
            på andra sidan jordklotet ökat. Dag för dag växer kraven på demokrati,
            mänskliga rättigheter och social trygghet runtom i världen. Aldrig
            har det funnits så många demokratier som i dag. Och sambandet
            mellan demokrati och ekonomisk utveckling är starkt.
          </p>
          <p xml:id="i-Sw4RDbXCKgZDBKFbAFQa3Q">
            Människor över hela världen bär samma drömmar om att kunna leva
            i trygga och socialt ansvarstagande samhällen med respekt för
            människovärdet. Genom demokratiska val mellan fria partier kan
            medborgarna ställa krav på sociala reformer och fackliga rättigheter.
            Demokratins landvinningar har gjort att färre människor drabbas
            av svält och att allt färre krig utkämpas mellan stater. Kränkta
            fackliga rättigheter eller inga alls, svältlöner, inlåsta arbetare,
            barnarbete och lönedumpning måste bekämpas med facklig och politisk
            kamp för demokratiska fri- och rättigheter.
          </p>
          <p xml:id="i-S7LDLchdXr6GzD9i61cSpg">
            Samtidigt är globaliseringen en källa till oro och otrygghet.
            Kraven på flexibilitet utan skyddsnät och de snabba ekonomiska
            kasten ökar osäkerheten och maktlösheten. Människor hinner inte
            med, och många upplever att de jagar efter utvecklingen istället
            för att styra den. Omställningen till den nya ekonomin skapar
            oro för framtiden i såväl den rika som den fattiga världen en
            oro för att alltfler av industrijobben flyttar till låglöneländer
            och att inga nya arbetstillfällen skapas i deras ställe. Låglöneländer
            spelas ut mot varandra, vilket försvårar kampen för en bättre
            tillvaro. Den mycket allvarliga finanskris som vi idag antagligen
            bara har sett början på skapades ur en mix av omättlig girighet,
            obefintliga regler, oansvarigt risktagande och gränslösa bonussystem
            för att skapa största möjliga vinning. Även om den främst skapades
            på den amerikanska finansmarknaden påverkas även vi omedelbart
            av dess verkningar.
          </p>
          <p xml:id="i-BZadAGrVGVLaEBtDsmykSb">
            Även en i grunden positiv inställning till globaliseringen kräver
            medvetenhet om att globaliseringen medför nya risker. Ett av dessa
            är beroendet av ny och sårbar infrastruktur som exempelvis elnät,
            flygtrafik och telekommunikationer.
          </p>
          <p xml:id="i-UAYq1k2gAUKaBBLtbJPhSu">
            Ett annat område är ekologiska hot. Den ökande levnadsstandarden
            i globaliseringens spår utsätter naturen för större belastning;
            resurser som vatten, energi och skog riskerar att utarmas samtidigt
            som miljöfarliga utsläpp från fabriker, bilar och hushåll ökar
            både i de rika länderna och i nya tillväxtekonomier som Kina och
            Indien. Det globala ekosystemet rubbas med klimatförändringar
            och ozonhål som följd.
          </p>
          <p xml:id="i-Pg8gGRW8q5z2q4aXBHwLQp">
            Till de ekologiska hoten kan också räknas smittsamma globala
            epidemier, så kallade pandemier. Dödliga pandemier är ett av de
            största säkerhetshoten som vi står inför. De kan antingen utlösas
            av terrorister som använder biologiska stridsmedel eller på naturlig
            väg.
          </p>
          <p xml:id="i-Uy4Kx71i2gkWViDwVozKwE">
            Mänskligheten tränger nu in i det sista orörda delarna av världen,
            de djupa regnskogarna. Där finns en del dödliga smittsamma sjukdomar.
            Smittor kan också frodas i de multimiljonstäder som växer fram
            i fattiga delar av världen. Dålig eller total avsaknad av sanitet
            och människor som lever hopträngda gör dessa städer till bakteriehärdar.
          </p>
          <p xml:id="i-7Dks28YyfpP1XQj8KUdBjc">
            En pandemi skulle kunna få katastrofala följder inom den transnationella
            ekonomin. När det fria flödet av varor och människor begränsas
            för att stoppa smittorisken kan konsekvensen bli att världsekonomin
            kollapsar. Andra hot mot den globala ekonomin kan komma inifrån,
            såsom en börskrasch i ett land, eller utifrån, i form av en terrorattack
            som slår ut exempelvis datasystem för finansiella transaktioner.
            Sverige är beroende av den transnationella ekonomin när det gäller
            både arbetstillfällen och tillgång till mat.
          </p>
          <p xml:id="i-KZg3AoFYazXNkaYeg5WfV6">
            Det finns också stora säkerhetspolitiska utmaningar, till exempel
            att minska sårbarheten i de teknologiska och ekonomiska infrastrukturerna,
            vilka samhället är beroende av. Det kan ske genom olika tekniska
            lösningar, exempelvis genom att inte anlägga städer i områden
            som man vet kan drabbas av naturkatastrofer till exempel New Orleans
            och Los Angeles och att bygga hus som kan stå emot jordbävningar
            och andra stora påfrestningar.
          </p>
          <p xml:id="i-U4VYvY8ZYdZcPegvEXKaNN">
            En annan utmaning är att minska människans skadliga påverkan
            på miljön: En lösning är att utveckla teknik som belastar miljön
            mindre. Typexempel idag är hybridbilar, energisnåla glödlampor
            och återvinning av avfall. Många människor är idag beredda att
            ta ett större ansvar för framtidens miljö, men miljömedvetenheten
            måste öka.
          </p>
          <p xml:id="i-5354kd6TvTnm6pBDVJwQhg">
            Att finna sätt att hantera utmaningen i de globala politiska
            och sociala spänningarna kan vara svårare. Roten till problemet
            är att en stor majoritet av världens befolkning lever i fattigdom,
            och lösningen är att utjämna orättvisorna.
          </p>
          <head xml:id="i-CBggBCXEgQCgf6B41Fw1tZ" type="h3">
            Den svenska välfärdsmodellen behövs i globaliseringen
          </head>
          <p xml:id="i-5Uj56waxK81kTtcP5A7ozR">
            Samtidigt som industritillverkningen flyttar till andra marknader
            sysselsätter kunskaps- och arbetsintensiva sektorer alltfler.
            I Sverige har antalet anställda inom industrin under de senaste
            30 åren minskat med en halv miljon, men under samma period har
            antalet sysselsatta inom tjänstesektorn ökat med mer än en miljon.
          </p>
          <p xml:id="i-Tjp1aT36Vab2ZZMfFYc7Fn">
            USA-professorn Richard Baldwin menar att det är individen och
            inte branscher eller företag som utgör grunden i den nya globala
            ekonomin. Hittills har vi mest handlat med varor, och nu handlar
            vi alltmer med arbetsuppgifter. Varje arbetsuppgift kommer i framtiden
            att utföras där placerarna får ut mest för investerade pengar.
            Det handlar alltså inte om framtiden för hela branscher, som när
            teko-industrin försvann med sömmerskor, administration och personalavdelning.
            Nu kan istället enskilda arbetares eller tjänstemäns jobb försvinna
            ur en i övrigt mycket vinstgivande bransch eller firma därför
            att just deras arbetsuppgift görs billigare på andra ställen.
          </p>
          <p xml:id="i-Rxm9RbgoQPuHwtvrpi88R8">
            Socialförsäkringarna fungerar väl i sin nuvarande utformning
            eftersom de just är uppbyggda kring individerna. På den svenska
            arbetsmarknaden bejakar de fackliga organisationerna att olönsam
            produktion slås ut och individen har skyddats med en generös a-kassa
            och arbetsmarknadspolitik, något som snabbt kan raseras när nu
            regeringen successivt monterar ned trygghetssystemen. När olönsamma
            arbetsuppgifter slås ut måste individen skyddas på samma sätt.
            Richard Baldwin menar att för att inte göra folk rädda för globaliseringen
            är det viktigt med en politik för social trygghet som gör att
            alla ställer upp på globaliseringen.
          </p>
          <p xml:id="i-GS9in8NyUTZz3eRyLBLA42">
            Richard Baldwins resonemang slår hål på den mytbildning som finns
            om att det bara är industriarbetare och exportsektorer som säljer
            produkter med lågt kunskapsinnehåll som utmanas av global konkurrens.
            Medelklassens tjänstemän upplever idag sin anställningstrygghet
            som betydligt mer hotad än övriga grupper på arbetsmarknaden.
          </p>
          <p xml:id="i-EPbsqEyx1DiMvgY41nSwxE">
            Därmed väntar ökad otrygghet, snabba och omfattande strukturförändringar
            och en tydlig risk för sämre reallöneutveckling för svensk medelklass.
            Det krävs omställningstrygghet även för denna grupp med kvalificerade
            utbildningsalternativ och kompetenskonton. I dag får tjänstemän
            i snitt mindre än halva lönen i ersättning vid arbetslöshet. Den
            borgerliga regeringens politik för de svenska trygghetssystemen
            inger stor oro.
          </p>
          <p xml:id="i-VVBVS18EVEvGvEQ3j4E73U">
            Många internationella forskare, som t.ex. Richard Florida, tror
            på den svenska modellen. Enligt Florida är Sverige ett av de länder
            som har mycket goda förutsättningar att klara framtidens utmaningar.
            Han anser att den svenska samhällsmodellen är framgångsrik.
          </p>
          <p xml:id="i-ReVEtDysFyLFxnope9s3yv">
            Det är ingen slump att Sverige rankas högt på internationella
            tillväxt-, utbildnings- och kreativitetslistor. Vi socialdemokrater
            förde en framgångsrik politik baserad på övertygelsen om att anpassning
            inte ska ske på bekostnad av människors rättigheter och trygghet.
            Tack vare forskning och utbildning, tack vare en obändig vilja
            att värna arbetsrätt och sociala trygghetssystem och tack vare
            kampen för allas rätt till lika behandling är vi idag väl rustade
            att ta oss an framtidens utmaningar.
          </p>
          <p xml:id="i-TqpMEdPwo9PnYXUp9F7mZZ">
            Det finns således mycket goda grunder för att värna den så kallade
            svenska eller nordiska modellen både i EU och globalt samt att
            kämpa för fackliga och sociala rättigheter i Sverige, i EU och
            globalt.
          </p>
          <p xml:id="i-PZ9LTsiVbphVyFvAuirdsC">
            Det har dock blivit allt tydligare att det internationella kapitalets
            jakt på snabba och allt högre vinster inte tar mänsklig hänsyn
            att människor används som spelbrickor. I dag tävlar länder och
            företag om att få produktionskedjans mest värdefulla länkar och
            att få behålla dessa så länge som möjligt. För oss socialdemokrater
            är det oacceptabelt att konkurrera om företagens investeringar
            genom att försämra tryggheten på arbetsmarknaden, dumpa löner
            eller sänka miljökrav.
          </p>
          <p xml:id="i-G9CXWccEm2omfQhijAJBEx">
            Den informella sektorns andel av ekonomin växer, inte minst i
            utvecklingsländer. Oreglerade eller direkt olagliga förhållanden
            innebär ofta rättslöshet för arbetare och småföretagare, som ofta
            utnyttjas på ett hänsynslöst sätt som anställda eller underleverantörer.
            Avreglering och privatisering som ökar en sådan exploatering motverkar
            en hållbar utveckling. Fattigas ägande-, avtals- och arbetsrätt
            skapar möjlighet till verklig tillväxt. Rätt till den jord man
            brukar är central.
          </p>
          <p xml:id="i-3XxrjmQMhcWFEfC7GjY2SN">
            Vår slutsats är inte att försöka hindra förändringarna utan att
            styra dem. Det är inte det internationella kapitalet som kommer
            att se till att människor förbereds för arbeten i nya branscher.
            Istället krävs stark politisk beslutskraft och facklig-politisk
            samverkan för att nå framgångar i en global konkurrens.
          </p>
          <p xml:id="i-UiXpGXFtVSstMxucCfinPD">
            En av de bärande tankarna inom socialdemokratin är att trygghet
            för människor och investeringar i kunnande är nödvändigt för ökad
            tillväxt. Tvärtemot den moderatledda regeringen i Sverige tror
            vi inte att otrygghet och rädsla för att mista sitt jobb bidrar
            till utveckling. Trots hård internationell konkurrens står samhällen
            med höga ambitioner om jämn fördelning och gemensam välfärd som
            de nordiska starka. Avancerade ekonomier med världsledande produktion
            är komplexa och kräver en god samhällsmiljö. Kollektiva lösningar
            för utbildning, hälsa, miljö och infrastruktur är ofta de mest
            effektiva. Företagen är beroende av hög utbildningsnivå, kvalitativ
            forskning och bra livsmiljö för att kunna rekrytera, moderna kommunikationer
            och försörjning, pålitlig samhällsservice och rättsliga förhållanden.
            Långt gången specialisering, systemtänkande, kreativitet, engagemang
            och alla medarbetares ansvar kännetecknar den mest värdefulla
            produktionen och gynnas i ett öppet, demokratiskt och jämlikt
            samhälle.
          </p>
          <p xml:id="i-4oPqL9Pgjwyy67Yxx67b4e">
            Vi socialdemokrater har två parallella strategier. Vi ska i solidaritet
            verka för att globaliseringen sprider välstånd i hela världen
            och att alla kan känna trygghet i sina arbeten. Samtidigt ska
            svenska arbetstagare erbjuda kompetens i världsklass. Den svenska
            arbetsmarknaden ska erbjuda sådan trygghet och sådana utvecklingschanser
            för enskilda att förändringen blir en positiv möjlighet.
          </p>
          <p xml:id="i-WUugRX6ZDQ3pkWs2CYjMsb">
            Det finns en stor potential i globaliseringen för Sveriges del.
            Man kan jämföra med den senaste globaliseringsvågen 18601910.
            Då genomgick Sverige en enastående utveckling. Från att ha varit
            ett fattigt land i periferin blev vi en industrination av världsklass.
            Just nu öppnar sig otroliga marknader för den som kan utnyttja
            dem. Men Sverige behöver snabbt förbereda sig inför globaliseringen.
            Sverige behöver fler expansiva företag och en arbetsmarknad som
            kombinerar flexibilitet och trygghet.
          </p>
          <p xml:id="i-9XDNgFQMJziW7VfdJCdX9i">
            Även på lokal nivå är det viktigt att politiker och tjänstemän
            i kommuner och landsting börjar diskutera globaliseringen på allvar.
            Man behöver lära sig mer om processerna och lyfta blicken mot
            omvärlden. Det lokala näringslivet måste hakas in i det globala
            systemet.
          </p>
          <p xml:id="i-8rPSLtyCj3mm4azqKfG3A5">
            Vi behöver skapa goda möjligheter för företagandet, särskilt
            det lokala, så att man inte riskerar att hamna i en situation
            med oerhört beroende av ett stort globalt företag.
          </p>
          <p xml:id="i-FZqFXT4Km78ajYuZE7Wmxu">
            För att dra till sig människor och kreativitet behöver man skapa
            miljöer som människor vill leva i. Sveriges kommuner behöver lära
            sig mer av varandra. Det behövs tvärregionala läroprocesser så
            att kunskaper från framgångsrika kommuner sprids vidare över landet.
          </p>
          <head xml:id="i-GmZHwJMCf4JM8kdTGn1pK" type="h3">
            Fördela globaliseringens välstånd rättvist
          </head>
          <p xml:id="i-Y9LseX9csS32ichB3Fy3Ym">
            Den vidgade ekonomiska globaliseringen de senaste decennierna
            har bidragit till ökat välstånd och högre genomsnittliga inkomster
            nästan överallt. Om den globala ekonomin växer i samma takt som
            hittills och fördelningen är rättvis är det möjligt att nå det
            av världens regeringar uppsatta målet att halvera fattigdomen
            till år 2015. Fortfarande lever dock närmare hälften av jordens
            befolkning på en inkomst under två dollar per dag, och var sjätte
            människa lever under den absoluta fattigdomsgränsen på en dollar
            per dag. Majoriteten av dessa är kvinnor. Mer än en halv miljard
            människor som har ett arbete tjänar mindre än en dollar per dag.
          </p>
          <p xml:id="i-Fb7iECKtWH9GjJRqcRyXQD">
            Orättvisorna tar sig många uttryck. Utvecklingen i fattiga länder
            är inte heller entydig. Framsteg och misär lever sida vid sida.
            Fattigdomen finns dessutom överallt och präglar även vardagen
            i rikare länder. En värld med 246 miljoner barnarbetare, varav
            180 miljoner i de värsta formerna, är inte mänsklig. När arbetare
            blir inlåsta på fabriker i så kallade ekonomiska frizoner tillämpas
            inte alla människors lika värde.
          </p>
          <head xml:id="i-z4efp5kvPVJUtyq9ANT5Q" type="h3">
            Kamp mot dumpade arbetsvillkor
          </head>
          <p xml:id="i-Sks1La5vt3Kjax83QUvQqH">
            Med en stark internationell arbetarrörelse och i takt med att
            samhällen närmar sig varandra kommer fler och fler människor att
            kräva bättre välfärd, ökad trygghet på arbetsmarknaden, mänskliga
            rättigheter och en demokrati att delta i. Det sker på samma sätt
            som när arbetarna organiserade sig och började ställa krav i industrialiseringens
            barndom. Socialdemokratin kan aldrig acceptera att konkurrenskraft
            skapas genom lägre löner, sämre arbetsvillkor, rovdrift på miljön
            och sämre välfärd. Vi ska arbeta för att fler länder följer strävan
            mot toppen, med möjlighet till utveckling och rättvis fördelning.
            Den moderatledda regeringen har tyvärr valt att förhålla sig passivt
            till utvecklingen både i Sverige och i EU efter EG-domstolens
            yttrande i det så kallade Laval-fallet. Osäkerheten om hur den
            svenska modellen med kollektivavtal för att reglera löne- och
            anställningsvillkor kan fungera för företag som kommer hit från
            andra länder är stor. Det som har inträffat skapar osäkerhet om
            vad som gäller vid förhandlingar om utländska entreprenader och
            påverkar relationen mellan arbetstagare och arbetsgivare i hela
            EU. Den oro och ilska som följt har vuxit i styrka och riskerar
            att utmana det långsiktiga förtroendet för EU-samarbetet i Sverige.
            Det ser vi allvarligt på.
          </p>
          <p xml:id="i-EBNM5EpWDKTZEedwAgRSu5">
            Dessutom kan den ökade ekonomiska integrationen leda till att
            priser och löner så småningom närmar sig varandra i en värld med
            fri rörlighet för varor, tjänster, kapital och människor. Förändring
            är omvälvande för alla, i såväl industrialiserade som icke-industrialiserade
            länder.
          </p>
          <p xml:id="i-SXPDDF2NwMiakTsX7cK9YH">
            Framsteg ska vinnas genom ökade investeringar i människor och
            genom större miljöhänsyn. Vi vill inte att billiga konsumtionsvaror
            här hemma ska bygga på usla arbetsvillkor och svältlöner på andra
            håll i världen. Tillväxt utan mänskliga rättigheter, ökande sociala
            klyftor eller utarmning av vår miljö gör oss inte rikare. Tvärtom
            är det endast en socialt och miljömässigt hållbar utveckling som
            skapar hållbar tillväxt. Bara på så sätt kan människors trygghet
            öka och livskvaliteten förbättras oavsett var i världen de lever.
          </p>
          <p xml:id="i-Eyw6k1RBeVDNGxvg2Z8RFa">
            Men en rättvis globalisering kräver också att kampen mot dumpade
            arbetsvillkor förstärks. För oss är det oacceptabelt att konkurrenskraft
            skapas genom rovdrift på människor och miljön.
          </p>
          <p xml:id="i-JHMaRvBEuFNKexXdLKdHx6">
            Samtidigt måste de grundläggande mänskliga rättigheterna i arbetslivet
            stärkas globalt. Den fria förenings- och förhandlingsrätten ska
            garanteras och slavarbete, barnarbete och diskriminering måste
            elimineras. Det är inte acceptabelt att över 70 miljoner barn
            under tio år idag arbetar och att över 20 000 barn dör varje år
            till följd av arbetsskador.
          </p>
          <p xml:id="i-HUXvqAAbyx8DYMAKet4PjM">
            De internationella företagen har därför en viktig roll i globaliseringen.
            Av världens hundra största ekonomier är hälften företag. Inom
            ramen för FN, Internationella arbetsorganisationen (ILO), Världsbanken
            och andra organisationer är det möjligt att driva fram regler
            om företagens ansvar för mänskliga rättigheter, arbetsvillkor
            och en bättre miljö. Detta arbete måste skyndas på.
          </p>
          <head xml:id="i-QjRqS6bfpBBmhqJA2YVRKt" type="h3">
            Rättvisa villkor
          </head>
          <p xml:id="i-P6NaPyyX8JJhP79VzLP45P">
            Ohälsan är ett av de största hindren och hoten mot tillväxt och
            välfärd. Mänskligheten har ett gemensamt ansvar att agera kraftfullt
            mot denna ohälsa. Hälsosystem är i första hand nationella regeringars
            ansvar. I kampen mot smittsamma sjukdomar i fattiga länder krävs
            att tillräckliga resurser tillförs genom bistånd eller andra internationella
            insatser. Medicinsk kunskap, vårdkapacitet och läkemedel måste
            nå alla, oavsett inkomst. Patentskydd och enskilda vinstintressen
            kan inte tillåtas hindra detta, i synnerhet som medicinska landvinningar
            oftast i grunden finansieras offentligt.
          </p>
          <p xml:id="i-W1uRGrkjxFYLo5FzBVRDUT">
            I dag orsakar bristen på rent vatten mycket ohälsa. Kampen om
            vatten skapar motsättningar mellan länder redan i dag och riskerar
            att leda till framtida konflikter. Rätten till rent vatten utmanas
            också av krafter som vill privatisera vattentillgången. Vi socialdemokrater
            kommer att ta strid för allas rätt till rent vatten. Grundläggande
            behov för enskilda och samhället, såsom hälsovård och utbildning,
            bör vara offentliga åtaganden i varje samhälle. Tillgången får
            inte begränsas genom internationella handelsregler eller en marknad
            som låter köpkraften avgöra.
          </p>
          <head xml:id="i-UpPMbXfDk9D82niaW3ySQ2" type="h3">
            Fri, rättvis och hållbar handel
          </head>
          <p xml:id="i-HquUoG9f6TjQCYKri6jHTa">
            Även om handel med varor och tjänster över gränserna har ökat
            lavinartat de senaste decennierna skapar den globala produktionen
            inte välstånd i alla delar av världen. Det finns ett tydligt samband
            mellan lägre handelsbarriärer och ökad handel. Alltjämt är det
            dock världens rikaste länder som handlar mest med varandra. Och
            så länge rikare delar av världen skyddas av handelsbarriärer kommer
            verkligt fri handel att vara en utopi. Så länge kommer också välståndet
            att fördelas ojämnt mellan olika delar av världen.
          </p>
          <p xml:id="i-M6aa4eh3pQgQAqpfkvSPyL">
            Sverige har i likhet med många andra industriländer byggt sitt
            välstånd på en stark exportindustri. Den rika världens jakt på
            exportvinster har i mångt och mycket skett på bekostnad av fattiga
            länder. Ett land som bygger hela sitt välstånd på ett fåtal exportframgångar
            är dock genom globaliseringen lika sårbart som ett land med ensidigt
            råvaruberoende. Ekonomisk och social utveckling gynnas istället
            genom ett ömsesidigt utbyte. Produktion och välstånd skapas inte
            bara genom handel. Minst lika viktigt är fördelningspolitik, utbildning,
            hälsovård, förbättrad infrastruktur och kommunikationer samt den
            tekniska utvecklingen. Det finns krafter som verkar för en hämningslös
            och oreglerad kommers. Och det finns krafter som vill backa bandet
            till protektionismens och nationalismens tidevarv. Den extrema
            högern och vänstern förenas, trots olika motiv, i att återigen
            stänga nationsgränserna. Det är socialdemokratins uppgift att
            erbjuda ett alternativ till ytterligheterna ohämmad kapitalism
            och stängda gränser. Vi socialdemokrater bejakar ekonomisk tillväxt
            men inte till vilket pris som helst. Vi bejakar frihandel men
            inte till vilket pris som helst. Vi bejakar nya produktionsmönster
            men inte till vilket pris som helst.
          </p>
          <p xml:id="i-AV4RRxpLfk1jeqm8DDdjKN">
            Parallellt med den ökade handeln har också handelsmönstren förändrats.
            Handelshindren har minskat påtagligt under de senaste decennierna,
            men de har samtidigt antagit delvis nya former som drabbar producenter
            utan starka stater bakom sig. Samtidigt står den afrikanska kontinenten
            och delar av Latinamerika alltjämt utanför de positiva handelsflödena.
            I Asien har utvecklingen varit en helt annan. Särskilt i Kina,
            världens folkrikaste land, har den ekonomiska tillväxten varit
            mycket hög under flera årtionden, vilket lyft hundratals miljoner
            människor över fattigdomsgränsen. Kina är en av världens största
            ekonomier men har fortfarande hundratals miljoner mycket fattiga
            människor. Den snabba ekonomiska utvecklingen har också lett till
            arbetslöshet. Det saknas ett fungerande socialt trygghetssystem.
            Med landets höga tillväxt och öppenhet gentemot omvärlden följer
            också rättmätiga krav på politisk frihet, något som hittills har
            mötts med förtryck från regeringen. Avsaknaden av demokrati i
            Kina gör att en sund relation mellan arbetare och kapital förhindras.
            Förbudet mot fria fackföreningar är en kränkning av föreningsrätten,
            en bromskloss för fortsatt utveckling och innebär social dumpning
            gentemot andra utvecklingsländer.
          </p>
          <p xml:id="i-K8mZyJw98ZgP9ee3BqGrQV">
            Handel gör det möjligt att skapa ökat välstånd i alla delar av
            världen. Kapitalintressen får emellertid inte ensamma råda över
            länders utveckling eller erbjudas en fristad undan all demokratisk
            kontroll och socialt ansvarstagande. Det är inte möjligt att införa
            frihandel över en natt. Länder som varit slutna eller med liten
            etablerad produktion måste ha möjligheter att förbereda sig inför
            minskade handelsbarriärer. Införandet av frihandel bör ske under
            ordnade former och kan inbegripa successiva reformer.
          </p>
          <p xml:id="i-9yxyj4CDJxaigWxczk1nxh">
            Den orättvisa fördelningen av globaliseringens möjligheter kan
            rättas till. Det handlar om att politiken måste få mer verkningskraft
            på global nivå. Den ekonomiska globaliseringen har varit snabb,
            medan politiken har hamnat på efterkälken. Därför måste det internationella
            politiska samarbetet stärkas.
          </p>
          <p xml:id="i-MoCjkTTS7XSxmPMfMV3FPX">
            För att göra globaliseringen mer rättvis krävs större satsningar
            på att minska klyftorna. Biståndet är viktigt, men en rättvis
            och fri handel har ännu större betydelse. Även om handel över
            gränserna har ökat stort de senaste decennierna är det världens
            rikaste länder som handlar mest med varandra. Fattigare länder
            hindras från att komma in på de rika ländernas marknader genom
            handelsbarriärer, t.ex. jordbrukssubventioner, och de förlorar
            årligen flera hundra miljarder dollar på detta sätt. Samtidigt
            motsvarar jordbrukssubventionerna i världen mer än världens samlade
            utvecklingsbistånd.
          </p>
          <p xml:id="i-DcnQ6ypYva9zRaTDC3N2fT">
            Dessa resurser borde istället användas till att förbättra miljön,
            till landsbygdsutveckling och till att stärka Europas konkurrenskraft.
            Särskilt angeläget är det att avskaffa jordbrukssubventionerna
            på tobaks- och alkoholvaror.
          </p>
          <p xml:id="i-Qd3zY8dg4dVsyZG6VJdDYo">
            Därför vill vi socialdemokrater verka för en verklig frihandel,
            utan tullmurar och subventioner. En fri handel och mer rättvisa
            handelsregler kan lyfta miljontals människor ur fattigdom. Frihandel
            betyder dock inte en hämningslös och oreglerad kommers. Marknadsliberaler
            vill ha fri handel, men sällan sociala eller fackliga rättigheter.
            Vi socialdemokrater vill ha båda. Vi socialdemokrater förespråkar
            en reglerad frihandel inom ramen för internationella överenskommelser.
          </p>
          <p xml:id="i-8TuGeYCCrXfDJF9H29bYAk">
            WTO-förhandlingarna i den så kallade Doharundan har stött på
            betydande motgångar. Syftet med Doharundan är att ge utvecklingsländer
            möjlighet att bättre integreras i världshandelssystemet och ges
            avsevärt förbättrade möjligheter att handla på marknadsmässiga
            villkor, med exempelvis jordbruksprodukter och därmed kunna skapa
            en egen hållbar tillväxt. Även om läget verkar dystert är det
            viktigt att regeringen driver på för återupptagna förhandlingar
            med syfte att framför allt förbättra utvecklingsländernas möjligheter
            att delta i handeln på världsmarknaden utan hämmande handelshinder.
          </p>
          <p xml:id="i-QGWQ8P93P7Uxr2VDdn19hG">
            Det gäller inte minst jordbruks- och tekovaror som är u-ländernas
            viktigaste exportvaror. Inom EU vill vi arbeta för att EU tar
            bort alla handelshinder för Afrika, Karibien och Sydamerika, och
            vi ska vara det land som hårdast driver frågan om ett avskaffande
            av EU:s jordbrukssubventioner. Vi vill att EU inrättar en ombudsman
            till stöd för utvecklingsländer som vill exportera till EU.
          </p>
          <p xml:id="i-S1fTannHgVxGhqgy1Evatc">
            Det handelsavtal som reglerar s.k. immaterialrätt, bland annat
            patent på läkemedel och genetiska resurser, är Trips (trade related
            aspects of intellectual property rights). Avtalet har kritiserats
            för att i första hand passa de rika ländernas behov, exempelvis
            om svårigheter att få fram bromsmediciner mot aids som folk i
            fattiga länder har råd med. Vi anser att en utvärdering av dessa
            avtal måste göras.
          </p>
          <p xml:id="i-ECU15AMwqA28CZLvwChTdX">
            Handelssystemet måste förbättras. Utvecklingsländerna har ofta
            mindre möjligheter att delta i de långa och kostnadskrävande handelsförhandlingarna
            än rikare länder. Därför vill vi öka biståndet till utvecklingsländerna
            för att stärka deras förhandlingskapacitet i världshandelssystemet.
          </p>
          <head xml:id="i-3de2vdzr35xiLoKfL36A78" type="h3">
            Finansiella institutioner
          </head>
          <p xml:id="i-MQvS92pzhsNvYcRC6dPhQC">
            Det är av största vikt med en reformering av de globala finansiella
            institutionerna. Inte minst den senaste tidens turbulens på de
            finansiella marknaderna visar på behovet av stabila finansiella
            institutioner.
          </p>
          <p xml:id="i-4vrSV7Q5SuBakg7pARf8V2">
            Efter deras bildande under andra världskrigets sista år har mycket
            hänt i världen. Internationella valutafondens (IMF) mål är att
            säkra stabiliteten i det internationella monetära och finansiella
            systemet medan Världsbankens främsta uppgift är att bistå utvecklingsländer
            med att bekämpa fattigdom.
          </p>
          <p xml:id="i-DPJKUa1RKBJeVcPfZZCCHF">
            Länge riktades berättigad kritik mot IMF och Världsbanken för
            deras nyliberala hållning till länders reformeringsbehov. Delvis
            har detta förändrats. I Världsbankens program tas i dag större
            hänsyn till de fattiga ländernas egna prioriteringar för effektiv
            fattigdomsbekämpning. Men fortfarande brottas IMF och Världsbanken
            med stora problem.
          </p>
          <p xml:id="i-Kfyon8DYYDkspPfTcQYSqw">
            Makten i organisationerna speglar inte de ekonomiska förhållandena
            i världen. Relationen till FN är också oklar. Det är dock viktigt
            att betona att IMF och Världsbanken är självständiga institutioner
            som bygger på medlemsländernas kapitalinsatser. Även i fortsättningen
            kommer sannolikt ländernas medlemskap och kapitalinsats att vara
            stommen i de finansiella organisationerna.
          </p>
          <p xml:id="i-48EvqnKq5LUFjrfT5BcNwB">
            Det är nödvändigt att reformera de internationella finansiella
            institutionerna. Det behövs en offentlighetsprincip värd namnet.
            Demokrati och mänskliga rättigheter bör i högre grad vara förknippat
            med organisationernas utlåning.
          </p>
          <p xml:id="i-AEuxhchsJXMbfYo9muhzCK">
            Låg- och medelinkomstländernas inflytande bör stärkas i IMF och
            Världsbanken, dels genom förändrade regler för kapitalandelar
            och röststyrka, dels genom att utvidga antalet platser i organisationernas
            styrelser.
          </p>
          <p xml:id="i-2ceeVLiD4NKwgFovSCHmQg">
            Det är också nödvändigt att reformera processen för tillsättningen
            av chefer för Världsbanken och IMF. Istället för att vara en sluten
            process som bygger på överenskommelser gjorda strax efter andra
            världskrigets slut bör processen vara transparent, öppen och bygga
            på meriter och kunna vara öppen för kandidater från hela världen.
          </p>
          <p xml:id="i-RHRiuXQk1Q2TaeN7NwA9G4">
            Kopplingen mellan IMF, Världsbanken och FN-systemet behöver stärkas.
            FN bör kunna fatta beslut som även de finansiella organisationerna
            måste rätta sig efter. En idé värd att lyfta fram för diskussion
            är att omvandla Ekonomiska och sociala rådet (Ecosoc) till ett
            handlingskraftigt råd för mänsklig utveckling.
          </p>
          <head xml:id="i-H9aadqV6h7dhmMKMF4DJkH" type="h3">
            Avskaffa jordbrukssubventionerna
          </head>
          <p xml:id="i-Sgs5Kzxau6kRVrjGLVqZoE">
            Att ställa krav på utvecklingsländernas handelspolitik och skärpa
            kampen för rimliga arbetsvillkor räcker inte. Den industrialiserade
            världen får inte missgynna utvecklingsländerna genom importtullar
            och exportstöd till den egna industrin eller till jordbruket.
          </p>
          <p xml:id="i-XvigCnBynC1SydVCWxc89H">
            Utvecklingsländerna förlorar årligen ofattbara 700 miljarder
            dollar motsvarande Sveriges dubbla BNP på grund av handelsbarriärer.
            Särskilt angeläget är att omgående avskaffa jordbrukssubventioner
            på tobak och alkoholvaror. Jordbruket är den viktigaste sektorn
            i utvecklingsekonomierna. Därför är det avgörande att framför
            allt den europeiska och nordamerikanska jordbrukspolitiken reformeras.
            EU:s initiativ att riva delar av handelshindren för de minst utvecklade
            länderna i världen är ett steg i rätt riktning.
          </p>
          <p xml:id="i-R37iGUytb7aWkapczpb1eT">
            Varje år spenderar EU en orimligt stor del av sin budget i direkta
            jordbrukssubventioner, vilket motsvarar mer än världens samlade
            utvecklingsbistånd. Dessa resurser borde istället användas till
            utvecklad välfärd, förbättrad miljö, landsbygdsutveckling och
            att stärka Europas konkurrenskraft.
          </p>
          <p xml:id="i-MZnYreuRUqM3STNjStWvCQ">
            När lantbruk i utvecklingsländerna underlättas blir det möjligt
            för många att öka sitt välstånd och på sikt diversifiera sin ekonomi.
            Att familjer och kooperativ själva får äga och bruka sin mark
            är en grundläggande förutsättning för utveckling. Där familjeägda
            jordbruk finns är tillväxten högre och snedfördelningen mindre
            än där koloniala och feodala plantageekonomier råder. Såväl inhemskt
            missgynnande som utländsk dumpning av mat slår hårt mot den majoritet
            av världens fattiga som försöker leva av jordbruk. Det är ohållbart.
            Med bättre inkomstförhållanden på landsbygden anlitas arbetskraften
            mer rationellt och industriers chans att konkurrera med usla löner
            och arbetsvillkor minskar. Verklig frihandel med jordbruksprodukter
            skulle öka tryggheten och inkomsterna för såväl lantbrukare i
            utvecklingsländer som industriarbetare i rikare länder.
          </p>
          <head xml:id="i-7WPYEaQbY7rEFrz6FkfXED" type="h3">
            Miljön kräver samarbete över gränserna
          </head>
          <p xml:id="i-323XAf6AXD88zqY368Kiis">
            Socialdemokraternas mål är en hållbar hushållning med jordens
            resurser så att kommande generationer kan överta en jord där det
            fortfarande går att dricka rent vatten, andas frisk luft och där
            artrikedomen inte har utarmats. Det finns en risk att överutnyttjandet
            av naturresurser resulterar i ekologisk, ekonomisk, hälsomässig
            och social kollaps. Särskilt dramatiska är riskerna med klimatförändringarna.
            Kyotoprotokollet är ett steg i rätt riktning men räcker inte.
          </p>
          <p xml:id="i-3NB7KBhZn5gPDnxKzbSRfk">
            Morgondagens miljöproblem kräver åtgärder i dag. Svensk socialdemokrati
            är en av världens mest progressiva miljörörelser. Inget annat
            land i världen har fört en så radikal politik för hållbar utveckling
            som Sverige under socialdemokratisk ledning. Men inget land kan
            ensamt hantera de globala miljöproblemen eftersom dessa är gränsöverskridande.
          </p>
          <p xml:id="i-K3oSqU5SpNq2nb9pbM9kYY">
            Omställningen till ekologiskt hållbar utveckling är ett ansvar
            för hela världssamfundet och en uppgift för socialdemokratin att
            verka för i alla sammanhang. Forskning och export av miljöteknik
            innebär dessutom stora ekonomiska möjligheter för ett föregångsland.
          </p>
          <p xml:id="i-QgLSEn4F8d36kzkNTn1Nan">
            Naturkatastrofer förvärras av människans hänsynslösa skövlande
            av naturens resurser och drabbar de redan fattiga värst. Flodvågen
            den 26 december 2004 innebar en stor naturkatastrof i Sydostasien
            som drabbade miljoner bosatta i de berörda områdena, men även
            många svenskar. Katastrofens effekter har sannolikt förvärrats
            av att naturen skövlats. Under loppet av ett par decennier har
            beståndet av mangroveskogar i Thailand, Indien och Sri Lanka mer
            än halverats. Träden har huggits ned för att ge plats åt turistanläggningar
            och räkodlingar. Vidare har korallreven förstörts i stor omfattning
            genom överfiskning och båttrafik. Mangroveskogar och korallrev
            är naturliga vågbrytare. Jordbävningar kan inte förhindras, men
            effekterna kan lindras genom att strandnära natur vårdas och bevaras.
          </p>
          <p xml:id="i-3VuzYYuHeC8ydZHhkTnATt">
            Den ekonomiska tillväxten får inte ske på bekostnad av ekologiska
            värden. Samtidigt måste miljöarbetet ske i samklang med ekonomisk
            tillväxt och utvecklingen av välfärden. Detta är kärnan i arbetet
            med hållbar utveckling. Den kräver att balans råder mellan den
            ekonomiska, sociala och miljömässiga utvecklingen. Varje generation
            har ett ansvar att ge kommande generationer möjlighet till livskvalitet
            som är likvärdig eller bättre än den egna generationens.
          </p>
          <p xml:id="i-3yvefEyiyrgpMPg3Fca7em">
            Målet om hållbar utveckling kräver ett nytt angreppssätt och
            att vi drastiskt förändrar våra konsumtions- och produktionsmönster.
            Ekonomisk tillväxt måste frikopplas från utnyttjande av ändliga
            naturresurser. Arbetet för hållbar utveckling måste ske på såväl
            lokal och nationell nivå som europeisk och global nivå. EU har
            stor betydelse för att sätta normer för sina medlemsländer och
            hela världen.
          </p>
          <p xml:id="i-SVX9Da929LHpfhsFbPDhoZ">
            Det multilaterala samarbetet för hållbar utveckling är avgörande.
            I och med världstoppmötet i Johannesburg 2002 blev begreppet hållbar
            utveckling med dess ekonomiska, sociala och miljömässiga dimensioner
            definitivt erkänt som en överordnad princip för FN:s arbete. På
            så sätt stärktes ytterligare arbetet med hållbar utveckling på
            den globala, regionala och nationella nivån. Slutsatserna får
            inte stanna vid uttalanden. FN måste aktivt ta ledningen i arbetet
            för hållbar utveckling, som också bör prägla organ som Världsbanken,
            IMF, WTO och de regionala utvecklingsbankerna. Den internationella
            handelns regler och avtal måste kombineras med miljökonventioner
            och internationell miljölagstiftning. Tidigare erfarenheter pekar
            på att marknadskrafterna utan större problem kan anpassa sig till
            en mer offensiv miljölagstiftning.
          </p>
          <head xml:id="i-XMqW52RLAUS6EpvRxfuXQL" type="h3">
            Företagens ansvar
          </head>
          <p xml:id="i-JAmaspXc64rVMtbnSCSAhg">
            Företagen behöver ta större ansvar för bra och rättvisa arbetsvillkor.
            Inom ramen för FN, OECD, ILO, Världsbanken och andra organisationer
            finns möjligheter att driva fram regler om företagens ansvar för
            mänskliga rättigheter, arbetsvillkor, bekämpandet av korruption
            och en bättre miljö. Incitament bör skapas för företagen att arbeta
            på ett sätt som gör att klyftor mellan länder och människor kan
            minska. Kooperativa företag har särskilda möjligheter att förena
            lönsamhet med socialt ansvarstagande. För att få företag att ta
            globalt ansvar måste internationellt skärpt lagstiftning och bindande
            regler införas. Transnationell beskattning av multinationella
            företag bör också övervägas. Dessutom måste globala konkurrensregler
            och normer för företagen skapas för att skydda mindre företag
            i ännu outvecklade ekonomier.
          </p>
          <p xml:id="i-TzsPZmsgcieKWaY2VGSN9P">
            Sverige ska vara pådrivande för att arbetet inom FN, ILO, Världsbanken
            och andra organisationer med regler om företagens ansvar för mänskliga
            rättigheter, arbetsvillkor, bekämpandet av korruption och en bättre
            miljö efterlevs och utvecklas. Det finns idag många olika så kallade
            uppförandekoder för hur företag bör agera. Dessa koder måste omsättas
            i praktisk handling. Vi vill också verka för att svenska företag
            blir internationella föregångare för de etiska riktlinjer för
            näringslivet som antagits av bl.a. FN och OECD. Det gäller inte
            minst de statliga bolagen som har en extra viktig roll att spela
            i detta avseende. En viktig del i företagens sociala ansvar är
            att sluta internationella ramavtal med fackliga organisationer.
            Genom initiativet Globalt ansvar stödde den socialdemokratiska
            regeringen företagens arbete med socialt ansvarstagande. Detta
            vill vi fortsätta med. Sverige är också den största givaren till
            FN:s Global Compact och dess arbete med företags sociala ansvar
            i främst utvecklingsländer.
          </p>
          <p xml:id="i-He5S25YZKqgHrMfCmBZxGz">
            De multinationella företagen spelar en avgörande roll i den globala
            ekonomin. Av världens 100 största ekonomier är hälften företag.
            Trots att de 300 största företagen står för mer än en fjärdedel
            av jordens bruttonationalprodukt anställer de endast 35 procent
            av den globala arbetskraften.
          </p>
          <p xml:id="i-5ss6qMUL5zxzqJmFPXQ1Pe">
            Det kortsiktiga ansiktslösa kapitalet måste stå tillbaka till
            förmån för mer långsiktigt ägande och investeringar. Det kollektiva
            pensionskapitalet kan bli ett verkningsfullt instrument.
          </p>
          <p xml:id="i-TR3DK7qU4rPrtHBPMBmDZo">
            Kraven ska inte bara ställas på multinationella företag. I alla
            länder, fattiga som rika, finns tyvärr alltför många nationella
            och lokala företag som utnyttjar arbetskraft utöver det mänskligt
            hållbara. Här har fackföreningar, konsumentrörelser och globaliseringsrörelsen
            en viktig roll att spela för att skapa opinionstryck.
          </p>
          <head xml:id="i-W9kj8K5naVuLddciqk6jWr" type="h3">
            Sverige i den internationella konkurrensen
          </head>
          <p xml:id="i-TPkYKzHGrvRvqekJPcjjzs">
            Konkurrensen ökar oavsett om det gäller tillverkning av bildelar,
            datorer, livsmedel eller servicetjänster och oavsett om företagen
            verkar på en lokal, nationell eller internationell marknad. Alla
            näringsidkare berörs av den nya teknologin, lönekonkurrensen och
            den allt snabbare förändringstakten i näringslivet. I dag kräver
            investerare allt högre avkastning på sitt kapital. Ett företags
            vinst i miljardklassen räcker inte om den kunde ha varit ännu
            högre i ett annat land. Produktionen söker sig till de mest produktiva
            insatsvarorna.
          </p>
          <p xml:id="i-FQsR3BHiPVa9RgDDkRWkPV">
            En väl fungerande konkurrens är till gagn för konsumenter. Den
            kan ge lägre priser och ett större utbud av varor och tjänster.
            Men den ökade konkurrensen kan också betyda förslitningar, arbetslöshet
            och ökade klyftor. Den kan leda till att människor och länder
            ställs mot varandra.
          </p>
          <p xml:id="i-LcQzhjuUxTgWDMnY98GNQ3">
            Sverige står sig väl i en internationell konkurrens. Ett viktigt
            skäl till att Sverige fortfarande är ett av världens rikaste länder
            med hög tillväxt, hög sysselsättning och ett välmående näringsliv
            är den svenska arbetarrörelsens kamp för att tillvarata löntagarnas
            intressen. Det är först när alla äldre erbjuds en hög kvalitet
            i omsorgen och deras barnbarn är trygga i skolan som vi kan möta
            framtidens utmaningar.
          </p>
          <p xml:id="i-NpkBPkhtT1BcJgZFwQH2Bg">
            Därför ska den svenska välfärdens hörnstenar vård, skola och
            omsorg vara bäst i världen. Trygghet i förändringen har länge
            varit och ska alltid vara socialdemokratins framgångsrecept. Bara
            på så sätt kan vi möta de framtida utmaningarna tillsammans. En
            viktig förutsättning för framgång i en global ekonomi är ett livskraftigt
            näringsliv med starka företag. Barriärerna för företagsamhet ska
            vara låga i Sverige. Samtidigt måste olika världsledande kunskapscentrum
            byggas upp genom uthålliga satsningar som finansieras privat,
            offentligt eller i partnerskap. En global kunskapsekonomi kompletterar
            i dag basindustri byggd på naturresurser. Det är när allas idéer
            och kunskap tas till vara som Sverige kan möta framtidens utmaningar.
          </p>
          <p xml:id="i-6K7ABbnkKZ4Ss8tjpQRNzp">
            Globaliseringens utmaningar kräver ett intensivt samarbete inom
            EU. Inom ramen för Europeiska unionen kan vi tillsammans stärka
            löntagarnas rättigheter, bekämpa arbetslösheten, öka konkurrenskraften,
            genomföra verkningsfulla industripolitiska satsningar och förbättra
            livsmiljön. Tillsammans kan vi göra Europa till en tryggare plats.
          </p>
          <p xml:id="i-Uy9svuGH6RccAA2bnZJpuN">
            Inom EU är det också möjligt att skapa en rättvisare konkurrens.
            Med en aktiv europeisk konkurrenspolitik blir det svårare för
            de multinationella företagen att erövra allt större marknadsandelar
            på konsumenternas bekostnad. Stora företagsfusioner kan brytas
            så att mångfalden kan upprätthållas och lägre priser åstadkommas.
          </p>
          <head xml:id="i-ByijqSevuLCkjhMo7KPYvn" type="h3">
            Tygla spekulationsekonomin
          </head>
          <p xml:id="i-N1B9kqKiKyGLziEnVPreAQ">
            Med finansmarknadernas globalisering följer ökad sårbarhet. Finansiella
            kriser kan få förödande mänskliga konsekvenser. Krisen i Asien
            i slutet av 1990-talet ledde till ökad fattigdom och inkomstförluster
            som var tio gånger större än det samlade biståndet. Kostnaden
            för den pågående finanskrisen kan ännu inte ens skönjas.
          </p>
          <p xml:id="i-FVH5v1tLKbd44x4MzvorH3">
            Spekulationsekonomin måste tyglas och ramverket för det internationella
            kapitalet stärkas. Skatteparadis ska bekämpas med starka medel
            internationellt. De multilaterala finansiella organisationerna
            ska i större utsträckning än i dag främja finansiell stabilitet
            och motverka det spekulativa kapitalet. Organisationernas utlåningspolicy
            måste i högre grad än i dag ta hänsyn till de sociala effekter
            som finansiella kriser i ett område kan medföra. Bekämpningen
            av finansiella kriser kräver långsiktigt engagemang från många
            aktörer. Och eftersom de flesta finansiella kriser har en ekonomisk
            eller politisk kris som grund är det på den ekonomisk-politiska
            arenan som kampen ska föras mot de finansiella kriserna.
          </p>
          <head xml:id="i-YBG46AcQRUtvNutjNFSkht" type="h2">
            Mänskliga rättigheter
          </head>
          <p xml:id="i-UDNVhA6WnfH5pAPhjoHLox">
            En förutsättning för demokratin och ett fundamentalt uttryck
            för socialdemokratins grundläggande värderingar är respekten för
            de mänskliga rättigheterna. De mänskliga rättigheterna, så som
            de kommer till uttryck i Förenta Nationernas allmänna förklaring
            om de mänskliga rättigheterna från år 1948 och en rad andra konventioner,
            utgör en okränkbar helhet.
          </p>
          <p xml:id="i-H89LvgX32LwDqUfYw3BxbZ">
            Vi socialdemokrater ser med oro på hur den borgerliga regeringen
            vid ett flertal tillfällen marginaliserar frågan om mänskliga
            rättigheter. Omsorgen om och försvaret av de mänskliga rättigheterna
            utgör en central del av socialdemokratisk utrikespolitik. Engagemanget
            för de mänskliga rättigheterna speglar våra förhoppningar om en
            värld där människor kan leva fria, utan fruktan och nöd.
          </p>
          <head xml:id="i-5R39FPJaFuN2KYzKAaUBuT" type="h3">
            Regelverk kring mänskliga rättigheter
          </head>
          <p xml:id="i-AcXHtbfnuKeSvppiu9zmkf">
            Sedan antagandet av FN:s allmänna förklaring om de mänskliga
            rättigheterna 1948 har rättigheterna slagits fast i ett antal
            internationella konventioner. De centrala konventionerna är FN:s
            konvention om ekonomiska, sociala och kulturella rättigheter och
            FN:s konvention om medborgerliga och politiska rättigheter, båda
            från 1966.
          </p>
          <p xml:id="i-2jXDhbJYGkYLbPPKzaxU3X">
            Också på regional nivå finns konventioner om mänskliga rättigheter.
            Några exempel på sådana är den europeiska konventionen angående
            skydd för de mänskliga rättigheterna och de grundläggande friheterna
            från 1950 (Europakonventionen), den amerikanska konventionen om
            mänskliga rättigheter från 1969 och den afrikanska stadgan om
            mänskliga och folkens rättigheter från 1981. FN:s allmänna förklaring
            och nämnda konventioner innehåller sammantaget en lång rad rättigheter
            som innefattar grundläggande friheter, rätten till skydd mot övergrepp
            och rättigheter för att tillgodose de grundläggande behoven. Dessutom
            finns inom FN:s ram ytterligare fyra viktiga konventioner om rasdiskriminering
            (1965), diskriminering av kvinnor (1979), tortyr (1984) och barnets
            rättigheter (1989).
          </p>
          <p xml:id="i-C7cNV4odCHof9uvF34EBvZ">
            Internationella regler inom området mänskliga rättigheter reglerar
            förhållandet mellan statsmakten och den enskilde. Rättigheterna
            är knutna till individen som ska kunna åtnjuta dessa ensam eller
            tillsammans med andra. Det är staten, det vill säga ett lands
            regering, som har ansvaret för att rättigheterna respekteras och
            att dessa omsätts i praktiken genom bland annat fungerande rättsväsen,
            lagstiftning, undervisning och socialt stöd. Staten är skyldig
            att se till att dess företrädare agerar i enlighet med de mänskliga
            rättigheterna och måste på olika sätt förhindra att dess företrädare
            begår brott mot de mänskliga rättigheterna.
          </p>
          <p xml:id="i-PDoE8yZUfZ1ZX72fiBJZJf">
            Regimer som kränker de mänskliga rättigheterna har ibland försvarat
            detta med att just deras länder har särskilda förhållanden som
            gör detta befogat eller med att mänskliga rättigheter inte får
            hindra utövandet av traditionella kulturella sedvänjor, till exempel
            beträffande kvinnors och flickors ställning. Rättigheterna i FN:s
            allmänna förklaring om de mänskliga rättigheterna från 1948 är
            universella. De gäller för alla människor, utan åtskillnad, och
            ska respekteras över hela världen, oavsett land, kultur och specifik
            situation. Socialdemokraterna har och har alltid haft en icke-kulturrelativistisk
            syn på mänskliga rättigheter.
          </p>
          <p xml:id="i-KJFc9tu5L2VyGGFun67bbz">
            FN:s konvention om medborgerliga och politiska rättigheter slår
            fast de grundläggande friheterna och rätten till skydd mot övergrepp.
            Konventionen behandlar rätten till liv, förbud mot tortyr och
            mot slaveri samt olika friheter såsom yttrande- och religionsfrihet.
            Till konventionen hör två fakultativa protokoll. Det första protokollet
            gäller individuella klagomål över påstådda konventionskränkningar
            och det andra protokollet avskaffande av dödsstraffet.
          </p>
          <p xml:id="i-GZjzhZCYVb8jYJv9rnzTik">
            FN:s konvention om de ekonomiska, sociala och kulturella rättigheterna
            innehåller rättigheter som hör samman med de grundläggande behoven.
            Där behandlas rättigheter som rätten till arbete, rätten till
            en tillfredsställande levnadsstandard och rätten till utbildning.
            Stater som anslutit sig till konventionen ska till fullo utnyttja
            sina tillgängliga resurser för att säkerställa att konventionens
            rättigheter gradvis förverkligas. Till denna konvention finns
            inget fakultativt protokoll. Det pågår ett arbete och Sverige
            har deltagit aktivt i detta. Protokollet ska vara ett sätt för
            individuell klagorätt också för ekonomiska, sociala och kulturella
            rättigheter, något som inte finns i dag och som är en brist. Sverige
            måste fortsätta arbeta för att ett fakultativt protokoll blir
            verklighet och vara en positiv kraft i framtagandet. Under inga
            omständigheter får Sverige hindra utarbetandet av tilläggsprotokollet.
          </p>
          <p xml:id="i-NxSSrwLixNHVUedDrjK7fj">
            Trots att alla stater formellt har erkänt de mänskliga rättigheterna
            sker kränkningar av dessa kontinuerligt och medvetet. Konservativa
            och liberaler bortser gärna från de sociala, ekonomiska och kulturella
            rättigheterna som kräver ett aktivt, kollektivt, medmänskligt
            ansvar för att förverkligas. De godtar endast de formella politiska
            friheterna. Å andra sidan finns kommunistiska, religiöst fundamentalistiska
            och andra totalitära idéer och samhällsskick som medvetet kränker
            individernas politiska fri- och rättigheter med en illusion om
            ett högre framtida mål.
          </p>
          <p xml:id="i-4uoZtKBTL6EzbcpqTkBJ3w">
            Socialdemokraterna anser att de mänskliga, medborgerliga, politiska,
            ekonomiska, sociala och kulturella fri- och rättigheterna är universella,
            odelbara och individuella. De får varken inskränkas av stater
            eller andra aktörer.
          </p>
          <head xml:id="i-P59zU7pfzirgGaizo4CiYT" type="h3">
            Dödsstraff och tortyr
          </head>
          <p xml:id="i-ATY1FrPcbYT5FWyQ33bKjg">
            Konventionen mot tortyr och annan grym, omänsklig eller förnedrande
            behandling eller bestraffning antogs av FN:s generalförsamling
            1984. Konventionen syftar till att förhindra tortyr eller liknande
            behandling och att skapa ett system av garantier för att den som
            utför eller har utfört sådana handlingar ska bestraffas. Till
            konventionen hör numera också ett fakultativt protokoll som syftar
            till att etablera ett nationellt och internationellt besöks- och
            inspektionssystem för att motverka förekomsten av tortyr eller
            liknande behandling på platser där personer hålls frihetsberövade.
          </p>
          <p xml:id="i-6odqc6EfBEGBrnENrEEFdb">
            Tortyr och misshandel utgör en av de mest motbjudande kränkningarna
            av de mänskliga rättigheterna och människans värdighet. Enligt
            den allmänna förklaringen om de mänskliga rättigheterna ska ingen
            utsättas för tortyr eller grym, omänsklig eller förnedrande behandling
            eller bestraffning. Inga undantag är tillåtna enligt internationell
            lag. Alla länder är skyldiga att följa det ovillkorliga förbudet
            mot alla former av tortyr och misshandel. Trots världssamfundets
            ansträngningar förekommer fortfarande tortyr och misshandel i
            alla delar av världen. Straffrihet för förövare av tortyr och
            misshandel fortsätter att råda i många länder.
          </p>
          <p xml:id="i-5QWpvWZhhhybBKYSi6FijX">
            Dödsstraffet är ett djupt omänskligt straff. Dess grymhet och
            oåterkalleliga natur gör det till ett straff som inte bör ha någon
            plats i en civiliserad rättsordning. Sverige måste agera bilateralt,
            i EU-arbetet och i FN-sammanhang, för att dödsstraffet avskaffas
            helt.
          </p>
          <p xml:id="i-NWW9gRiZEKtH9HbBbucrx5">
            I avvaktan på ett generellt förbud mot dödsstraffet försöker
            Sverige och EU förmå andra stater att ansluta sig till det internationella
            protokoll som reglerar ett successivt avskaffande av dödsstraffet.
            Sverige respektive EU stöder också flera av de organisationer
            som söker rikta omvärldens uppmärksamhet mot hur dödsstraffet
            tillämpas i dag.
          </p>
          <p xml:id="i-KuG8WHEXrz498wATL1DHGc">
            FN har bland annat i de internationella konventionerna om medborgerliga
            och politiska rättigheter, barnens rättigheter och om de ekonomiska,
            sociala och kulturella rättigheterna fastställt strikta villkor
            för verkställighet av dödsstraff. I det andra fakultativa protokollet
            till konventionen om medborgerliga och politiska rättigheter föreskrivs
            att staterna själva ska förbinda sig att permanent avskaffa dödsstraffet.
          </p>
          <p xml:id="i-EzAH4bJ3g2gJbiaj42Raqo">
            Kina står ensamt för runt 90 procent av alla verkställda dödsdomar
            varje år. Även om mycket går åt rätt håll i Kina och den ekonomiska
            utvecklingen är blomstrande så är landet fortfarande en av världens
            mest hårdföra diktaturer. Situationen för mänskliga rättigheter
            är under all kritik. Antalet verkställda dödsdomar talar för det
            och också det faktum att dödsstraff utdömts efter summariska och
            tvivelaktiga rättsprocesser. Sverige måste i alla sammanhang kritisera
            Kinas politik rörande mänskliga rättigheter och då särskilt dödsstraffet.
          </p>
          <p xml:id="i-N6fbKsKoya7KrFo6M28AtW">
            Dödsstraffet återinfördes i USA 1976. Idag är Vitryssland, Uzbekistan
            och USA de enda staterna i OSSE som tillåter dödsstraff i fredstid.
            Dödsstraff är grymt och omänskligt, är inte avskräckande och är
            oåterkalleligt. USA är en demokrati som säger sig värna individens
            fri- och rättigheter därför ställer vi höga krav på USA. EU bedriver
            ett aktivt arbete i USA mot dödsstraffet och har särskilt uppmärksammat
            avrättningar av minderåriga och förståndshandikappade. Sverige
            måste, bilateralt och med EU, fortsätta arbetet med att förmå
            USA att avskaffa dödsstraffet.
          </p>
          <p xml:id="i-2957ZvGmtcs7xvHDQLiAJ1">
            Dödsstraff är alltid oacceptabelt, men vi vill ändå särskilt
            rikta vår avsky mot de stater som avrättar barn, som exempelvis
            Iran. Det måste vara en tydlig svensk hållning att fördöma detta.
          </p>
          <p xml:id="i-9vGPZywCYmG6B2DuszANsi">
            De mänskliga rättigheterna kränks i det amerikanska lägret Guantánamo.
            Den borgerliga regeringen, som säger sig sätta skyddet av de mänskliga
            rättigheterna högst på sin dagordning, måste självklart kräva
            dess omedelbara stängning. Inte minst efter att det stått klart
            att den amerikanska administrationen sagt att skendränkningar
            är en acceptabel förhörsmetod. Detta måste Sverige klart och tydligt
            fullständigt ta avstånd ifrån och inte vika en tum i sin kritik
            mot detta och i sitt försvar av de mänskliga rättigheterna.
          </p>
          <head xml:id="i-UShWdANdgE8XmEMQ2yVdHQ" type="h3">
            Mänskliga rättigheter i arbetslivet
          </head>
          <p xml:id="i-VEgMHNEpMfumht44XADXAv">
            De grundläggande mänskliga rättigheterna i arbetslivet måste
            stärkas och respekteras universellt. Den fria förenings- och förhandlingsrätten
            ska garanteras och slavarbete, barnarbete och diskriminering,
            inklusive lönediskriminering mellan könen, elimineras. Det är
            inte acceptabelt att 73 miljoner barn under tio år i dag arbetar
            och att 22 000 barn dör varje år till följd av skador på arbetet.
            Arbetet inom Internationella arbetsorganisationen (ILO) måste
            därför få ökad tyngd och fler länder måste förmås att ratificera
            ILO:s konventioner.
          </p>
          <p xml:id="i-L5bFx21mSCzQoL9S544rcv">
            Den svenska och internationella fackföreningsrörelsen spelar
            en avgörande roll som samhällsomdanare och resurs för hållbar
            ekonomisk utveckling. Fria demokratiska fackföreningar värnar
            arbetstagarnas rättigheter och villkor och bidrar till ökad social
            rättvisa. Utan fackföreningar och progressiva politiska rörelser
            som samverkar över gränserna kommer de multinationella företagen
            lätt att kunna ställa industrier och länder mot varandra. Företagen
            agerar över gränserna. Det måste även politiken och fackföreningsrörelsen
            göra. Därför måste också arbetstagarna runtom i världen garanteras
            rätten att kunna vidta internationella sympatiåtgärder.
          </p>
          <p xml:id="i-QnuAfX1YtwdEtJNgVB7eEb">
            Framväxten av en allt starkare europeisk och internationell arbetsrätt
            och internationella fackliga avtal är lovande, både för ekonomisk
            utveckling och rättvisa. Socialdemokratin och den fackliga rörelsen
            kan och bör samverka även över gränserna. Vi kräver att grundläggande
            mänskliga rättigheter i arbetslivet förs in i internationella
            handelsavtal. Sverige ska hävda arbetstagarnas rättigheter i internationella
            organisationer som Internationella valutafonden, IMF och Världsbanken
            genom bilaterala kontakter och med upphandlingsregler på alla
            samhällsnivåer såväl globalt som nationellt. Därför bör Sverige
            ratificera ILO:s konvention 94 om offentlig upphandling. Det är
            nödvändigt att skapa opinion mot urusla arbetsförhållanden i hela
            världen.
          </p>
          <p xml:id="i-N3ZRe9mUPxzTyk9pshkmCP">
            Arbetarrörelsen måste också verka för att stärka den sociala
            dimensionen i de multilaterala organisationerna. Internationella
            organ som WTO och FN måste ges större befogenheter att ställa
            upp tydliga krav för hur handeln bör ske över gränserna så att
            sociala framsteg i rika samhällen inte sker på bekostnad av förfärliga
            förhållanden i andra länder. Ju fler som delar på handeln, desto
            fler måste också dela det ansvar som följer. Handel med varor
            och tjänster måste liksom på övriga marknader ske med tydliga
            regelverk och skydd för svagare aktörer och länder.
          </p>
          <p xml:id="i-McqYTiQ2bqDwD78mKE13qQ">
            Socialdemokratin kan aldrig acceptera att konkurrenskraft skapas
            genom lägre löner, sämre arbetsvillkor, rovdrift på miljön, exploatering
            av människor och sämre välfärd. Vi ska arbeta för att fler länder
            följer strävan mot toppen, med möjlighet till utveckling och rättvis
            fördelning. Dessutom kan den ökade ekonomiska integrationen leda
            till att priser och löner så småningom närmar sig varandra i en
            värld med fri rörlighet för varor, tjänster, kapital och människor.
            Förändring är omvälvande för alla, i såväl industrialiserade som
            icke- industrialiserade länder.
          </p>
          <p xml:id="i-MLKG2MEp7iWU63NCJapMnE">
            Framsteg ska vinnas genom ökade investeringar i människor och
            genom större miljöhänsyn. Vi vill inte att billiga konsumtionsvaror
            här hemma ska bygga på usla arbetsvillkor och svältlöner på andra
            håll i världen. Tillväxt utan mänskliga rättigheter, ökande sociala
            klyftor eller utarmning av vår miljö gör oss inte rikare. Tvärtom
            är det endast en social och miljömässigt hållbar utveckling som
            skapar hållbar tillväxt. Bara på så sätt kan människors trygghet
            öka och livskvalitet förbättras oavsett var i världen man lever.
          </p>
          <p xml:id="i-Ds6R99psRrFs1KaPtKrVDg">
            Även om regeringen uttalat att efterlevnaden av och respekten
            för de mänskliga rättigheterna för arbetstagare ska stärkas globalt
            verkar detta ha försvunnit helt i regeringens nya fokusering av
            målen för utvecklingspolitiken. Det ideologiska skiftet märks
            genom att fokus alltmer läggs på marknaden, inte människan. Regeringen
            lägger helt enkelt ingen större vikt vid mänskliga rättigheter
            i arbetslivet eller vid den fackliga organiseringens betydelse
            för ett samhälles utveckling.
          </p>
          <p xml:id="i-WDDCnYsf56GouDGPMPoH5A">
            Fria fackföreningsinternationalen (FFI) pekar på allvarliga brister
            i de mänskliga rättigheterna. Enligt organisationen dödades 144
            personer på olika håll i världen under 2006 på grund av att de
            var fackligt aktiva. FFI slår fast att fackligt aktiva i många
            länder fortsätter att fängslas, avskedas och diskrimineras samtidigt
            som legala hinder används för att hindra facklig organisering
            och kollektivavtalsförhandlingar, vilket berövar miljontals arbetare
            deras rättigheter.
          </p>
          <p xml:id="i-MQ9MC99xQmLgxLCVCMfjnR">
            Rätten att organisera sig och rätten att sluta kollektiva avtal
            är grundläggande för att utveckla mänskliga rättigheter på arbetsplatserna,
            liksom också strids- och sympatiåtgärderna. Den här kombinationen
            av organisationsrätt, kollektiva avtal, stridsåtgärder och sympatiåtgärder
            liksom satsningar på sysselsättningen är viktig för att man ska
            kunna värna mänskliga rättigheter, för att människor ska kunna
            forma sina egna liv, ha makt över sina egna liv och också kunna
            kämpa för andra människors mänskliga rättigheter. Viktiga verktyg
            utgörs av ILO:s konventioner.
          </p>
          <p xml:id="i-HJ33L8fdfMxJksXmptUACz">
            Under de senaste åren har ILO drivit en kampanj för ratifikation
            och uppfyllande av organisationens åtta kärnkonventioner. Dessa
            avser mänskliga rättigheter inom områdena föreningsfrihet och
            förhandlingsrätt, icke-diskriminering i arbetslivet, förbud mot
            tvångsarbete och förbud mot barnarbete. Sverige har ratificerat
            samtliga dessa konventioner och stöder aktivt ILO:s arbete för
            universell ratifikation av dessa grundläggande instrument såsom
            förutsattes i en deklaration om grundläggande principer och rättigheter
            i arbetslivet som antogs av ILO 1998.
          </p>
          <p xml:id="i-8EMCmSKw7EH5qL26XENtxw">
            ILO:s stadga och ILO:s konventioner och då främst nr 87 om föreningsfrihet
            och nr 98 om rätt att sluta kollektivavtal innefattar inte explicit
            strejkrätten och inte heller rätten till sympatiåtgärder. Socialdemokraterna
            förespråkar rätten till gränsöverskridande fackliga strids- och
            sympatiåtgärder. Vi ser en brist i att det i ILO:s system idag
            inte finns en internationell rätt till fackliga strids- och sympatiåtgärder
            mot företag som inte respekterar ILO:s konventioner om rättigheter
            i arbetslivet.
          </p>
          <head xml:id="i-7QrdK2a71fTWSrCiGCfKqE" type="h3">
            Kvinnors rättigheter
          </head>
          <p xml:id="i-Rmf1hAgsFwdQQACd4gaXRp">
            Kvinnors rättigheter har alltid varit särskilt utsatta och grundas
            i en traditionell kulturell underordning i alla samhällen, som
            tagit sig olika uttryck. Socialdemokraterna är ett feministiskt
            parti och det genomsyrar också vårt internationella engagemang.
            Jämställdhet är en central samhällsfråga för både kvinnor och
            män. Att skapa lika möjligheter, rättigheter och skyldigheter
            innebär förändringar på en rad samhällsområden.
          </p>
          <p xml:id="i-UkNGhbt9Lx6nZ6SkkJqept">
            Selektiva aborter och barnamord riktade mot flickor förekommer
            i stor omfattning i vissa delar av världen. Uppemot 200 miljoner
            kvinnor och flickor saknas, sett ur demografisk synvinkel. Indien
            och Kina är enligt Unicef de länder där abortering av flickfoster
            förekommer mest. I Kina har ettbarnspolitiken och en preferens
            för pojkar lett till ett kraftigt underskott på flickor, i Indien
            är hemgift en huvudförklaring. Att betala hemgift förbjöds i indisk
            lag redan 1961 men praktiseras vitt över landet. Sammanlagt beräknas
            en halv miljon flickfoster aborteras varje år i Indien.
          </p>
          <p xml:id="i-V2yrkYxNHdNQ5YUCN1U2WN">
            Unicef anser att omfattningen av mödradödlighet är en av de största
            tragedierna i vår tid. Medan 1 av 4 000 kvinnor i den industrialiserade
            världen löper risk att dö under graviditet eller förlossning är
            andelen 1 av 16 i Afrika söder om Sahara och 1 av 43 i södra Asien,
            för att nämna ett par exempel. Kvinnor utgör mer än två tredjedelar
            av de 2,5 miljarder människor som räknas som fattiga.
          </p>
          <p xml:id="i-7R8prto7GSmZuhZMYvVLo6">
            FN-konventionen om avskaffande av all slags diskriminering av
            kvinnor (Cedaw) antogs av FN:s generalförsamling 1979. Konventionen
            ger ett ramverk för att säkerställa lika rätt för kvinnor och
            män. Till konventionen hör ett fakultativt protokoll som ger klagorätt
            vad gäller kränkningar av konventionens rättigheter. FN:s millenniedeklaration
            slog fast jämställdhet mellan könen och stärkande av kvinnors
            rättigheter som avgörande faktorer i fattigdomsbekämpningen. Medlemsstaterna
            åtog sig att bekämpa alla former av våld mot och att avskaffa
            all diskriminering av kvinnor.
          </p>
          <p xml:id="i-9vL2Dq5brikgkme9KjFtkq">
            Kvinnors rätt att bestämma över sina egna kroppar, sexuell och
            reproduktiv hälsa och sexuella och reproduktiva rättigheter (SRHR),
            är grundläggande. Bristen på dessa rättigheter är förödande. Varje
            dag, varje minut dör en kvinna som är gravid eller när hon föder
            barn, de flesta i utvecklingsländer. Mer än 530 000 kvinnor dör
            varje år av komplikationer i samband med graviditet och förlossning.
            Genom tillgång till preventivmedel, läkarvård, sexualundervisning
            och tillgång till säkra aborter skulle de flesta dödsfall kunna
            undvikas. Osäkra aborter tar 200 kvinnors liv varje dag. I ökad
            jämställdhet och ökat självbestämmande, inte minst över den egna
            kroppen, ligger också den kanske viktigaste enskilda faktorn för
            att hejda spridningen av hiv/aids. Det är viktigt att arbetet
            för att genomföra intentionerna i den SRHR-policy den socialdemokratiska
            regeringen påbörjade fortsätter också under nuvarande regering.
            Myten om mödomshinnan och en nationell policy om hur sjukvården
            ska hantera kraven på rekonstruktion av mödomshinnor bör ingå
            i SRHR-policyn.
          </p>
          <p xml:id="i-67VkLjDAXnruAqDUQBSJkv">
            Abort är en rätt som vi ofta tar för given i Sverige men som
            i många länder är förbjuden eller hotas. Att kvinnan inte har
            rätten att bestämma över sin egen kropp är inte förenligt med
            en socialdemokratisk människosyn och aborträtten borde vara en
            mänsklig rättighet. Vi vill särskilt framhålla betydelsen av tillgång
            till preventivmedel, tillgång och rätt till säker och laglig abort
            samt empowerment av kvinnor. FN:s befolkningsorgan UNFPA gör viktiga
            insatser på detta område och vi socialdemokrater anser att Sverige
            fortsatt ska stödja dess arbete.
          </p>
          <p xml:id="i-21GMdHZvEhDx46yPiYAMiY">
            Som kvinna i Latinamerika är sexuell och reproduktiv ohälsa ett
            av de största hoten mot ens liv. Hösten 2006 införde Nicaragua,
            som är ett av länderna som ska fasas ut som svenskt biståndsland,
            totalförbud mot abort. Sverige ska vara en stark röst i SRHR-frågor,
            men rösten måste höras också i Latinamerika.
          </p>
          <p xml:id="i-HUg1nKMQXj2QP66eKnddQQ">
            Vi ser med stor oro hur rätten till fri abort i Europa hindras
            av att katolskt dominerade länder, som Polen, Irland och Malta,
            hellre framhåller avhållsamhet än en ökad användning av preventivmedel
            och tillgång till lagliga aborter. Trots att EU:s jämställdhetsministrar
            2005 antog en deklaration som pekar på att sexuella och reproduktiva
            rättigheter är en del av de mänskliga rättigheterna har EU som
            organisation förblivit tyst eller tomt bakåtsträvande när det
            gällt rätten till fri abort, preventivmedel och andra sexuella
            och reproduktiva rättigheter. Det finns många exempel på hur FN
            och EU inte har kunnat tala med en röst i dessa frågor detta trots
            att Europarådets parlamentariska kommitté antagit en resolution
            om att alla kvinnor i Europa har rätt till lagliga och säkra aborter.
            Samtidigt stryper USA biståndet till organisationer som informerar
            om eller hjälper kvinnor med aborter.
          </p>
          <p xml:id="i-LMLNFhmEWWWvuCheCyJPpm">
            Den 4 september i år antog dessutom Europaparlamentet en resolution
            som uppmanar EU-kommissionen och ministerrådet att verka för att
            alla kvinnor får tillgång till den information och service som
            krävs för att det femte millenniemålet om minskad mödradödlighet
            ska nås. Här måste Sveriges regering spela en större och mer aktiv
            roll.
          </p>
          <p xml:id="i-GnSvPpnLqcUmgmV2bqutPr">
            Över hela världen och utan undantag för någon region är våld
            utövat av den egna partnern och inom familjen den vanligaste formen
            av våld mot kvinnor. I många länder behandlas våld mot kvinnor
            inom familjen fortfarande som ett privat problem och inte som
            det angelägna politiska och samhälleliga problem det utgör. Stater
            har skyldighet att på alla sätt förhindra alla former av våld
            mot kvinnor. Underlåtenhet att göra detta innebär att staten gör
            sig skyldig till en kränkning av de mänskliga rättigheterna. Sverige
            och EU måste i internationella sammanhang enträget fortsätta fästa
            uppmärksamheten på dessa frågor.
          </p>
          <p xml:id="i-7Gxa5BciYJHo3zqSy6d6pN">
            Mäns våld mot kvinnor är ett av de allvarligaste folkhälsoproblemen.
            Mäns våld mot kvinnor är ett jämställdhetsproblem där den traditionella
            könsmaktsordningen om mäns överordning och kvinnors underordning
            fortfarande har betydelse. Förslagen och strategierna som den
            borgerliga regeringen lyft fram är defensiva, otydliga och saknar
            konkretion. Vi menar att frågan behöver lyftas fram och prioriteras
            tydligare.
          </p>
          <p xml:id="i-X3ry1bxCwLvZwqnkk9i8ht">
            Kvinnorna är ofta familjeförsörjare och hos kvinnorna ligger
            en viktig nyckel till utveckling. Samtidigt har kvinnor inte alls
            samma möjligheter som män att ta ansvar för sina liv, kunna påverka
            samhället eller ta del av globaliseringens fördelar. Biståndet
            måste stärka kvinnors ställning och rättigheter. Satsningar på
            kvinnors utbildning får direkta effekter på reproduktionsmönstren.
            Det leder till minskad barnadödlighet, ökad preventivmedelsanvändning,
            förbättrat näringsintag och ökad satsning på barns skolgång etc.
          </p>
          <p xml:id="i-k1KQNc8bFDksX8xKdVesZ">
            Kvinnor måste ges samma rättigheter som män inom samhällets alla
            områden. Inte minst handlar det om att förmå stater som ratificerat
            kvinnokonventionen, men med ett kulturellt undantag, att fullt
            ut ratificera och implementera konventionen, detta så att kvinnor
            och män likställs inför lagen även vad gäller exempelvis ägande,
            arv och vårdnad av barn.
          </p>
          <p xml:id="i-QteGrJaw1sxf1KCN8fjKj2">
            Vi socialdemokrater vill också framhålla vikten av kvinnor i
            beslutsfattande positioner, detta av två enkla skäl. Det första
            och uppenbara är det demokratiska. Kvinnor utgör halva befolkningen
            och ingen ska på grund av sitt kön utestängas från makt. Det andra
            handlar om politiska prioriteringar. Erfarenhet från utvecklingsländer
            visar att beslutande församlingar som har en hög andel kvinnor
            i högre grad prioriterar hälsa, utbildning och förbättringar i
            det lilla som i förlängningen är den bästa grunden för en positiv
            utveckling.
          </p>
          <p xml:id="i-NxPsykZMxhTLU5fKx9RUTg">
            Under avsnittet säkerhetspolitik skriver vi om kvinnor och barns
            särskilt utsatta position i konflikt och krig samt om deras roll
            både i det förebyggande och det återuppbyggande arbetet.
          </p>
          <head xml:id="i-GPLiMEKuYYReULqWS3fpnP" type="h3">
            Handel med människor
          </head>
          <p xml:id="i-Dzp8xHPxod7FfipfphQPEP">
            FN har vid upprepade tillfällen tagit avstånd från prostitution,
            till exemepel i FN-konventionen The Convention for the Suppression
            of the Traffic in Persons and the Exploitation of the Prostitution
            of Others från 1949, i FN:s kvinnokonvention, Cedaw, från 1979,
            som föreskriver att konventionsstaterna ska vidta alla lämpliga
            åtgärder, inklusive lagstiftning, för att bekämpa alla former
            av handel med kvinnor och utnyttjande av kvinnoprostitution och
            i FN:s deklaration om avskaffande av våld mot kvinnor från 1993.
            Pekingplattformen från kvinnokonferensen 1995, som dock beklagligt
            gör en distinktion mellan frivillig och påtvingad prostitution,
            och Palermodeklarationen från år 2000 anges som det första internationella
            dokument som nämner männen som efterfrågar prostituerade kvinnor.
            Vi kan dela den uppfattningen, men regeringen får inte nöja sig
            med att förvalta utan har ett ansvar för att gå vidare och att
            gå före. Sverige ska vara ett föredöme.
          </p>
          <p xml:id="i-SwhWyeuN5jJxE9FmsRc3CC">
            Enligt Amnesty International är människohandel eller trafficking
            en av de mest utbredda och grövsta formerna av våld mot kvinnor.
            Trafficking är inte enbart ett brott mot mänskliga rättigheter
            generellt utan inbegriper kränkningar såsom tortyr, misshandel,
            frihetsberövande, kränkningar av rätten till hälsa och rätten
            till rättvis behandling, upprättelse och ersättning.
          </p>
          <p xml:id="i-BzcCuDgPZnnHMFP38FY2uW">
            Den mest cyniska brottsligheten är den växande handeln med kvinnor
            och barn för sexuellt utnyttjande och prostitution. Hundratals
            kvinnor kommer till Sverige varje år genom denna handel. Sverige
            har varit drivande internationellt för att motverka människohandeln
            både inom EU och FN. Sexslavhandeln måste stoppas människan är
            ingen handelsvara.
          </p>
          <p xml:id="i-AiPCneM2hzo7DD3Hq4cjeS">
            Sverige har ännu inte ratificerat Europarådets konvention mot
            människohandel. Den borgerliga regeringen pekar i skrivelsen på
            vikten av att tydligt agera mot människohandel. Trots detta har
            polisens resurser mot människohandel dragits ned. Den tidigare
            socialdemokratiska regeringen öronmärkte särskilda medel till
            polisens kamp mot människohandel. Dessa medel tog den borgerliga
            regeringen bort efter valet. Vi socialdemokrater vill att särskilda
            medel också i framtiden öronmärks hos polisen för kampen mot människohandel.
          </p>
          <p xml:id="i-7QXSCdFH9BgfQECGb5nvYY">
            Sverige var initiativtagare till den konvention mot människohandel
            som nu har trätt i kraft. Men Sveriges ratificering har av regeringen
            förskjutits i tiden vid upprepade tillfällen och det är ännu oklart
            när en ratificering kan ske och hur lagstiftningsförändringar
            kan komma till uttryck. Vi beklagar också att Sverige ställt sig
            utanför konventionens övervakningsmekanism, Greta. Att det svenska
            stödet till sexköpslagen vacklar trots att lagen har visat sig
            vara såväl framsynt som ett verkningsfullt verktyg mot människohandel
            och prostitution är olyckligt. Vi oroas såväl av majoritetens
            splittring som av dess ovilja att lyfta fram sexköpslagen i europeiska
            och internationella sammanhang. Sveriges sexköpslag ska hävdas.
          </p>
          <head xml:id="i-FKz8A9MQqNPmhGXi1dnUoq" type="h3">
            Situationen för minoriteter
          </head>
          <p xml:id="i-Sujn4AkWfWcJdXxEDqk6q3">
            Enligt FN finns i nästan alla länder en eller flera minoriteter.
            Det finns ingen tillförlitlig statistik men uppskattningsvis tillhör
            1020 procent av världens befolkning minoriteter. Detta innebär
            att mellan 600 och 1 200 miljoner människor är i behov av särskilda
            åtgärder för skydd av sina rättigheter då minoriteter ofta finns
            bland de mest missgynnade grupperna i samhället och att personer
            i minoritetsgruppen ofta utsätts för diskriminering och orättvisa
            samt utesluts från meningsfyllt deltagande i samhälleligt och
            politiskt liv.
          </p>
          <p xml:id="i-DQVBFCrWpasmeaFzL8oce4">
            FN antog 1965 konventionen om avskaffande av alla former av rasdiskriminering.
            Konventionsstaterna ska vidta olika typer av åtgärder, såsom lagstiftning
            och utbildningsinsatser, för att förhindra att människor blir
            diskriminerade på grund av etnisk tillhörighet. Sverige har ratificerat
            konventionen. Flertalet av FN:s övriga konventioner om mänskliga
            rättigheter innehåller också uttryckliga förbud mot rasdiskriminering.
          </p>
          <p xml:id="i-UnnU1NQgW2pUenEah6doiV">
            Enligt FN har skyddet av minoriteter fått ökad aktualitet under
            senare år. Detta beror på att etniska, rasmässiga och religiösa
            spänningar har blivit starkare och kommit att utgöra hot mot ekonomisk,
            social och politisk samhällsstruktur i stater, liksom mot territoriell
            integritet. Det finns anledning att ge ökad uppmärksamhet åt skydd
            för minoriteter och att motverka diskriminering av personer som
            tillhör nationella, etniska, religiösa eller språkliga minoriteter.
            I sammanhanget vill vi också understryka att både islamofobi och
            antisemitism måste bekämpas.
          </p>
          <p xml:id="i-HD6wmvSGNasgg85s7ppsui">
            Det finns många folkgrupper/minoriteter som på olika sätt lever
            i en svår situation under förtryck, i diskriminering eller som
            på andra sätt får sina mänskliga rättigheter kränkta, och skulle
            förtjäna att uppmärksammas ytterligare. Några få av alldeles för
            många exempel utgörs av kurderna, som är ett folk utan land, och
            romerna som i många länder tillhör samhällets mest utsatta grupper
            eller religiöst förtryckta minoriteter.
          </p>
          <head xml:id="i-LxdpUeHDzcHLP4CDU3ThkE" type="h3">
            HBT-personers rättigheter
          </head>
          <p xml:id="i-TxyTZXWLuDEwN79UUPdXW1">
            I omkring 70 länder är det olagligt med sexuella relationer mellan
            personer av samma kön. I sex länder är samkönad kärlek belagd
            med dödsstraff. Förtryck, diskriminering eller bestraffning av
            människor på grund av deras sexuella läggning strider mot mänskliga
            rättigheter. Övergrepp mot och diskriminering av personer på grund
            av sexuell läggning måste motarbetas och ståndpunkten främjas
            att alla individer ska kunna åtnjuta sina rättigheter oavsett
            sexuell läggning. En attitydförändring bland FN:s medlemsländer
            kan påskyndas genom att frågorna tas upp i olika internationella
            forum.
          </p>
          <p xml:id="i-Pyyod4qW1J2zypfEHazM9h">
            I var och en av FN-konventionerna om medborgerliga och politiska
            respektive ekonomiska, sociala och kulturella rättigheter ges
            det uttryck för den folkrättsligt viktiga principen om icke-diskriminering.
            Ett antal exempel på diskrimineringsgrunder räknas upp, däribland
            ras, hudfärg och religion däremot inte sexuell läggning. De diskrimineringsgrunder
            som anges utgör inte en uttömmande lista och därför kan även andra
            diskrimineringsgrunder, såsom sexuell läggning, omfattas av artikelns
            tillämpning. Trots att många stater, likt Sverige, gör denna tolkning
            finns idag utrymmet för att tolka bort sexuell läggning som grund
            för diskriminering. Ett sätt att påskynda en attitydförändring
            är att påbörja ett arbete kring en HBT-konvention. Även om FN:s
            konvention om mänskliga rättigheter omfattar HBT-personer bör
            Sverige bli mera pådrivande för en HBT-konvention.
          </p>
          <p xml:id="i-B8zQePCwywJYqfmhJFxpF1">
            I globala sammanhang är det svårt att ta upp och diskutera frågor
            om diskriminering på grund av sexuell läggning och vikten av att
            skydda och respektera mänskliga rättigheter för HBT-personer.
            Frågan är på många håll omgärdad av religiösa och kulturella tabun
            och motståndet är kompakt från en majoritet av FN:s medlemsländer.
            Motståndet får absolut inte hindra Sverige från att driva dessa
            frågor bilateralt och multilateralt. Dessutom vill vi betona att
            vikt läggs vid att uppmana länder där homosexualitet bestraffas
            med dödsstraff att avskaffa detta.
          </p>
          <p xml:id="i-MRsQRYY6JnJmbh4rDPAhrp">
            I de rapporter om mänskliga rättigheter i världens länder som
            publiceras på Utrikesdepartementets webbplats redovisas uppgifter
            om situationen för HBT-personer. Vi har förståelse för att tillgången
            till information varierar mellan olika länder. Vi vill dock påpeka
            att särskilt avsnittet kring HBT i MR-rapporterna måste förbättras.
            Det är viktigt att synliggöra situationen inte bara för homosexuella
            män utan även för lesbiska kvinnor.
          </p>
          <p xml:id="i-VZZdPpWugMN9juj9ypy892">
            Sidas handlingsplan för konkretisering av homo-, bi- och transfrågor
            i utvecklingssamarbetet 20072009 är en uppföljning av den studie
            om svensk policy kring homo, bi- och transfrågor i internationellt
            utvecklingssamarbete som Sida lät genomföra på uppdrag av den
            socialdemokratiska regeringen under hösten 2005. Handlingsplanen
            ska konkretisera hur arbetet med HBT-frågor ska integreras i utvecklingssamarbetet.
            Det övergripande målet är att homo-, bisexuella, trans- och intersexpersoner
            ska kunna förbättra sina levnadsvillkor i de länder där Sverige
            bedriver utvecklingssamarbete. Detta innebär att i de länder där
            Sverige systematiskt inkluderar ett HBT-perspektiv så förväntas
            rättighets- och fattigdomssituationen för HBT-personer förbättras.
          </p>
          <p xml:id="i-7pM19WNNGhUDpBRMVJXoNb">
            Vi socialdemokrater är mycket glada att handlingsplanen kommit
            till stånd. Väl medvetna om att en handlingsplan i sig inte löser
            situationen rörande mänskliga rättigheter för HBT-personer så
            ser vi planen som ett viktigt steg på vägen för att lyfta upp
            HBT-perspektivet i svensk utrikespolitik. Vi socialdemokrater
            förutsätter att det till riksdagen återkommer redovisningar från
            regeringen om hur arbetet med handlingsplanen fortlöper och hur
            regeringen avser att gå vidare med dessa viktiga frågor. Vi förutsätter
            att regeringen återkommer med en uppdatering och fortsättning
            av handlingsplanen efter 2009.
          </p>
          <head xml:id="i-2wAegDdUxj7KN9kUb5nMmZ" type="h3">
            Rättssäkerhet i kampen mot terrorism
          </head>
          <p xml:id="i-XnsqEvfosnkAngxaDpXPY6">
            Sedan terrorattentatet den 11 september 2001 har kampen mot terrorism
            präglat den internationella agendan. Den internationella terrorismen
            styrs av krafter som politiskt och medvetet hotar våra öppna samhällen,
            dels genom direkta dåd, dels genom hot i syfte att tvinga oss
            till eftergifter vad gäller öppenhet, demokrati och mänskliga
            rättigheter. Det kan vi aldrig acceptera. Kampen mot internationell
            terrorism är viktig och måste föras i ett brett internationellt
            samarbete. Den kräver samarbete mellan stater och internationella
            organisationer, där FN har en central roll. För att vår kamp ska
            lyckas måste den bygga på respekt för de mänskliga rättigheterna
            och folkrätten.
          </p>
          <p xml:id="i-WHKN5H1ymNSJ6aFYznPAwx">
            Men i en ojämn kamp mot en fiende som inte skyr några medel ställs
            det extra hårda krav på oss som tror på demokrati och varje individs
            okränkbarhet. I kampen mot terrorismen måste rättssäkerheten för
            den enskilde individen vara tydlig. Vår gemensamma kamp mot terrorism
            skadas när den förs utan hänsyn till de värden den ska försvara.
          </p>
          <p xml:id="i-NMzC1dTdn7L8ehTPfNiuZm">
            Den förra socialdemokratiska regeringens tydliga ställningstagande
            att Guantánamo-fängelset ska stängas är ett sådant exempel. Basen
            har sedan 2002 använts som fångläger för personer med misstänkt
            koppling till al-Qaida. Denna fångenskap, utan rättegångar eller
            formella brottsanklagelser, kritiseras av hela det internationella
            samfundet för att bryta mot de mänskliga rättigheterna och Genèvekonventionen.
          </p>
          <p xml:id="i-8tgo4EkhnyWhAsSpRy6XVo">
            Den svenska regeringen vill vara en stark röst för mänskliga
            rättigheter och demokrati i världen. Då måste även USA och Ryssland
            kritiseras när de bryter mot de mänskliga rättigheterna.
          </p>
          <p xml:id="i-Js93n8u9feBn2ZPUPeT8zG">
            De så kallade terroristlistor som FN upprättade kort tid efter
            terrorattackerna i USA i november 2001 var undermåliga vad gäller
            rättsäkerhet. Den dåvarande socialdemokratiska regeringen agerade
            med framgång både inom FN och EU för att omgärda listningen med
            regler och öppenhet. Det är inget lätt arbete, men nödvändigt
            då det är just ett öppet samhälle vi vill värna. Terroristlistning
            av individer är problematiskt och vi önskar att det skulle gå
            att finna bättre sätt att arbeta på. Men då dessa listor finns
            och är en aktiv del i kontrollen av internationella terrorister
            är det av yttersta vikt att arbetet med att förfina rättssäkerheten
            kring dessa fortsätter. En möjlig väg vore att införa en internationell
            rättslig överklagandeinstans för personer och organisationer som
            listats. Det skulle öka rättssäkerheten i listor som verktyg.
          </p>
          <p xml:id="i-RK2GLNQ1jGEVj8S3ky7mU1">
            Kampen mot terrorism har på senare tid mycket kommit att handla
            om var individer ska lagföras och om utlämningar av misstänkta
            förbrytare. Sverige fick kritik från FN:s tortyrkommitté för utlämningen
            av två egyptier då detta gjordes mot så kallade diplomatiska försäkringar
            om att de inte skulle komma att torteras. Senare visade det sig
            att fångarna trots detta torterades i fängelse och under förhör.
            Det socialdemokratiska partiet ställer sig mycket tveksamt till
            att det finns något tillfälle då utlämning mot diplomatiska försäkringar
            är befogade.
          </p>
          <p xml:id="i-LAgmxWKU3ngk9My2uHqSAb">
            Vi har också på senare år fått dokumenterade exempel på CIA-läger
            och CIA-flygningar av fångar till länder där förhör kan genomföras
            med betydligt hårdare metoder än vad som skulle vara möjligt i
            amerikanska fängelser, en form av tortyr på entreprenad. Vi socialdemokrater
            är ytterst kritiska till detta sätt att förhålla sig till internationell
            rätt och internationella förbud mot tortyr. Vår kritik riktar
            sig både mot de stater där tortyren av misstänkta terrorister
            de facto utförs, och mot USA som ser mellan fingrarna med detta.
          </p>
          <head xml:id="i-89C3zyvLPwnzK5UmDEv9kR" type="h3">
            Enskilda fall och Dawit Isaak
          </head>
          <p xml:id="i-K5jjZmmejHS4Ztg4uLZAXn">
            I den internationella rätten slås fast att utlänningarnas personliga
            frihet måste respekteras. Av detta följer bland annat krav på
            att det ska finnas en straffrätt och straffprocessrätt som inte
            diskriminerar dem och krav på att godtyckliga frihetsingrepp inte
            förekommer. Rätten att ge diplomatiskt skydd är en rättighet som
            tillkommer staten. Det är således staten som avgör om den vill
            ingripa eller inte till förmån för en enskild medborgare.
          </p>
          <p xml:id="i-JvmFtDRqag4x3fgDisuiey">
            Vi socialdemokrater kände en djup oro när statsminister Fredrik
            Reinfeldt uttalade att han som regeringschef inte tar upp enskilda
            fall av kränkningar i bilaterala samtal. Hade detta fått bli regeringens
            hållning hade det inneburit en förändring i svensk utrikespolitik.
            En av styrkorna i det svenska arbetet för mänskliga rättigheter
            har varit just att vi har kunnat kritisera såväl stater som gerillarörelser
            och kombinera detta med ett genuint engagemang för den enskilde
            som drabbas. Vi anser att det är en skyldighet att som regeringschef
            synliggöra om svenska medborgare utomlands får sina mänskliga
            rättigheter kränkta.
          </p>
          <p xml:id="i-JK4FMGUdtsnRLiLP9xw8gZ">
            2001 fick Eritreas president Isayas Afeworki mycket kritik för
            hur han styrde landet. I skuggan av terrorattackerna i USA i september
            2001 passade regimen på att fängsla kritikerna och stänga all
            oberoende press. 11 politiker och 10 journalister fängslades,
            däribland den svenska medborgaren Dawit Isaak. Sedan dess sitter
            Dawit Isaak fängslad utan rättegång och utan kontakt med omvärlden.
            Inskränkningarna av yttrandefrihet fortsätter i Eritrea. Regeringen
            måste ta upp bristen på respekt för de mänskliga rättigheterna
            med företrädare för Eritrea. Dawit Isaak och andra fängslade i
            motsvarande situation måste omedelbart släppas eller få en rättvis
            rättegång enligt internationella vedertagna rättsnormer.
          </p>
          <head xml:id="i-LewWpwonXYE7DMAhgeVNBD" type="h3">
            FN:s råd för mänskliga rättigheter
          </head>
          <p xml:id="i-TrkgaQsF1wLZB4weie83N5">
            FN:s nya MR-råd syftar till att främja och skydda de mänskliga
            rättigheterna på global nivå och kan löpande under året ta sig
            an kränkningar av de mänskliga rättigheterna. Rådet ersätter den
            gamla kommissionen för mänskliga rättigheter som har kritiserats
            hårt för bristande trovärdighet på grund av att MR-förbrytare
            har ingått som medlemmar.
          </p>
          <p xml:id="i-Hm8XgiYpKCENSYVRubEmdY">
            I den text som ligger till grund för det nya MR-rådet sägs att
            medlemmar som valts till rådet ska upprätthålla högsta standard
            när det gäller främjande och skydd av mänskliga rättigheter, till
            fullo samarbeta med rådet, och bli granskade under den generella
            periodiskt återkommande granskningsmekanismen, under sin medlemskapsperiod.
          </p>
          <p xml:id="i-TusrqpgXmf8SssQ16QGKv7">
            De 47 medlemmarna i rådet väljs individuellt genom en absolut
            majoritet i generalförsamlingen. Om rådets medlemmar misslyckas
            med att upprätthålla höga normer beträffande mänskliga rättigheter,
            kan de avstängas genom två tredjedels majoritet vid omröstning
            bland medlemmarna i generalförsamlingen som är närvarande vid
            mötet.
          </p>
          <p xml:id="i-NydYctmoG1gLw8aXzSeenA">
            Vi socialdemokrater bejakar övergången till ett MR-råd. Vi ser
            det som ett stort framsteg och vill att Sverige ger sitt stöd
            till rådets arbete, men vill också betona att rådets arbetsformer
            är en kompromiss. Det faktum att Vitryssland kunde ta sig så långt
            som till slutomröstning för att vara en av medlemmarna i rådet
            är mycket oroande och pekar på de problem som rådets konstruktion
            har. Men faktum är också att Vitryssland valdes bort, vilket i
            sin tur pekar på att det finns mekanismer för granskning som är
            starkare än i den gamla kommittén för mänskliga rättigheter.
          </p>
          <p xml:id="i-EXWW8VFSBNboQb6o6qHrfi">
            Vi vill i detta sammanhang också tydliggöra att det socialdemokratiska
            partiet anser att MR-rådets specialrapportörer är ytterst viktiga
            för arbetet. Vi förutsätter att Sverige även framgent arbetar
            för att bevara specialrapportörerna. Dessutom vill vi betona att
            vi ser det som nödvändigt att hitta former för NGO:s deltagande
            i MR-rådet.
          </p>
          <head xml:id="i-PFzaSrrdbqTVZqzcYzB4YE" type="h3">
            Internationella brottmålsdomstolen
          </head>
          <p xml:id="i-Bi6Rb4ZkLfXnKaUFDauC41">
            International Criminal Court (ICC) bygger på att
          </p>
          <list xml:id="i-6aK3XVqy4to4FfzzJ9x7NA" style="ul">
            <item xml:id="i-NmX8a2jkWrZVFPPsawbg1Z">
              det internationella samfundet har ett gemensamt ansvar för kränkningar
              av mänskliga rättigheter
            </item>
            <item xml:id="i-CSQfRXpEw5DvWy3nDD5UcP">
              den enskilde individen ansvarar för sina handlingar
            </item>
            <item xml:id="i-AqHBgnBbVu9EDTsK3QJGWp">
              lydnadsplikt utesluter inte ansvar för brott
            </item>
            <item xml:id="i-8mqbR328a1TqKMFEtRJvJp">
              ställning som stats- eller regeringschef inte friar från straffansvar.
            </item>
          </list>
          <p xml:id="i-3bJRtYi6Z5YiJ7t8AyKXBZ">
            Domstolens stadga, Romstadgan för den internationella brottmålsdomstolen,
            antogs år 1998 och trädde i kraft den 1 juli 2002. Idag är över
            100 stater parter till Romstadgan. Många större stater däribland
            USA, Ryssland, Kina och Indien står dock fortfarande utanför samarbetet.
            USA är den enda stat som aktivt motarbetat ICC. För att öka legitimiteten
            och för att intensifiera arbetet är det viktigt att fler stater
            tar aktiv del i ICC:s arbete. Sverige har ett viktigt ansvar i
            att förmå fler stater att ansluta sig till Romstadgan.
          </p>
          <p xml:id="i-MdCbe9xCzHYD6xvcdUZfiy">
            ICC kan döma över brotten folkmord, brott mot mänskligheten och
            krigsförbrytelser. Dessa brott existerade folkrättsligt redan
            före Romstadgans tillkomst. Dock har definitionerna av brotten
            utvecklats och konkretiserats i och med Romstadgan; till exempel
            är det explicit angivet att sexuellt våld kan utgöra brott. ICC
            kan som strängaste straff utdöma fängelse på livstid. Dödsstraff
            kan inte utdömas.
          </p>
          <p xml:id="i-XzybCuba4Gp4Ekpd7mLeUV">
            Brottsofferfonden har inrättats för att säkerställa att brottsoffer
            får en rättvis behandling vid rättegångar och att man som brottsoffer
            får möjlighet till skadestånd. Ersättning kan erhållas för medicinsk
            vård, fysiska och psykiska skador samt sakskador. Ersättning kan
            ges direkt till den enskilde eller till ett kollektiv. I de fall
            då den dömde inte har medel att betala skadestånd kan fonden utbetala
            ersättning från sina egna medel. Fonden får gåvor från stater,
            internationella organisationer och enskilda. Sverige är en av
            givarna till ICC:s brottsofferfond. För oss socialdemokrater är
            det viktigt, både för att ge domstolen möjlighet att arbeta effektivt
            och för att visa vårt stöd till dess viktiga arbete.
          </p>
          <p xml:id="i-Mh7AzNrMHtg1JRgrVfhuy6">
            För oss socialdemokrater är möjligheten att inom ramen för den
            internationella rättsordningen utkräva individuellt ansvar för
            brott mot de mänskliga rättigheterna ett avgörande framsteg.
          </p>
          <head xml:id="i-EVTPYfn9eCDNcyMbsrJ489" type="h3">
            Skyldigheten att skydda
          </head>
          <p xml:id="i-N6EwTbq2P9FjSAmcGS1Cvm">
            Socialdemokratin ser det som ett viktigt framsteg att världens
            länder antog principen om skyldigheten att skydda vid FN:s reformtoppmöte
            hösten 2005. Principen innebär att det är varje stats ansvar att
            skydda sin befolkning mot folkmord, krigsförbrytelser, etnisk
            rensning och andra brott mot mänskligheten och att agera för att
            förebygga sådana allvarliga övergrepp. I en situation när en stat
            inte förmår eller vill leva upp till detta ansvar har det internationella
            samfundet en skyldighet att ingripa för att skydda en befolkning.
          </p>
          <p xml:id="i-DEDF4p7RTdje6iYJMr4uiw">
            Socialdemokratin vill utveckla arbetet i alla faser i skyldigheten
            att skydda: att förebygga konflikter och övergrepp genom politiska
            och humanitära åtgärder, att agera då katastrofen är ett faktum
            och att bistå med att återbygga ett land efter en våldsam konflikt.
          </p>
          <p xml:id="i-K8TGktFzv4ZqpNAEWBJ3vP">
            Den största utmaningen för det internationella samfundet är att
            genomföra principen om skyldigheten att skydda i praktiken. I
            vilka situationer och med vilka medel får omvärlden ingripa när
            en stat inte förmår eller vill skydda sin befolkning? Socialdemokratin
            anser att FN-mandat för fredsframtvingande operationer är centralt.
            Samtidigt vill vi bidra till att stärka de regionala organisationernas
            möjligheter att ta ansvar för skyddet av civila och för människors
            säkerhet.
          </p>
          <p xml:id="i-Pa52F8MDgoCzKkLqVjKPkq">
            För alla fredsbevarande operationer som Sverige deltar i ska
            det finnas ett tydligt folkrättsligt mandat. Ett mandat givet
            av FN:s säkerhetsråd ska alltid eftersträvas. Tyvärr kan säkerhetsrådet
            svika sitt ansvar för internationell fred och säkerhet på grund
            av att något av de permanenta medlemsländerna använder sin vetorätt.
            Vid extrema nödsituationer och där säkerhetsrådet är blockerat
            kan därför annat mandat i enlighet med FN-stadgans principer ge
            stöd till en fredsbevarande insats.
          </p>
          <p xml:id="i-3XFxzhGcakdCt5byeLatdv">
            Skyldigheten att skydda innebär ett radikalt nytänkande när det
            gäller synen på suveräniteten. Den betonar att suveränitet innebär
            skyldigheter gentemot den egna befolkningen, ett ansvar att värna
            om människors säkerhet och inte längre ger frihet att slippa yttre
            inblandning.
          </p>
          <p xml:id="i-AK9X3A522cE6Tx7o1DnAnD">
            Motståndet mot ingripanden från det internationella samfundet
            är fortfarande stort, dels från länder som fruktar att stormakterna
            vill använda skyldigheten att skydda för egna maktpolitiska syften
            och dels från länder som använder suveräniteten som skydd för
            att begå MR-övergrepp. Arbetet för att få såväl enskilda stater
            som det internationella samfundet att leva upp till sitt ansvar
            att skydda civila måste utvecklas vidare.
          </p>
          <head xml:id="i-2TVmH8dbWNAjud2STvFhyR" type="h3">
            Barn i världen
          </head>
          <p xml:id="i-GpHeiQ4DXxAi5V5dXk9DYn">
            Barnkonventionen och dess tilläggsprotokoll är viktiga redskap
            för att förbättra barns situation i världen. Vi socialdemokrater
            vill att Sverige ska fortsätta sitt engagemang för att samtliga
            stater ska ratificera dessa.
          </p>
          <p xml:id="i-TSc9HhknaoyngDUegMN9PU">
            Barn är ofta särskilt utsatta exempelvis när det gäller konflikter,
            inte minst barn som tvångsrekryteras till den grymma tillvaron
            som barnsoldat, fattigdom, flickors rättigheter och barnarbete.
            Barn riskerar att utnyttjas och de saknar ofta möjlighet att skydda
            sig eller göra sin röst hörd. Därför behövs ett barnperspektiv
            i alla frågor som rör deras mänskliga rättigheter och i vårt utvecklingssamarbete.
          </p>
          <head xml:id="i-X3jDiaBKm5S9xwWVKRgun1" type="h2">
            FN och folkrätten
          </head>
          <p xml:id="i-NeFSFjxueXWNNMYK2Z9j3Q">
            Den viktigaste internationella organisationen är Förenta Nationerna,
            men FN är aldrig starkare än vad medlemsstaterna tillåter. För
            att stärkas måste FN reformeras. Organisationen ska förmå att
            såväl hantera kriser och värna mänskliga rättigheter som att främja
            social och ekonomisk utveckling. Det är viktigt att kopplingen
            mellan fred, säkerhet och utveckling är tydlig. Utan ett effektivt
            arbete mot orsaker till konflikter, fattigdom och politisk extremism
            kommer heller inte konflikterna i sig att kunna bekämpas. Likadant
            är det i ett återuppbyggnadsskede efter en konflikt. Om inte säkerheten
            kan garanteras, ofta med hjälp utifrån, så kan heller inte återuppbyggnaden
            och utvecklingen ta fart.
          </p>
          <p xml:id="i-Uw55BNY1P3gDXTtUcAY5NB">
            En modern folkrätt sätter människors säkerhet före staters suveränitet.
            I första hand är det stater som ska skydda och hjälpa sina invånare.
            De är ansvariga inför såväl sina medborgare som det internationella
            samfundet. Det är inte rimligt att stater i skydd av sin suveränitet
            begår grova övergrepp mot sin egen befolkning. Suveränitet kan
            inte bara betyda skydd från inblandning utifrån utan även ett
            ansvar inför världssamfundet för den egna befolkningen. Om en
            stat inte kan, eller vill, leva upp till det ansvaret är det FN:s
            skyldighet att kunna agera oavsett om staten samtycker eller inte.
          </p>
          <p xml:id="i-2Kxzyq2TitA8uWexZ2PakA">
            För alla fredsbevarande operationer som Sverige deltar i ska
            det finnas ett tydligt folkrättsligt mandat. Ett mandat givet
            av FN:s säkerhetsråd ska alltid eftersträvas. Tyvärr kan säkerhetsrådet
            svika sitt ansvar för internationell fred och säkerhet på grund
            av att något av de permanenta medlemsländerna använder sin vetorätt.
            Vid extrema nödsituationer och där säkerhetsrådet är blockerat
            kan därför annat mandat i enlighet med FN-stadgans principer ge
            stöd till en fredsbevarande insats.
          </p>
          <p xml:id="i-KvS5DJGPo447WYqmA7FHzX">
            FN:s säkerhetsråd har ansvaret för internationell fred och säkerhet.
            Rådets konstruktion bygger på situationen efter andra världskriget
            och är i dag inte representativ för hur världen ser ut. På grund
            av vetorätten är dessutom säkerhetsrådet blockerat i vissa konflikter.
            Av samma skäl är det mycket svårt att nå tillräcklig enighet om
            nödvändiga reformer. Vår vision är en helt annan beslutsordning
            för folkrätten och internationell lag. Vi vill se ett effektivt
            säkerhetsråd som kan ta sitt fulla ansvar för internationell fred
            och säkerhet. Beslut ska kunna fattas med kvalificerad majoritet
            i rådet eller generalförsamlingen och vårt mål, realistiskt sett
            dock på lång sikt, är att vetot ska avskaffas. Samsyn och enigt
            agerande är önskvärt, men sällan bättre än inget agerande alls.
            För att FN:s säkerhetsråd ska kunna ta sitt ansvar för internationell
            fred och säkerhet är det nödvändigt att vetokulturen förändras.
            Säkerhetsrådet bör arbeta som ett förhandlingsorgan där användandet
            av vetot ska ses som ett misslyckande.
          </p>
          <p xml:id="i-5R4J1RnY4hC7BRuwXZ6kD6">
            För att bli legitimt och mer relevant behöver säkerhetsrådet
            utvidgas och bättre representera världens folk. Stormaktsdominansen
            ska brytas. Alla stater ska kunna utöva inflytande, även om det
            är naturligt att demokratier ges starkare förtroenden, liksom
            de stater som mest aktivt bidrar till FN, dess budget och insatser.
            Generalförsamlingen, säkerhetsrådet och det ekonomiska beslutsorgan
            som vi önskar inrätta bör öppnas för insyn och initiativ från
            internationella folkrörelser och folkvalda parlament.
          </p>
          <p xml:id="i-J5RadpgcEWGhoLGQEF2yRu">
            En utvidgning av säkerhetsrådet får inte tillåtas innebära ytterligare
            maktförskjutning till den rika delen av världen. Ytterligare permanenta
            medlemmar vore också en återvändsgränd för reformer, i synnerhet
            om dessa även får vetorätt. En balans mellan olika regionala perspektiv
            är mycket viktig, men tillfredsställs inte genom enbart mer makt
            åt regionala stormakter. EU och eventuellt andra regionala organ
            kan få ökat ansvar för effektiv samordning i FN. I ekonomiskt
            beslutsfattande är EU en allt viktigare röst.
          </p>
          <p xml:id="i-Ap69QZyt1wT7yGztDxZR3p">
            I dagens värld är det ofta andra spänningar än de militära som
            skapar väpnade konflikter. Ekonomiska klyftor och etniska och
            sociala motsättningar utgör ett större hot mot freden, och de
            tar sig oftare uttryck i konflikter inom stater än mellan stater.
          </p>
          <p xml:id="i-Uhjdek2bLwfnMg1AiYZXmD">
            Fattigdom skapar sociala motsättningar, motsättningarna leder
            till våld och våldet till ökad fattigdom. Fattigdom och krig skapar
            på det sättet sina egna onda spiraler med ständigt stegrade övergrepp
            mot mänskligt liv och mänskliga rättigheter. Ett långsiktigt fredsbevarande
            arbete måste inriktas på de underliggande sociala och ekonomiska
            faktorer som skapar och underhåller våldet. Att bekämpa fattigdomen,
            stärka demokratin och bevara freden är mål som är sammanflätade
            med varandra.
          </p>
          <p xml:id="i-5cGsBfr1mNfAwresvAwhPP">
            Förenta Nationernas möjligheter att ingripa i fredsbevarande
            syfte måste stärkas. Den internationella fredsbevarande snabbinsatsstyrkan
            Shirbrig har funnits sedan 1996 och Sverige är ett av 16 medlemsländer.
            Avsikten med Shirbrig är att FN ska ha en styrka tillgänglig som
            kan rycka ut med kort varsel under en inledande fas i en fredsbevarande
            insats. Fördelarna med Shirbrig är bland annat att den är oberoende
            och står fri från de stormaktskopplingar som kan försvåra fredsinsatser.
            En annan fördel är att Shirbrig bara kan användas för operationer
            som har FN:s stöd. Under längre tid har flera rykten florerat
            om att styrkan ska läggas ner. Det vore mycket olyckligt då det
            behövs mer kapacitet i form av snabbinsatsstyrkor vid kriser,
            inte mindre. Shirbrig bör även i fortsättningen få Sveriges fulla
            stöd.
          </p>
          <p xml:id="i-6aTpVpXYu5RuAQwweTArLj">
            FN måste utarbeta strategier för att tidigt kunna spåra hotande
            konflikter och kunna gå in och påverka dem. FN måste stärkas legalt
            genom att vetorätten i säkerhetsrådet inskränks och genom att
            FN och FN-stadgan ska vara styrande för allt användande av militärt
            våld i internationella och nationella konflikter, praktiskt genom
            säkrande av tillgång till insatsstyrkor under FN:s kommando. FN
            måste samtidigt bli en central aktör i kampen för de mänskliga
            rättigheterna och i bekämpandet av fattigdomen, som står i fokus
            för solidaritetsarbetet när nu den koloniala frigörelseprocessen
            i huvudsak är avslutad. För att kunna fylla dessa roller måste
            FN reformera sin inre organisation. FN ska stödja och aktivt upprätthålla
            dialog med globala folkrörelser.
          </p>
          <p xml:id="i-FMWgK6Lq2ndYzv55mhPTSz">
            Det krävs ett effektivt och rättssäkert internationellt regelverk
            för att möta terrorism och organiserad brottslighet, som inte
            innebär brott mot mänskliga rättigheter eller kränkningar av den
            personliga integriteten. Den Internationella domstolen och den
            Internationella brottmålsdomstolen måste ges bättre möjligheter
            och större resurser att verka. När enskilda staters rättsskipning
            inte fungerar, eller om de inte vill bestraffa krigsförbrytelser,
            brott mot mänskligheten eller folkmord är det viktigt att den
            Internationella brottmålsdomstolen tar över. Detta ger en möjlighet
            att döma även de högsta politiska och militära ledarna och det
            avskräcker från nya brott. Det är viktigt att alla stater undertecknar
            och ratificerar konventionen om upprättande av Internationella
            brottmålsdomstolen så att den kan få så stor möjlighet att agera
            som möjligt.
          </p>
          <p xml:id="i-YGDHtmY3rZfrK6jHSSJMz7">
            Kampen mot diskriminering på grund av kön, etnicitet, sexuell
            läggning, funktionshinder och religion måste föras både nationellt
            och internationellt. Barns rättigheter och jämställdhet inom den
            internationella rätten ska stärkas. Mänskliga rättigheter i arbetslivet
            och genomförandet av ILO:s konventioner, framför allt rätten att
            organisera sig fackligt och kamp mot barn- och slavarbete måste
            uppmärksammas mer. Inom Europa finns Europadomstolen som har möjlighet
            att fälla enskilda stater för brott mot Europakonventionen om
            de mänskliga rättigheterna. En liknande ordning borde gälla på
            global nivå där enskilda kan få sin sak prövad om de upplever
            att den enskilda staten bryter mot deras rättigheter. Vid många
            konflikter och folkrättsbrott diskuteras sanktioner som påtryckningsmedel.
            Sanktionsinstrumentet är dock trubbigt, oftast drabbas de redan
            mest utsatta och de ansvariga går fria. Därför måste det till
            vassare, riktade sanktioner.
          </p>
          <p xml:id="i-FPrG877EiEK2xx2gRg9WaE">
            Sedan terrorattentatet den 11 september 2001 har kampen mot terrorismen
            präglat den internationella agendan. Det öppna samhället, demokratin
            och tryggheten utmanas av den internationella terrorismen. Kampen
            mot terrorismen är en gemensam angelägenhet och kräver samarbete
            mellan stater och internationella organisationer, där FN har en
            central roll. För att vår kamp ska lyckas måste den bygga på respekt
            för de mänskliga rättigheterna och folkrätten. Vår gemensamma
            kamp mot terrorism skadas när den förs utan hänsyn till de värden
            den ska försvara. Kampen mot terrorismen får inte bli en ridå
            bakom vilken man begår grova övergrepp.
          </p>
          <head xml:id="i-VMbyMQL74t8itqH9PWXaKJ" type="h2">
            Säkerhetspolitik
          </head>
          <head xml:id="i-Q2hr8rvaEhN4Ar9rxA5GTf" type="h3">
            Nya hot och en modern säkerhetspolitik
          </head>
          <p xml:id="i-DSDsVptK8xBsRAA9JqQH5L">
            Förändringarna i vår omvärld under de senaste decennierna har
            varit omvälvande och i huvudsak positiva. För Sverige har det
            kalla krigets slut inneburit att några av de allvarligaste hoten
            mot vår säkerhet har försvunnit. Samtidigt har en ny osäkerhet
            vuxit fram. Globaliseringen förändrar den världsbild vi är vana
            vid. Nya stormakter växer fram. Det militära invasionshotet mot
            vårt land har ersatts av en mer mångfacetterad hotbild.
          </p>
          <p xml:id="i-N4MsVdV7Tj6hfoiozUwPpY">
            Hoten mot Sverige och våra grannländer är svåra att förutsäga
            och de är gränslösa och komplexa. De kan ha sin grund i konflikter
            och tvister kring energi- och råvaruförsörjning, vara ett resultat
            av miljöpåverkan och klimatförändringar, komma från naturkatastrofer
            och olyckor, härröra från organiserad brottslighet och terrorism
            eller ta formen av attacker mot känsliga tekniska och IT-relaterade
            system. Det kan heller inte uteslutas att Sverige eller våra grannländer
            i framtiden kommer att utsättas för militära hot. Alla dessa hot
            kan uppstå plötsligt och beredskapen för att möta både gamla och
            nya typer av hot måste vara god.
          </p>
          <p xml:id="i-44BmEaUSWUJWw7CiXiCUU4">
            FN-stadgan förpliktar alla stater att värna om internationell
            fred och säkerhet. För att leva upp till detta krävs en aktiv
            utrikespolitik och ett aktivt arbete för de mänskliga fri- och
            rättigheterna både hemma och utomlands. Demokratiska och välmående
            grannländer är en förutsättning för fortsatt säkerhet i vårt närområde.
          </p>
          <p xml:id="i-TpiNFLFZ2stHaEpKzdrmop">
            Vi vill att en modern svensk säkerhetspolitik ska innehålla följande
            element: Ett militärt alliansfritt Sverige, ett ökat nordiskt
            samarbete, en aktiv Östersjöpolitik, ett stärkt Europasamarbete
            och ett starkare Förenta Nationerna.
          </p>
          <p xml:id="i-HLkYzp9FPVdDgqzUWy4641">
            Sedan 1990-talets början har antalet väpnade konflikter mellan
            stater minskat dramatiskt. Allvarligt är dock att den politiska
            avspänningen mellan öst och väst inte har lyckats bryta den internationella
            trenden av återigen ökade militära utgifter. Stater väljer att
            möta icke-militära hot med militära medel, varför världen behöver
            en ny kultur av nedrustning och avmilitarisering. Trots utvecklingen
            med avspänning mellan länder tvingar konflikter inom stater många
            människor att leva med krigets fasor. Lidande skulle ofta ha kunnat
            förhindras, men omvärlden har reagerat först när krisen är ett
            faktum. Tydligast är det vid systematiskt förtryck av etniska
            och religiösa grupper inom en stat vilket efter många år leder
            till en regional väpnad konflikt och etnisk rensning.
          </p>
          <p xml:id="i-A7P1RAKv8imvx1m9Czwnwm">
            Många av dagens hot och kriser har sina rötter i en ojämlik fördelning
            av resurser, avsaknad av demokrati eller brist på respekt för
            mänskliga rättigheter. Extrem fattigdom är ett direkt hot mot
            miljoner människor, men utgör också grund för väpnade konflikter.
            Alla länder och människor måste ges möjlighet till utveckling,
            endast så är en säkrare värld möjlig. Ekonomisk och social utveckling
            är en förutsättning för fred. Likaså gäller det omvända, fred
            och mänsklig säkerhet är en förutsättning för utveckling. Så länge
            miljontals människor lever under hotet av väpnade konflikter,
            eller på flykt undan kriser, går all kraft åt till att överleva
            och skydda sig och sin familj. För den enskilda människan och
            samhället blir det en ond cirkel av konflikter, osäkerhet och
            fattigdom.
          </p>
          <p xml:id="i-9ymgKbNYhfk5ZH4BuJw6DN">
            I den rika delen av världen ser vi att våld, vapen och sårbarheter
            till stor del ändrat karaktär. Andra vapen än militära kan användas
            för att slå ut viktiga samhällsfunktioner, skapa instabilitet
            och orolighet och skada tilltron till vår samhällsmodell. Det
            är inte bara stater utan i allt högre utsträckning grupper och
            enskilda som står för dessa hot. Genom att skada elförsörjning,
            telekommunikationer och IT-system inom till exempel sjukvård,
            kreditväsen och liknande kan vår självbestämmanderätt hotas. Den
            snabba teknikutvecklingen har fört med sig att vårt dagliga beroende
            av högteknologiska system utgör den främsta säkerhetspolitiska
            utmaningen. Staters maktmonopol är brutet och människors säkerhet
            kan i dag hotas genom angrepp i syfte att skada värden och funktioner,
            hot som är gränsöverskridande och kan drabba utan förvarning.
            Sveriges försvarspolitik utgår av tradition från att med militära
            medel slå tillbaka ett väpnat angrepp från en annan stat. Försvarsförmåga
            i en ny tid är betydligt mer än så. Vår försvarspolitik måste
            bygga på insikten om nationens sårbarhet och den nya tidens aktörer
            och medel.
          </p>
          <p xml:id="i-NeP4smRuhBgqRhuv6nxUA7">
            Sverige och övriga i världssamfundet har ett gemensamt ansvar
            att möta både militära hot och andra utmaningar mot demokrati
            och trygghet. För att se hot och lösningar i ett sammanhang måste
            vi utgå ifrån ett bredare säkerhetsbegrepp och arbeta mer förebyggande,
            men samtidigt kunna agera snabbare och mer kraftfullt när en konflikt
            uppstår som inte kunnat förhindras.
          </p>
          <p xml:id="i-GHygCpKR9yT2pubHQHcrr7">
            Utgångspunkten ska vara att skydda människor och mänskliga värden,
            inte endast stater och dess gränser. Socialdemokraterna har drivit
            fram en svensk politik för förebyggande insatser, som rymmer konkreta
            förslag om medling, politisk påtryckning, polisiär övervakning
            och insatser för att stärka rättsstaten, men även snabba och kraftfulla
            militära insatser. Sverige ska satsa mer på att sprida och genomföra
            den strategi för förebyggande arbete som finns. När en konflikt
            väl uppstått krävs det snabba insatser för att hantera den uppkomna
            krisen. Avgörande är att kunna gripa in tidigt för att förhindra
            att en konflikt sprids eller förvärras vi har sett för många exempel
            där en konflikt leder till massmord eller etnisk rensning. Här
            behövs en förstärkning internationellt både av resurserna, kunskap
            och av förmågan att snabbt kunna hantera akuta kriser.
          </p>
          <p xml:id="i-8x3puxAm9arEeg2otzMg3h">
            För en varaktig fred i ett konflikthärjat samhälle krävs ett
            långsiktigt återuppbyggnadsarbete med en kombination av civila
            och militära medel. I länder med långvariga konflikter, där unga
            män i långa tider bara känt till livet som soldat eller gerillakrigare,
            måste det satsas på utbildning och program för att dessa ska kunna
            komma tillbaka till ett fungerande liv.
          </p>
          <p xml:id="i-6ngzC8JLMqAAGmD4Dd2Fjx">
            Ett trovärdigt försvar är ett viktigt säkerhetspolitiskt instrument.
            Det verkar avskräckande genom att visa för omvärlden att Sverige
            är berett att, själv försvara sin nationella integritet och sitt
            självbestämmande. Därmed utgör det också en grund för en trovärdig
            alliansfrihet. Det svenska försvaret bidrar vidare till en säkrare
            värld genom insatser för fred och säkerhet i konfliktdrabbade
            områden. Ett trovärdigt försvar måste ständigt förändras beroende
            på den aktuella säkerhetspolitiska situationen.
          </p>
          <p xml:id="i-9oCQoz4otmEDwrHCgghJGp">
            I dag och under överskådlig tid är ett militärt angrepp från
            en annan stat direkt mot Sverige osannolikt samtidigt som behovet
            av internationella insatser för fred och säkerhet ökar. Till denna
            verklighet måste Sveriges säkerhets- och försvarspolitik anpassas.
          </p>
          <head xml:id="i-299NvWv44Da2S31VoPR2N9" type="h3">
            Kvinnor i konflikter
          </head>
          <p xml:id="i-6rgRnhkg2rNeHCVFgG3zGq">
            I arbetet med mänsklig säkerhet saknas oftast det genusperspektiv
            som behövs för att se skillnader i mäns och kvinnors säkerhetsbehov.
            Oftast är det kvinnors situation som osynliggjorts. Kvinnor och
            barn är de som drabbas hårdast i en konflikt. Systematiska våldtäkter
            och massvåldtäkter används som ett vapen i konflikter och det
            drabbar naturligtvis den utsatta individen oerhört hårt men också
            hela samhället. Betydande resurser måste satsas på de behov som
            kvinnor och flickor har av skydd och stöd under och efter en konflikt.
            Samtidigt är det viktigt att understryka kvinnors avgörande uppgifter
            och roll i fredsprocesser, som beskrivs i FN:s säkerhetsråds resolution
            1325 och resolution 1820 om sexuellt våld i konflikter.
          </p>
          <p xml:id="i-YKhHXb2kdguNyq26MJhV2z">
            Det är viktigt att Sverige agerar både nationellt och internationellt
            för att förbättra arbetet med FN:s resolutioner 1325 och 1820.
            Den svenska handlingsplanen för resolution 1325 löper ut vid årets
            slut och en ny, skärpt, sådan bör antas. Regeringen har hittills
            underlåtit att ta upp till exempel resolution 1325 i sina propositioner
            om internationella insatser, vilket vi tycker är allvarligt, och
            vi kräver att regeringen lägger större vikt vid dessa frågor.
          </p>
          <p xml:id="i-YBrAmo6DxizZDz8MML4ref">
            Det är också av vikt att Sverige driver på arbetet med att omsätta
            resolutionerna i handling både nationellt och internationellt,
            exempelvis genom att arbeta för att implementera resolutionerna
            i EU och FN. Ett utmärkt tillfälle att göra detta är i samband
            med den kommande revisionen av EU:s säkerhetsstrategi.
          </p>
          <head xml:id="i-7nZ8SPcruL1nEG8roijgcS" type="h3">
            FN och regionala organisationer
          </head>
          <p xml:id="i-Wz8n2K8wxmSKZr4ofqEjTo">
            Sveriges samarbete med Nato har blivit möjligt eftersom Nato
            har förändrats sedan det kalla kriget. Nato är en central aktör
            för europeisk säkerhet och internationell krishantering. Sverige
            deltar i vissa FN-stödda fredsbevarande operationer som leds av
            Nato. FN ger ofta i uppdrag till Nato att utföra fredsoperationer
            eftersom denna organisation har resurser att leda vissa komplicerade
            insatser. Sveriges samarbete med Nato i FN-mandaterade fredsbevarande
            insatser är viktigt, men samtidigt är vi tydliga med att Sverige
            inte ska delta i militära operationer som har sin grund i Natostadgans
            artikel fem om ömsesidiga försvarsgarantier. Sverige bör fortsätta
            det aktiva engagemanget och deltagandet i internationella insatser
            inom ramen för FN, EU, Nato och OSSE.
          </p>
          <p xml:id="i-PiLKoKvVQsSpekqSJXbsUk">
            FN kan också ge andra regionala organisationer som exempelvis
            EU och AU, Afrikanska unionen, uppdraget att leda en fredsbevarande
            operation. EU har utvecklat sin kompetens att leda alltmer besvärliga
            operationer. Sverige har deltagit i praktiskt taget alla fredsfrämjande
            insatser som EU har gjort. Vi anser att det är positivt att också
            den Afrikanska unionen utvecklar sin beredskap att leda operationer
            på uppdrag av Förenta Nationerna.
          </p>
          <head xml:id="i-5eQaky92tko5GhryCUWrvj" type="h3">
            EU:s krishantering
          </head>
          <p xml:id="i-XrLkTy9Ywv9oTjCVZ5boGT">
            EU håller på att utvecklas till en aktör som innehåller just
            den bredd av instrument som krävs för att kunna möta dagens mångfacetterade
            hot. Detta är positivt. Den solidaritet som finns mellan de europeiska
            länderna innebär att det är otänkbart att Sverige skulle förhålla
            sig passivt om ett annat medlemsland drabbades av en allvarlig
            kris.
          </p>
          <p xml:id="i-5PzEnKjDF6Byj9et29Ts75">
            Samtidigt som Förenta Nationerna har det övergripande ansvaret
            för fred och säkerhet i världen så ökar kraven från FN på att
            också regionala organisationer som EU ska ta ett större ansvar.
            En region som representerar 450 miljoner människor, en fjärdedel
            av jordens rikedom och som spenderar mer än 1 500 miljarder kronor
            på militärt försvar bör också ta ett större ansvar för fred och
            säkerhet. Därför är det viktigt att den säkerhets- och försvarspolitik
            som utvecklas inom EU ger ökad förmåga och kapacitet för krishantering.
            Det råder ingen motsättning mellan att delta i EU:s krishantering
            och ett fortsatt starkt engagemang för FN.
          </p>
          <p xml:id="i-KtVRaX6LoE5TvSACJyurEV">
            Tvärtom kommer en fungerande krishantering i Europa att stärka
            FN och ge stabil och pålitlig säkerhet i Europa. EU:s krishantering
            ska i alla delar ske i enlighet med principerna i FN-stadgan.
            Därför bör EU förbättra sin förmåga att förebygga och hantera
            kriser, i nära samarbete med FN. EU har tillgång till ett mycket
            brett spektrum av instrument. Dessa sträcker sig över diplomati,
            handelsavtal, bistånd till rättsväsen och polis, till militära
            insatser. Bredden av instrument och förmågan att koordinera dessa
            inom en gemensam ram gör EU till en unik aktör för internationell
            krishantering. Redan i dag genomför EU såväl militära som civila
            krishanteringsinsatser. FN och regionala organisationer som Afrikanska
            unionen efterfrågar stöd för snabba internationella insatser.
            Här råder globalt en stor brist på kapacitet. Att tidigt kunna
            vara på plats för att förhindra att en kris växer och sprids är
            avgörande. Det är viktigt att EU etablerar civila snabbinsatsgrupper
            med bland annat räddningstjänst, sjukvård, polis och åklagare.
            Dessa ska snabbt kunna sättas in för att hjälpa offer för terrordåd,
            naturkatastrofer eller andra kriser.
          </p>
          <head xml:id="i-Fw3WyCJzT2Rg99Gmpfhzqx" type="h3">
            Nationell strategi för internationella insatser
          </head>
          <p xml:id="i-KdvbBLKGkLPQPChnJjWbfM">
            Förmåga till internationella insatser handlar både om att kunna
            vara närvarande i ett konfliktområde under lång tid i stabiliserande
            syfte och om att snabbt kunna ingripa i en uppblossande konflikt.
            Sveriges insatser ska därför spänna över hela skalan från förebyggande
            åtgärder till fredsframtvingande insatser på säkerhetsrådets uppdrag.
          </p>
          <p xml:id="i-UdPQkLhmUAAzMPajW1chNf">
            Tidigare i år presenterade regeringen en skrivelse om nationell
            strategi för internationella insatser. Tyvärr visade det sig att
            skrivelsen mer hade karaktär av en önskelista Sverige ska ha förmågan
            att vara överallt och göra allting än en samlad nationell strategi.
            Vi vill därför lyfta fram några av de frågeställningar som borde
            ingått i strategin. De är väl värda en fortsatt diskussion. En
            strategi för Sveriges deltagande i internationella insatser borde
            konkret ha belyst hur utrikes-, försvars-, säkerhets- och utvecklingspolitiken
            ömsesidigt berikar varandra och skapar en genomtänkt helhet som
            därigenom lägger grunden för breda välplanerade insatser. Regeringens
            skrivelse berörde inte ens grundläggande frågor som: Hur prioriterar
            vi när våra resurser inte räcker till för allt vi vill göra? Vilka
            tänkbara behov av svenskt deltagande ser vi framöver?
          </p>
          <p xml:id="i-BvBM8xZcbU99emfoYZfmMB">
            I regeringens skrivelse talades mycket om samlade insatser med
            både civila och militära delar, men några konkreta resonemang
            eller avvägningar fanns inte.
          </p>
          <p xml:id="i-JijrQ2aUf2F4JAxoFWHvjx">
            Vi socialdemokrater är positivt inställda till samordning och
            strategisk styrning för att olika typer av insatser ska kunna
            öka varandras verkningsgrad. Men det är inte realistiskt, eller
            kanske ens önskvärt, med helt samlade civil-militära insatser.
            Det finns flera viktiga och komplexa frågeställningar som en strategi
            måste ta ställning till eller åtminstone problematisera kring.
            Några exempel:
          </p>
          <list xml:id="i-E7PerYrqhmDNTfKQPC7Jty" style="ul">
            <item xml:id="i-PGqzVgexC4DmvXCwv3ZCUD">
              Risken för att de civila insatsernas opartiskhet ifrågasätts.
              Det kan äventyra både säkerheten för exempelvis biståndsorganisationernas
              personal liksom deras möjligheter att verka.
            </item>
            <item xml:id="i-JesYVUHCtu2JcQ9a4o3qtM">
              Det är svårt att föra samman olika insatsers ledning och struktur
              både på grund av de stora olikheterna mellan civila och militära
              strukturer och det faktum att olika insatsers självständighet
              kan ifrågasättas.
            </item>
            <item xml:id="i-5HCcd8nzLTRPjpL4hwe2fA">
              De civila insatserna är inte heller enhetliga. De kan vara av
              helt olika karaktär: svenska enskilda organisationer, statliga
              myndigheter eller multilaterala EU- eller FN-organ. En del insatser
              är finansierade från Sverige men utförs av andra. Vad eller vilka
              av dessa tänker sig regeringen ska ingå i den samlade strategin?
            </item>
            <item xml:id="i-JpJ1bLAQK2vU1LZSpUfpNs">
              När en nation bedriver totalentreprenad i ett visst område kan
              problem uppstå. Ett exempel är de spänningar som kan bli följden
              av att Sverige kanaliserar bistånd för återuppbyggnad till ett
              område där svensk trupp är verksam samtidigt som grannområdet
              där annat lands trupp verkar inte får del av sådana resurser.
              Om dessutom dessa två områden domineras av olika befolkningsgrupper
              kan problemen bli ännu större.
            </item>
            <item xml:id="i-DrnLP1Lgzv2LzSRK65e6or">
              Vad som ska vara styrande för hur de civila resurserna kanaliseras.
              Det är inte alls säkert att de största biståndsbehoven finns just
              där de svenska trupperna är verksamma eller att den typ av bistånd
              som efterfrågas är något just Sverige är det mest lämpade landet
              att bidra med.
            </item>
          </list>
          <p xml:id="i-A8BURYZmCtJ5vyExq4fhJq">
            Vi socialdemokrater har tidigare påtalat behovet av en bred strategi
            när det gäller de viktiga och svåra insatserna i Afghanistan.
            Detta har regeringen ännu inte klarat av att leverera. Den utmärkta
            redogörelse om en samlad Afghanistaninsats som Norges socialdemokratiska
            utrikesminister lagt fram inför Stortinget visar kvalitetsskillnaden
            mellan dessa två regeringar. Afghanistan utgör ett tydligt exempel
            på hur utveckling och säkerhet hänger ihop liksom på behovet av
            samordning av sinsemellan olika komponenter i en total insats.
          </p>
          <p xml:id="i-WESoRjTk415rar7FJhHWxy">
            Vi avser att återkomma angående Afghanistan när regeringen senare
            i höst lägger sin proposition om det svenska deltagandet i ISAF.
          </p>
          <head xml:id="i-UQ99sZuwDPYpbPVXMRgV6K" type="h3">
            Sveriges militära alliansfrihet
          </head>
          <p xml:id="i-DGjjszp5Pv6PyccP7ikhJX">
            Sveriges säkerhetspolitik syftar till att bevara fred och självständighet
            för vårt land, bidra till stabilitet och säkerhet i vårt närområde
            samt att stärka internationell fred och säkerhet. Den militära
            alliansfriheten ger oss handlingsfrihet och innebär också möjlighet
            att agera vid internationella konflikter där militärt bundna stater
            av olika skäl inte kan utnyttjas.
          </p>
          <p xml:id="i-PxdcB7EQh861PG5nJpMEKx">
            Sverige har under åren efter det kalla krigets slut på ett bra
            sätt klarat att hävda den militära alliansfriheten på ett trovärdigt
            sätt samtidigt som Sverige visat vilja och förmåga att bidra till
            internationella fredsbevarande eller fredsskapande operationer.
            Den svenska opinionen har under en lång tid visat på en överväldigande
            majoritet för dem som vill behålla den framgångsrika militära
            alliansfriheten. För moderater och folkpartister har detta naturligtvis
            varit en nagel i ögat. Viljan hos dessa partier att föra Sverige
            in i Nato ska inte underskattas även om de deklarerat att det
            inte blir aktuellt under denna mandatperiod och att det behövs
            ett stöd från Socialdemokraterna för en sådan kursändring i säkerhetspolitiken.
            För dessa partier handlar det nu om att försöka förbereda opinionen
            för det som moderaterna länge kallat nästa naturliga steg, nämligen
            en medlemskapsansökan. Vi kan redan nu se hur svensk utrikespolitik
            och försvarspolitik anpassas till detta mål.
          </p>
          <p xml:id="i-Axzguem7EAvGPThrrbkGKn">
            Länge ville regeringen att Sverige skulle delta i en Nato-operation,
            Operation Active Endeavour, som enbart grundades på ett beslut
            i Nato i enlighet med artikel fem i Natostadgan, omedelbart efter
            terrorattentatet den 11 september. Vi socialdemokrater tog bestämt
            avstånd från denna glidning iväg från den etablerade svenska hållningen
            att det krävs FN-mandat för att sända svenska trupper utomlands
            i internationella operationer.
          </p>
          <p xml:id="i-LGBjjCpw2o37PKpttJhpGe">
            Vi säger som tidigare aviserat nej till ett svenskt deltagande
            i Natos snabbinsatsstyrka NRF eftersom vi anser att Försvarsmakten
            redan har betydande åtaganden samtidigt som försvarsbudgeten är
            starkt ansträngd.
          </p>
          <p xml:id="i-YWUitKMQfQiEv1W7sJXTBZ">
            Inte i någon regeringsförklaring har den borgerliga regeringen
            beskrivit den svenska säkerhetspolitikens grundläggande hållning,
            vår vilja att vara militärt alliansfria. Svepande undanflykter
            och konstiga förklaringar efteråt kan inte dölja det faktum att
            regeringens två partier som vurmar för svenskt Natomedlemskap
            tar alla möjligheter de kan för att försvaga trovärdigheten i
            svensk säkerhetspolitik. Detta måste upphöra.
          </p>
          <head xml:id="i-VXYVmhTWFSt1b8padnwLEY" type="h2">
            En offensiv nedrustningspolitik
          </head>
          <p xml:id="i-2mkhvBQ4xoPBMM5RjdPrku">
            En politik för fred och mänsklig säkerhet utgår från våra värderingar
            om frihet, jämlikhet och solidaritet. Rättvisa, såväl mellan människor
            som mellan länder och regioner, är vårt medel, men också vårt
            mål. I en värld som upprustar alltmer behövs aktiva röster för
            nedrustning. Sverige har en lång och stolt tradition att förvalta.
          </p>
          <p xml:id="i-V1z4PJggbUUTAunLLr2mT4">
            Den socialdemokratiska regeringen var aktiv i nedrustningsarbetet.
            Den sjösatte olika partnerskap med andra länder och tillsatte
            bland annat Blixkommissionen för att ta fram nya initiativ och
            idéer. Regeringen borde tydligt visa sin vilja att ställa sig
            bakom den nedrustningstradition som så länge varit en hörnsten
            i svensk utrikespolitik. Det är alarmerande att världens militärutgifter
            återigen ökar och har stigit med 37 procent under tioårsperioden
            1997 till 2006, enligt Sipri. Det internationella nedrustningsarbetet
            måste ta ny fart. Mer måste göras. Kärnvapenhotet är långt ifrån
            avvärjt. Tvärtom har det ökat. Därför lade vi socialdemokrater
            fram ett tolvpunktsprogram för nedrustning under riksdagens utrikespolitiska
            debatt i februari 2008.
          </p>
          <head xml:id="i-EZZjmretfPqDteeJxdrwr9" type="h3">
            Massförstörelsevapen
          </head>
          <p xml:id="i-A27oLjpLX76M1G2eTjdzwN">
            Målet är en fullständig avveckling av massförstörelsevapen, såväl
            biologiska och kemiska som nukleära. Att förhindra spridning är
            en viktig del av nedrustningsarbetet. För att nå detta måste kärnvapenmakterna
            omedelbart minska innehavet. De samlade kärnvapenstyrkorna i världen,
            främst USA:s och Rysslands, skulle kunna förstöra allt liv på
            jordklotet flera gånger om. Enligt Blixkommissionen uppgår världens
            samlade aktiva och utplacerade kärnstridsspetsar till omkring
            12 000. Kärnvapen kan egentligen inte användas överlagt men väl
            av misstag och måste betraktas som politiska och inte som militära
            vapen. Det ligger i mänsklighetens och världssamfundets intresse
            för överlevnad och gemensam säkerhet att alla kärnvapen elimineras.
          </p>
          <p xml:id="i-85FCQYVaDvifyfocKHDsGV">
            Den fortgående kärnvapenmoderniseringen innebär ett ohyggligt
            slöseri med resurser. Flera kärnvapenmakter vägrar i dag att gå
            med på verklig nedrustning och moderniserar istället sina kärnvapenarsenaler.
            Till detta kommer att ett antal länder som inte tidigare var kärnvapenmakter
            nu skaffat sig kärnvapen och att risken för ytterligare spridning
            även i fortsättningen är stor. Det finns också en risk att kärnvapen
            sprids till icke-statliga aktörer, exempelvis terroristgrupper.
            För att lyckas med nedrustningsarbetet krävs mycket tuffare kontrollregimer.
            Vi vill se ett starkare IAEA som har rätt till insyn i all kärnteknik
            överallt.
          </p>
          <p xml:id="i-BTWbtTrsMgKNLnw3K244eM">
            Icke-spridningsavtalet (NPT) innehåller tre komponenter. Kärnvapenstaterna
            förbinder sig att inte överlåta kärnvapen eller kunskap om kärnvapen
            och kärnvapenteknologi till andra stater. Samtidigt lovar övriga
            stater att inte skaffa kärnvapen. I avtalet förbinder sig de länder
            som har kärnvapen också att arbeta för en fullständig kärnvapennedrustning.
            NPT är satt under stor press. Det står klart att världen är i
            stort behov av nya initiativ i nedrustnings- och kontrollarbetet,
            samtidigt som det för oss socialdemokrater är viktigt att NPT
            stärks och att de utfästelser som är gjorda i avtalet införlivas.
          </p>
          <p xml:id="i-6jenYJ298CENxgJprJZ6RZ">
            USA har gjort en överenskommelse med Indien om export av kärnteknik
            som gör att Indien, trots att man inte skrivit under NPT, ändå
            får del av dess fördelar. Ett förverkligande av denna överenskommelse
            riskerar att innebära en skadlig erodering av NPT. Denna överenskommelse
            har nu också godkänts av länderna i Nuclear Suppliers Group (NSG)
            där Sverige ingår. Vi socialdemokrater krävde länge att regeringen
            redovisade sina ståndpunkter och öppnade för en diskussion inför
            detta beslut, men regeringens ointresse var anmärkningsvärt. Man
            ville inte ha en diskussion på hemmaplan, och internationellt
            undrar nu andra nedrustningsvänliga länder om Sveriges stora passivitet
            innebär en ny linje i nedrustningsfrågor.
          </p>
          <p xml:id="i-BAMZ2p4YWEUN3t7PEJdeib">
            Den oberoende internationella kommissionen om massförstörelsevapen
            med Hans Blix som ordförande presenterade i juni 2006 sin rapport
            med en rad konkreta förslag om hur världen ska kunna befrias från
            kärnvapen, biologiska och kemiska vapen. Rapporten analyserar
            ingående de hot som världen lever under idag, främst 27 000 kärnvapen
            och ansträngningar av enskilda stater och kanske terrorgrupper
            att utveckla eller komma över olika slag av massförstörelsevapen.
          </p>
          <p xml:id="i-SLX2E3BypKnNfrdP5XL3nA">
            Blixkommissionens rapport lades fram vid en tidpunkt då det globala
            samarbetet för nedrustning gått i stå. Den sextionde sessionen
            av FN:s generalförsamling lyckades inte få medlemsländerna att
            acceptera några åtaganden på nedrustningsområdet.
          </p>
          <p xml:id="i-CEzhgucNzwsEym4Sj4gk4C">
            Slutsatsen av detta faktum bör vara att det är nödvändigt att
            pröva nya vägar för att få fart på de globala nedrustningssamtalen.
            Blixkommissionen kan genom sin sammansättning sägas utgöra ett
            gott tvärsnitt av hur världens främsta nedrustningsexperter ser
            på läget. Genom att välja ut några av dess sextio förslag och
            driva dem i internationella forum skulle den svenska regeringen
            kunna lämna ett viktigt bidrag till att hantera en av vår världs
            ödesfrågor.
          </p>
          <head xml:id="i-LV2HgPBRTKgecefotL4ZUy" type="h3">
            Konventionella vapen
          </head>
          <p xml:id="i-FBfNP5gJqR9YwTPFuFvB4P">
            Arbetet för att minska antalet lätta vapen måste fortsätta med
            än större kraft. Dessa vapen, såsom pistoler och k-pistar, står
            för cirka 90 procent av alla dödsoffer i väpnade konflikter och
            skördar mer än en halv miljon liv varje år. Små och lätta vapen
            är de vanligast använda vapnen i världens konflikter. De är billiga,
            hållbara och lätta att transportera och smuggla. Under sin livstid
            hinner ett vapen användas i många olika konflikter och av många
            olika aktörer, i många fall av barn. Det finns över 300 000 barnsoldater
            och dessa utrustas ofta med lätta vapen. Att stoppa spridningen
            av lätta vapen är en angelägenhet för alla samhällen. Det är ingen
            rättighet att äga vapen.
          </p>
          <p xml:id="i-F5GDv6ZRmWZNsvCv75T2Vn">
            Det internationella arbetet för att begränsa mängden och spridningen
            av lätta vapen är främst inriktat på genomförandet av det handlingsprogram
            som antogs vid FN:s konferens om illegal handel med små och lätta
            vapen (SALW) 2001. Ett instrument om märkning och spårning av
            små och lätta vapen framförhandlades i juni 2005 och antogs i
            en resolution av FN:s generalförsamling hösten 2005. En FN-expertgrupp
            granskar olika aspekter av olaglig vapenförmedling. Expertgruppen
            fokuserar på hur man kan underlätta för stater att införa regler
            mot olaglig vapenförmedling och hur internationellt samarbete
            kan medföra en bättre kontroll över olaglig vapenförmedling. Sverige
            måste fortsatt vara en drivande del i detta viktiga arbete och
            bör utveckla en nationell handlingsplan kring lätta vapen som
            tydliggör svenska strävanden inom området och som möjliggör uppföljning
            och utvärdering av svenska positioner och åtgärder.
          </p>
          <p xml:id="i-PRCSy9Ec2wk1uzuGRQm2fL">
            Den 7 december 2006 fattades ett historiskt beslut i FN:s generalförsamling.
            153 länder röstade ja till förslaget om att bilda en kommission
            som ska utreda möjligheterna till ett internationellt avtal som
            begränsar och kontrollerar handeln med konventionella vapen, ett
            så kallat Arms Trade Treaty. Genom ett globalt vapenhandelsfördrag
            skulle alla länder följa samma minimiregler för vapenförsäljning,
            vilket skulle försvåra för oseriösa aktörer att hitta ett land
            som vill sälja till dem. Sverige måste ge fortsatt stöd till processen
            rörande Arms Trade Treaty.
          </p>
          <p xml:id="i-7Hit5QWMCDCr7eyrL1hwcj">
            Ottawakonventionen mot personminor trädde i kraft 1999 och har
            för närvarande 146 parter. Konventionens huvudsyfte är ett absolut
            förbud mot användning, utveckling, tillverkning, anskaffning,
            överföring och lagerhållning av truppminor. Det är viktigt att
            fler länder ansluter sig till konventionen, och Sverige bör därför
            verka för en global uppslutning bakom Ottawakonventionen. Konventionens
            andra huvudsyfte är att ett antal åtgärder vidtas för att handskas
            med konsekvenserna av tidigare användning av truppminor. Det handlar
            bland annat om röjning av minfält, stöd till minoffer och hjälp
            med förstöring av lagrade truppminor. Sverige måste fortsatt ge
            stöd till sådana insatser.
          </p>
          <head xml:id="i-AER8k65WcP4EwhMYxbVZBz" type="h3">
            Krigsmateriel
          </head>
          <p xml:id="i-97cBk2m6o8kELv9PjRKpMi">
            Vi socialdemokrater ser flera brister i den nuvarande krigsmaterielexportlagstiftningen.
            Den tidigare socialdemokratiska regeringen påbörjade ett arbete
            kring en ny lagstiftning. Vi anser fortfarande att det är angeläget
            att regeringen kommer till riksdagen med ett lagförslag som ligger
            i fas med utvecklingen på området och som är koherent i enlighet
            med Politiken för global utveckling (PGU).
          </p>
          <p xml:id="i-7SGGtf3G83DXqneRXzZUFe">
            Hur en ny krigsmaterielexportlagstiftning bör se ut vill vi socialdemokrater
            återkomma till då regeringen i en konkret proposition redovisar
            ett samlat förslag. Några vägledande principer för oss är dock
            att all handel med vapen och krigsmateriel ska kontrolleras genom
            strikta regler. Sverige ska vara en föregångare genom sin lagstiftning
            om svensk export och import av vapen och krigsmateriel. Icke-demokratier
            och länder som bryter mot de mänskliga rättigheterna kan inte
            ges samma legitimitet att få köpa vapen. Vid export ska hänsyn
            tas till risken för krig och om staten begår brott mot mänskliga
            rättigheter. Regler för import av krigsmateriel bör utarbetas
            i enlighet med samma principer som gäller för export av samma
            slags produkter.
          </p>
          <p xml:id="i-X7H4cz8HvobeEpqXJra6Ht">
            Den totala vapenexporten från Sverige och EU måste minska. Det
            kan Sverige arbeta för genom en svensk restriktiv krigsmaterielexportpolitik,
            men också genom EU. Vi socialdemokrater anser att Sverige måste
            vara aktivt i utarbetandet av en gemensam uppförandekod där principen
            om varje lands rätt att ha en mer långtgående politik ligger fast.
            Den svenska ståndpunkten måste vara att EU:s uppförandekod blir
            mer restriktiv och tillämpas strikt.
          </p>
          <head xml:id="i-2R2fFz3zBNkZRoroRx27NC" type="h3">
            Klustervapen
          </head>
          <p xml:id="i-FDwFyLTM3jpjFZCejcNqby">
            Klustervapen utgör ett stort humanitärt problem dels för att
            de sprider ut substridsdelar över ett så stort område att det
            i praktiken har visat sig mer eller mindre omöjligt att undvika
            civila offer, dels för att de efterlämnar oexploderade substridsdelar
            som i krigets spår skadar och dödar civilbefolkningen. 98 procent
            av de människor som dött av klustervapen beräknas ha varit civila.
          </p>
          <p xml:id="i-TLJWkTGY2aJPc3Y5gZ9BNc">
            I Libanonkriget användes klustervapen i stor skala, och civila
            offer skördades långt efter krigets slut, nu senast i Georgienkonflikten
            har det också förekommit rapporter om användning av klustervapen.
            Vi socialdemokrater anser att denna vapentyp inte bör användas
            i några konflikter och att de inte hör hemma i något lands arsenal,
            inte heller Sveriges.
          </p>
          <p xml:id="i-CAkHPiqS6qnDe1KUCutGUa">
            Den 23 februari 2007 avslutades en internationell regeringskonferens
            i Oslo om klustervapen. Slutdeklarationen från mötet, som 46 länder
            inklusive Sverige ställde sig bakom, slår fast att ett internationellt
            avtal som förbjuder användning, produktion, överföring och lagring
            av klustervapen som orsakar oacceptabel skada på civilpersoner
            ska vara slutförhandlat senast under utgången av 2008. Ett sådant
            slutdokument finns sedan i maj och ska ratificeras i december.
          </p>
          <p xml:id="i-DpBU7TMhbNuxcnDYNXSZVi">
            I maj 2007 beslutade riksdagen att Sverige ska fortsätta att
            vara pådrivande för att få till stånd ett internationellt förbud
            rörande klustervapen i enlighet med Oslodeklarationen. Samtidigt
            pågick den andra konferensen inom Osloprocessen i Lima, Peru,
            där den svenska regeringen dessvärre valde att inte delta.
          </p>
          <p xml:id="i-X2zKi15Q8V5kshXzoJn9Tf">
            Det står klart att Oslokonferensen inneburit startskottet för
            en historisk process mot ett internationellt långtgående förbud
            mot klustervapen. Trots detta har den borgerliga regeringen inte
            drivit på i detta arbete utan snarare arbetat för att få igenom
            undantag.
          </p>
          <p xml:id="i-58sTwNVa5gPCFgXYMN34Ns">
            Sveriges position i klustervapenfrågan är synnerligen viktig.
            Sverige har ett stort anseende internationellt inom humanitära
            frågor och när det gäller nedrustning. Sveriges bidrag i dessa
            sammanhang kan därför på ett konstruktivt sätt föra processen
            vidare med målet om ett långtgående internationellt avtal med
            ett brett stöd. Omvänt riskerar Sverige att underminera processen
            genom att inte medverka eller genom att argumentera för en reglering
            av vissa typer av vapen, snarare än ett långtgående förbud.
          </p>
          <p xml:id="i-A9N4rbgUvrjdSCqByLwX4">
            Den 17 september 2007 antog också FN en ny policy gällande klustervapen
            där man uppmanar medlemsstaterna att anta ett legalt bindande
            instrument mot klustervapen samt att länderna till dess att ett
            sådant instrument existerar vidtar åtgärder på nationell nivå.
          </p>
          <p xml:id="i-8fjg9oGriXy8CpuDis9uFe">
            Vid den slutliga diplomatkonferensen inom ramen för Osloprocessen
            i Dublin i maj 2008 ställde sig 107 länder, inklusive Sverige,
            bakom den avtalstext som förhandlats fram. En text som är långtgående
            vad gäller användning, lagring, produktion och överföring av klustervapen.
            Av dessa 107 länder har till dags dato 17 länder, bland andra
            Storbritannien, Tyskland, Frankrike, Norge och Spanien, redan
            deklarerat att man kommer till Oslo i december 2008 för att skriva
            under avtalet. Från den svenska regeringen har inget hörts i frågan.
          </p>
          <p xml:id="i-8khdsqjMF2LNNjKMnzKRR">
            Det vore ett stort bakslag om Sverige, som har en stolt tradition
            av att vara ett nedrustningsfrämjande land som värnar humanitära
            värden, ställer sig utanför ett internationellt förbud mot klustervapen.
            Sverige bör snarast deklarera att man i enlighet med riksdagens
            vilja kommer att skriva under avtalet i Oslo i december, gå vidare
            med att ratificera avtalet och sedan inleda skrotningen av den
            svenska Bombkapsel 90.
          </p>
          <head xml:id="i-4wkdgDxXnUS7JdXN2RioFR" type="h3">
            Socialdemokraternas 12-punktsprogram för nedrustning: En svensk
            offensiv mot massförstörelsevapen och för nedrustning
          </head>
          <p xml:id="i-NSvP1odcFxxw3VKhDZccnj">
            1. Massiva påtryckningar i alla relevanta internationella forum
            för att få de erkända kärnvapenstaterna att nedrusta sina arsenaler
            . NTP-avtalet föreskriver att inga andra än de fem erkända staterna
            får anskaffa kärnvapen under förutsättning att de fem avrustar
            sina arsenaler. Så länge de fem inte genomför en medveten och
            planerad nedrustning av sina arsenaler kommer heller inte andra
            länder att respektera NPT-avtalet.
          </p>
          <p xml:id="i-CqDiqWjA7Qwq1QP122Fqwt">
            2. Internationellt förbud mot klusterbomber. Carl Bildt har länge
            bagatelliserat Osloprocessen trots att den nu samlar över 130
            länder i arbetet för ett internationellt förbud mot klustervapen.
            Regeringen måste verkställa riksdagens enhälliga beslut från våren
            2007 att Sverige ska verka för ett sådant förbud och skriva under
            Osloprocessens slutdokument i december.
          </p>
          <p xml:id="i-72wMXN1r5Qzezd6uWQ62bh">
            3. Agera i Nuclear Suppliers Group (NSG). Inför beslutet i NSG
            om att godkänna den amerikansk-indiska överenskommelsen krävde
            vi att regeringen skulle agera och kräva vissa villkor.
          </p>
          <p xml:id="i-LrU356b77zhvBrU67o4ZMm">
            4. Förnyad kraft till arbetet i Ny agenda-koalitionen . Arbetet
            i Ny agenda-koalitionen, NAC, har haft goda resultat, inte minst
            under översynskonferensen av NPT 2000 då man fick till stånd en
            13-punkters handlingsplan. Efter många år har dock tempot i NAC-samarbetet
            stannat av och det är ett problem att Egypten, medlem i NAC, inte
            har ratificerat provstoppsavtalet. Sverige bör dels aktivera NAC-samarbetet,
            dels öka samarbetet med andra länder som Tyskland, Japan och Australien.
          </p>
          <p xml:id="i-6BvLVLoSDjzueKY3MXyFf8">
            5. Öka trycket inför kommande NPT-översynskonferens . 2010 sker
            nästa översynskonferens inom ramen för NPT-avtalet och förberedelserna
            för den har redan börjat. Det innebär ett tillfälle för Sverige
            att öka sin aktivitetsnivå, exempelvis vid den förberedelsekonferens
            som sker i april.
          </p>
          <p xml:id="i-2GdDMPaPsGNDWqJJ3pFPLf">
            6. Öka opinionstrycket och sätt Sverige på kartan . Carl Bildt
            bör bjuda in Henry Kissinger och de andra artikelförfattarna i
            de internationellt spridda artiklarna om visionen om en kärnvapenfri
            värld till ett arbete om hur vi i konkret handling kan nå dit.
          </p>
          <p xml:id="i-4rUu6QoSY6R4A99yskJxfc">
            7. Förhindra att höganrikat uran kommer i fel händer . En stor
            mängd gamla sovjetiska kärnvapen och höganrikat uran befinner
            sig fortfarande utanför tillräcklig kontroll. Därför måste arbetet
            med att förhindra att höganrikat uran kommer på villovägar förstärkas.
          </p>
          <p xml:id="i-MpUFCp3DNejMCDWN8bUjV3">
            8. Värna kompetensen på Sipri . Regeringen skär ned anslagen
            till Sipri, Stockholms fredsforskningsinstitut. Sverige bör istället
            satsa på ett institut som är väl känt och aktat i världen för
            sin forskning och kompetens i nedrustnings- och fredsfrågor.
          </p>
          <p xml:id="i-DMoFugquwo2RX27RCv5hSB">
            9. Erbjud värdskap för NPT-sekretariat . Sverige bör erbjuda
            sig att vara värd för och bekosta ett sekretariat för icke-spridningsfördraget
            NTP, enligt Blixkommissionens rekommendation nr 4.
          </p>
          <p xml:id="i-HnUFuoix3swqJZfgkLetHU">
            10. Agera för att kärnvapen inte placeras på utländskt territorium
            . Sverige bör i alla relevanta forum driva att alla kärnvapenmakter
            åtar sig att inte placera ut någon form av kärnvapen på utländskt
            territorium i enlighet med rekommendation nr 22.
          </p>
          <p xml:id="i-X41qcQBMxaMfFNZFgsA6Rq">
            11. Verka för att bryta dödläget i nedrustningskonferensen i
            Genève . Sverige bör i EU-kretsen driva att EU ska verka för att
            nedrustningskonferensen i Genève kan fatta beslut om sin dagordning
            med två tredjedelsmajoritet i enlighet med rekommendation nr 58
            för att bryta det nuvarande dödläget i konferensen.
          </p>
          <p xml:id="i-JM1HTncNArKo52AtyMpjJ7">
            12. Anta handlingsprogram för nedrustning . Regeringen bör anta
            ett övergripande handlingsprogram för nedrustning som ska syfta
            till att ett toppmöte om nedrustning i enlighet med rekommendation
            nr 59 äger rum inom FN:s ram inom en treårsperiod.
          </p>
          <head xml:id="i-MiUVehXooqFYqPPZG36wRr" type="h2">
            Närområdet: Nordiskt samarbete, Östersjön och Barentsregionen
          </head>
          <head xml:id="i-UA3AeVHob68bmVbHZQGRq9" type="h3">
            Det nordiska samarbetet
          </head>
          <p xml:id="i-D7MYi892Xoh5ZdtcRfCDGW">
            Närområdet och de nordiska grannländerna har en stark folklig
            förankring och en självklar ställning för Sverige. I Norden finns
            också ett flertal av Sveriges viktigaste handels- och samarbetspartner.
          </p>
          <p xml:id="i-QTBLUrJUW33UPNjn86pmPv">
            Det nordiska samarbetet utgår från ett gemensamt kulturarv och
            en språklig gemenskap och vilar på gemensamma värderingar i fråga
            om demokrati, rättvisa och rättsstat. Samarbetet mellan de nordiska
            länderna spänner över alla samhällsområden, och på många sätt
            är det nordiska samarbetet unikt vid en internationell jämförelse.
            Samarbete och öppenhet har gjort Norden till en välfärdsregion
            av världsklass.
          </p>
          <p xml:id="i-TVoYfsBnbS2SaukwKajMfJ">
            Framgångarna är dock inte tillräckliga för att möta dagens och
            framför allt morgondagens globala utmaningar, varför ett än mer
            utvecklat och förstärkt samarbete behövs.
          </p>
          <p xml:id="i-YHQZ78uYkmuthi68ai6gJF">
            Genom att samtliga nordiska länder deltar i den europeiska marknaden
            har det nordiska samarbetet stärkts. Sveriges, Finlands och Danmarks
            medlemskap i EU och Norges och Islands tillhörighet till det europeiska
            ekonomiska samarbetsområdet påverkar det nordiska samarbetet positivt.
            De baltiska staternas inträde i EU har dessutom skapat ytterligare
            dynamik i de nordiska ländernas samarbete med närområdet. I det
            nordiska samarbetet deltar även de självstyrande områdena Åland,
            Grönland och Färöarna.
          </p>
          <head xml:id="i-S2G387BpE9y3VEKXfhtYGG" type="h3">
            Den nordliga dimensionen
          </head>
          <p xml:id="i-LykT2TpLmZPrujZMCQxRSh">
            Politiken för den nordliga dimensionen utvecklas mot en gemensam
            politik för Ryssland, Norge och Island. Det handlar om nära samarbete
            i regionen mellan olika aktörer. Tanken är att förbättra samarbetet
            mellan EU och regionala aktörer, i syfte att utveckla en effektiv
            arbetsfördelning som bygger på respektive aktörs specifika kompetens,
            erfarenheter och geografiska arbetsområden. Samarbetet på regional
            och lokal nivå bedöms som mycket viktigt i likhet med samverkan
            med näringslivet och frivilliga organisationer.
          </p>
          <p xml:id="i-2EubfRMVmGNbRGX1n2LvPW">
            Sverige deltar på regeringssidan i samarbetet inom ramen för
            Arktiska rådet, Barentsrådet och Nordiska ministerrådet samt i
            arbetet med EU:s nordliga dimension. I år är Sverige ordförande
            för Nordiska ministerrådet, år 20112013 kommer Sverige att vara
            ordförande för Arktiska rådet och för Barentsrådet 20092011.
          </p>
          <p xml:id="i-5yduy25VU2AoZ4Hjqvwz7i">
            Det är av vikt att även Sverige utarbetar en egen strategi, en
            handlingsplan, för arbetet inom den nordliga dimensionen inom
            prioriterade områden:
          </p>
          <list xml:id="i-D6bu6S9UebyjLWUTQ4JjeT" style="ul">
            <item xml:id="i-ApPgD7m5WG4yjbCCdxKdk2">
              ekonomi/infrastruktur
            </item>
            <item xml:id="i-2wW1dvnEZT7Uickf2ArTc5">
              utbildning/mänskliga resurser
            </item>
            <item xml:id="i-Hdz44SCjBLNdnCErwxw8kv">
              miljöfrågor
            </item>
            <item xml:id="i-RDHyXTKJvAfcYw5ixCo9EP">
              gränsöverskridande samarbete
            </item>
            <item xml:id="i-SgoeddcStaeZLacJDrTDEw">
              rättsliga frågor.
            </item>
          </list>
          <head xml:id="i-MKaVbffisG1Jo4etuYHQnZ" type="h3">
            Det arktiska samarbetet
          </head>
          <p xml:id="i-DqSTsoFoxTc6E5jyui5cwV">
            Arktis är i blickpunkten i världen idag. Klimatförändringen leder
            till ökat intresse för exploatering av resurser som olja, gas
            och mineraler. Flera länder vill utöka sina territorier och områdets
            säkerhetspolitiska betydelse ökar.
          </p>
          <p xml:id="i-ReF5sWZKbCpwKMsRUyqkUx">
            Enligt de flesta forskare är Arktis en av de delar på jorden
            där klimatförändringar redan är mycket märkbara. Det är förändringar
            som får direkta effekter för befolkningen i Arktis samtidigt som
            de ger följdverkningar för hela det globala klimatsystemet.
          </p>
          <p xml:id="i-XC3mRouLSN8mFPqQ9S2i3K">
            Det behövs ett djupt och omfattande svenskt engagemang även i
            Arktis. Vi har mycket att vinna på det, som ett nordligt land
            med två tredjedelar av vårt land norr om 60:e breddgraden. Vi
            har också mycket att bidra med, som en nation med gamla och starka
            traditioner inom polarforskning och en hög profil i internationell
            samverkan om frågor som gäller miljö, naturresurser, minoriteter
            och rättigheter.
          </p>
          <p xml:id="i-TEobEgFCo9YhvmDMH15dj2">
            Samtidigt pågår det Internationella polaråret 20072008. Det handlar
            om att efterlämna ett arv av ny kunskap, förbättrad infrastruktur
            och stärkta internationella institutioner.
          </p>
          <p xml:id="i-PaDZaa1S1LewhMWcZHGCR7">
            Det gäller även från svensk sida att främja den arktiska regionen
            och utveckla forskningen i Arktis. Ett område inom polarforskningen
            där Sverige bör flytta fram sina positioner är att utveckla observationssystem
            och arbeta för genomförande av den pågående SAON-processen inom
            Arktiska rådet och att tillgängligheten till data säkras.
          </p>
          <p xml:id="i-GJvziFeDMYfn3d8CGB5God">
            University of Arctic omfattar idag ett samarbete mellan 50 medlemsorganisationer,
            universitet och högskolor. För den svenska delen står Luleå universitet,
            Umeå universitet och Mittuniversitetet. Samarbetet förbättrar
            möjligheterna för den arktiska regionen att ta del av högre utbildning
            och förstärker speciellt forskningen som rör klimatfrågor. Sverige
            bör delta fullt ut i verksamheten.
          </p>
          <p xml:id="i-SnPJa1fJA8HoyQ9UacSAgB">
            Polaråret 195758 gav upphov till Antarktisfördraget. Det är viktigt
            att Sverige nu initierar en genomgång av existerande rättsordningar
            som berör Arktis för fortsatt diskussion om att stärka eller utöka
            dem där så behövs.
          </p>
          <p xml:id="i-MiM72tnKa5bbLqVjnkiL9d">
            En viktig fråga för det nordiska samarbetet har alltid varit
            främjandet av integration mellan de nordiska länderna och att
            underlätta för medborgarna att röra sig över landgränserna. Under
            Sveriges ordförandeskap i det nordiska regeringssamarbetet 2003
            lyftes särskilt fram frågorna om avveckling av hinder för personers
            rörlighet över de nordiska gränserna. Gränshindersarbetet spänner
            över ett flertal politikområden. Avvecklingen av gränshinder bidrar
            även till att Sverige och Norden som region kan verka mer framgångsrikt
            internationellt.
          </p>
          <p xml:id="i-PCwAutmCFH8C6MzBHFixiU">
            Även om integrationen mellan länderna och de olika regionerna
            i Norden har kommit långt återstår ändock problem. De nordiska
            ländernas regelverk skiljer sig fortfarande åt, vilket medför
            problem för människor, organisationer och företag.
          </p>
          <p xml:id="i-6AAJ8kRSBbeU97EQpkVARQ">
            När det gäller Öresundsförbindelsen har den väsentligt förbättrat
            möjligheterna till integration i Öresundsregionen. Integrationen
            bidrar till att stärka tillväxten, och arbetet med att undanröja
            hinder är ett måste för att regionens fulla potential ska kunna
            utnyttjas. Det är därför viktigt att skillnaderna i bland annat
            ländernas regelverk och skattesystem minskas för att därigenom
            så långt möjligt eliminera problemen för dem som rör sig över
            gränserna.
          </p>
          <p xml:id="i-TLVQENKzL2uT4dpNFMovkf">
            Vi socialdemokrater anser det vara naturligt och viktigt att
            öka integrationsinsatserna ytterligare.
          </p>
          <head xml:id="i-dKqwnZrLz2ux8Vi9FX8nu" type="h3">
            Nordiska rådet
          </head>
          <p xml:id="i-75Xp8GN3Vi4UPbSgYNsKtk">
            Möjligheten för nationella parlamentariker att delta i internationella
            processer och sammanhang är en demokratifråga. De folkvalda nationella
            parlamentarikerna utgör en viktig länk mellan olika beslutsfattande
            nivåer i en globaliserad värld. Det politiska uppdraget innebär
            bland mycket annat opinionsbildning samt informations- och kunskapsspridning.
            Parlamentariker är också den länk som för medborgarnas synpunkter
            och idéer vidare på såväl lokal och regional nivå som i nationella
            och internationella sammanhang. Även när det gäller genomförande
            och uppföljning av redan beslutade åtgärder och åtaganden har
            nationella parlament och parlamentariker av hävd en viktig uppgift.
            Genom ett deltagande av direktvalda parlamentariker stärks legitimiteten
            i hela implementeringsprocessen.
          </p>
          <p xml:id="i-48Um2UVg2F2h5CiCK9jt9d">
            För det nordiska samarbetet fyller Nordiska rådet en viktig funktion,
            inte minst när det gäller att driva på och kontrollera de nordiska
            regeringarnas samarbete. En styrka för de nordiska länderna är
            också att många ledamöter i de nationella parlamenten engagerar
            sig i det nordiska samarbetet.
          </p>
          <p xml:id="i-2U5h2JX98XZmWeAVGwxJDV">
            Vi socialdemokrater anser det vara nödvändigt att ytterligare
            stärka det inomnordiska samarbetet samt byggandet av nätverk,
            som i sin tur kan öka det nordiska inflytandet i EU och i andra
            samarbetsorgan.
          </p>
          <head xml:id="i-YaYLbVawjSstpsADtf9Jq8" type="h3">
            Närområdet
          </head>
          <p xml:id="i-3CyJQ5iTPRwPmvC8pSZa7u">
            Nordiska rådet och Nordiska ministerrådet har ett nära samarbete
            med flera internationella, nationella och regionala organisationer
            utanför Norden och då främst Arktiska rådet, Barentsrådet och
            Östersjöstaternas råd. Det övergripande målet för det nordiska
            samarbetet med närområdet är att bidra till en säker och stabil
            utveckling i området. Att stärka demokratin och öka värdegemenskapen
            i den nordliga delen av Europa samt att medverka till en utveckling
            av marknadsekonomin i området är andra prioriterade frågor.
          </p>
          <p xml:id="i-EUir6kuFzMxe3LWP3oVGwx">
            De nätverk som innefattar nordvästra Ryssland har under senare
            år byggts ut i en betydande omfattning. De nuvarande riktlinjerna
            för samarbetet med närområdet innebär bland annat att Nordiska
            ministerrådets tyngdpunkt i satsningar förskjutits från de baltiska
            staterna till nordvästra Ryssland.
          </p>
          <p xml:id="i-4rQR967DD6um3F61SiThxX">
            Ministerrådets program för arktiskt samarbete syftar till att
            ge de samnordiska insatserna ett speciellt mervärde i förhållande
            till andra aktiviteter och insatser med inriktning på Arktis.
            Viktiga frågor är ursprungsbefolkningens levnadsvillkor, klimatförändringarna
            och utbredningen av föroreningar i den arktiska miljön.
          </p>
          <p xml:id="i-LMFPnCZcZrf2yDAyjN5XV6">
            Vi socialdemokrater anser det vara av stor vikt att arbetet med
            frågor som rör Barentsregionen förstärks och att arbetet sker
            i samarbete med regionala insatser.
          </p>
          <head xml:id="i-LzpyUhU7KNTg9A1TLCqCdr" type="h3">
            Barentssamarbetet
          </head>
          <p xml:id="i-HoXCfKgFpAdPQZybNA1hBh">
            Regionen kring Barents hav har stora möjligheter att bli ett
            av de ekonomiskt viktigaste och intressantaste områdena i Europa
            inom en inte alltför avlägsen framtid. I området, som är den sista
            orörda reserven av naturtillgångar, finns bland annat olja och
            gas, som kommer att utvinnas under de kommande decennierna detta
            under förutsättning att miljömålen för Arktis inte stoppar utvinningen.
          </p>
          <p xml:id="i-PQJqtVYnjCfZC45eCpQiYs">
            Den viktigaste råvaran för framtida exploatering är oljan. Ett
            stort antal olje- och gaskällor har redan hittats i Barentsregionen.
            Större delen av den totala ekonomiska utvecklingen i regionen
            är kopplad till olje- och gastillgångarna.
          </p>
          <p xml:id="i-XhYjnVMLThFNh7yzwJm9LV">
            Också under Barents hav finns ett stort antal fyndigheter av
            framför allt naturgas som till exempel Shtokmanfältet. Stora olje-
            och gastillgångar har även hittats i havet utanför Finnmark, Troms
            och Nordland. Man väntar sig att göra nya olje- och gasfynd i
            den norska delen av Barents hav under de närmaste åren. På Kolahalvön
            finns dessutom fler mineraler än på någon annan plats i världen.
          </p>
          <p xml:id="i-WdJ1bwsDfzKUcJw1aMgX4A">
            Det är i dag svårt att uppskatta den totala olje- och gasreserven,
            i och med att en del områden ännu är i ett tidigt prospekteringsskede.
            Den totala reserven av gas i Barents hav kan vara så stor som
            upp till 10 miljarder kubikmeter, vilket skulle vara ett avgörande
            tillskott till Europas energikonsumtion för lång tid framöver.
            Dessutom väntar man sig även att hitta oljeförekomster i de östra
            och nordliga delarna av Barents hav. Oljetillgångarna i Timan-Petchorafältet
            beräknas till omkring 5 miljarder ton. Enligt beräkningar är de
            sammantagna olje- och gasfyndigheterna, som en jämförelse, tolv
            gånger större än de fyndigheter som ingår i Snövitprojektet i
            Norge.
          </p>
          <p xml:id="i-HbnrQzrLPbgr2opsJCAaSm">
            Barents hav skulle mot bakgrund av detta kunna förse Europa med
            stora mängder naturgas under lång tid, vilket i sin tur skulle
            minska beroendet av import från Ryssland. Den pågående klimatförändringen,
            som för Arktis del innebär att glaciärer och havsis smälter undan
            i större omfattning än tidigare, skapar på sitt sätt förutsättningar
            för nya transportvägar i Barents hav och Norra ishavet för både
            olja och energi. På sikt kommer man med all sannolikhet att kunna
            frakta varor till havs genom området året om.
          </p>
          <p xml:id="i-AHA7kCcrMiprdHcGqD9KV5">
            Vid Harvarduniversitetet i USA har experter räknat fram att den
            nordliga fartygsrutten skulle innebära stora besparingar för framtida
            transporter mellan de ekonomiskt framgångsrika länderna i Europa
            och Asien. Men samtidigt som de förändrade klimatförhållandena
            i området ger nya möjligheter kan de också leda till säkerhetspolitiska
            risker med helt nya konflikter som följd. Redan i dag ser vi en
            pågående dragkamp om Arktis tillhörighet, där Ryssland med sin
            flagga på havsbottnen markerat sin uppfattning i denna speciella
            ägarfråga. Framför allt Norge men även Danmark och Kanada har
            också uttalat sina uppfattningar i denna fråga.
          </p>
          <p xml:id="i-MBsveKDQddRSNitA8UC4Za">
            I Barentsregionen bor drygt 5,9 miljoner människor, varav merparten,
            4,3 miljoner, har sin hemvist i Ryssland. Samarbetet mellan stater
            som har intresse i Arktis och i området kring Barents hav bedrivs
            på regionnivå i Barentsrådet och i Arktiska rådet. Regionrådet
            består av representanter för förvaltningarna i den geografiska
            regionen Barents. Från Finland deltar landskapen Lappland, Norra
            Österbotten och Kajanaland, från Norge länen Nordland, Troms och
            Finnmark och från Sverige Norrbottens och Västerbottens län. Från
            Ryssland är det regionerna Arkhangelsk och Karelen som deltar
            samt republiken Komi, Murmanskregionen och det autonomiska distriktet
            Nenetsia.
          </p>
          <p xml:id="i-NrHvhT4gv4B6jXvPsLKi6Z">
            I området finns flera minoritetsfolk, bland annat samer, nenetser
            och vesper. Syftet med Barentssamarbetet är att säkerställa fred
            och säkerhet samt att skapa en hållbar social och ekonomisk utveckling
            i området och i Europa i sin helhet. Detta kan bland annat ske
            genom att kontakterna mellan människorna i området utvecklas och
            den regionala identiteten stärks.
          </p>
          <p xml:id="i-KwEhsLK2WkYMh12EADH8Xs">
            Det finns en lång samarbetstradition i Barentsområdet. Redan
            i början av 1960-talet tillkom Sveriges nordkalottkommitté, ett
            samarbete med de fyra involverade länderna under temat folkets
            diplomati.
          </p>
          <p xml:id="i-9YV4EHH2Ra1fTWzL2cxusa">
            Det regionala Barentssamarbetet arbetar utifrån fem viktiga insatsområden:
          </p>
          <list xml:id="i-QjD1ehU9VWpLk4vwPkyhXP" style="ul">
            <item xml:id="i-Xy5dvPhKtGJVYzVE2zK1Nv">
              Näringslivsutveckling och infrastruktur
            </item>
            <item xml:id="i-SG4ZUvjSFEU1cSm1jJqjVS">
              Kompetens och utbildning
            </item>
            <item xml:id="i-TNdfou5pi7A5nVDA4vpnHd">
              Miljö och hälsa
            </item>
            <item xml:id="i-Xsz4mmy8amNuvkMHwTsXqL">
              Välfärd och kultur
            </item>
            <item xml:id="i-HNUuFZG3ho4EgrhnrWQLuU">
              Ursprungsbefolkningsfrågor.
            </item>
          </list>
          <p xml:id="i-S2112sCEDxX2nCJ2QWLqjZ">
            Den kunskap och kompetens som vuxit fram i området kring dessa
            frågor är betydande och måste bibehållas och ytterligare utvecklas.
            Det är av stor vikt att alla goda krafter, exempelvis företag,
            myndigheter, kommuner, universitet och enskilda samverkar. För
            detta fordras en fortsatt bra samordning, information och en välutbyggd
            och fungerande infrastruktur.
          </p>
          <p xml:id="i-SRMsEziSQp754Kd3FA2tho">
            Den ekonomiska aktiviteten i den nordliga regionen ökar dessutom
            och därmed också regionens ekonomiska och säkerhetspolitiska betydelse,
            vilket innebär att en sammanhållen politik för den nordliga regionen
            behövs.
          </p>
          <p xml:id="i-RvaTNfpJaAwxX2n5XNWWfq">
            Med ett större engagemang från svensk sida kan vi övervaka vad
            som händer i området från säkerhetssynpunkt, samtidigt som Sveriges
            miljöteknologi skulle komma väl till pass i den känsliga miljön
            i området.
          </p>
          <p xml:id="i-WeUomnAhiUpZazeD1wFLNp">
            Vi socialdemokrater anser att det är av största vikt att Barentssamarbetet
            stärks och fördjupas ytterligare på samtliga fem insatsområden,
            samtidigt som det svenska deltagandet bör baseras än mer än tidigare
            på regionala strukturer.
          </p>
          <head xml:id="i-P4K5rQFsjvMDyxSVQpCWJ" type="h3">
            Östersjön
          </head>
          <p xml:id="i-9wH4niBQaTkZhybNbgan84">
            Med EU:s utvidgning har nu alla länder runt Östersjön med undantag
            för Ryssland blivit EU-medlemmar. Det ger oss stora politiska
            och ekonomiska möjligheter, om vi rätt förmår att hantera den
            nya geografin och det nya politiska grannskap som har öppnat sig.
            För att ta ett konkret exempel: Våra möjligheter att skydda miljön
            i vårt gemensamma innanhav ökar. Ett av målen måste vara att förhindra
            allvarliga fartygsolyckor och oljeutsläpp.
          </p>
          <p xml:id="i-N4NFAavM38h9PxpTEGz6Yg">
            Östersjöregionen upplever den kraftigaste ekonomiska tillväxten
            i Europa, även om det fortsatt är stora skillnader mellan länderna.
            Länderna runt Östersjön har en samlad befolkning på drygt 100
            miljoner och en BNP på drygt 2000 miljarder dollar. Inte minst
            för Sverige ger detta stora möjligheter att öka handelsutbytet
            med våra grannländer, vilket i förlängningen leder till högre
            ekonomisk tillväxt och fler jobb. Regionen har stora möjligheter
            att utvecklas och Norden, som i många avseenden är en global vinnarregion,
            kan vara en inspiration för hela Östersjöområdet att utvecklas
            till en framgångsrik region i Europa.
          </p>
          <p xml:id="i-QjaVFf5LBtVjm4PAbV1UEZ">
            Vi vill ha en fri handel och en marknad som gynnar alla parter,
            både Sverige och våra handelspartner. Men det ska vara en ansvarsfull
            frihet som också tar hänsyn till människor och miljön. Vi tjänar
            alla på att skapa en långsiktigt hållbar ekonomi som tar hänsyn
            till miljön. För det behövs samarbete och politik men också gemensamma
            regleringar på EU-nivå. Handeln med Baltikum kommer att öka och
            vi vill närma oss våra grannländer på andra sidan Östersjön ännu
            mer.
          </p>
          <p xml:id="i-WfHEozN7kC3TVxfoXxZJF9">
            I högtidstalen brukar det heta från regeringen att Östersjösamarbetet
            är prioriterat. I praktisk handling har det dock inneburit förslag
            om nedläggning av generalkonsulaten i Kaliningrad, Gdansk och
            Hamburg - alla svenska utlandsrepresentationer runt södra Östersjön.
            Att stänga ett konsulat, som det kostade både möda och pengar
            att få till stånd, efter mindre än 24 månader måste ses som ett
            mycket ogenomtänkt förslag. Nu har Kaliningrad räddats genom att
            förslaget väckte häftiga reaktioner. I en region präglad av såväl
            stor tillväxtpotential som miljöproblem som vi måste lösa gemensamt
            finns det bättre åtgärder än att minska svensk representation.
            Det riskerar också att slå sönder alla de väletablerade och viktiga
            relationer svenska kommuner, företag och organisationer byggt
            upp. De borgerliga partierna har tidigare lovat att stärka utlandsrepresentationen,
            istället minskar de radikalt. Det rimmar illa med att man säger
            sig vilja satsa på Östersjöområdet. Vi socialdemokrater är kritiska
            till detta förhållningssätt.
          </p>
          <p xml:id="i-EB5X3Fw4wfybj4BtsnP5YF">
            I april 2004 blev Östersjön klassat som särskilt känsligt område
            (PSSA) av FN:s sjöfartsorganisation. Det är ett viktigt led i
            utvecklingen kring Östersjösamarbetet. Bakom ansökan ställde sig
            samtliga länder kring Östersjön, utom Ryssland. Detta innebär
            att det ryska territorialvattnet inte omfattas av klassningen
            och att ryskregistrerade fartyg är undantagna, oavsett var de
            befinner sig.
          </p>
          <p xml:id="i-3YewcTcEcswqrZE23KZGj3">
            Vi tror på en hållbar tillväxt som främjar handeln men samtidigt
            också tar hänsyn till miljön och människorna. Vi tror att vi kommer
            längst genom att samarbeta med våra grannländer och gemensamt
            hitta lösningar på gemensamma problem.
          </p>
          <p xml:id="i-4ThARfYLibAN5BhPGHnZPz">
            Inom alla politikområden finns möjligheter till samarbete och
            utveckling. Kultur skapar ökat samförstånd och kan vara en enande
            kraft mellan Östersjöländerna.
          </p>
          <p xml:id="i-RzEVuAsuwfYUsquMDNixrf">
            De senaste åren har oron varit påtaglig i Europas länder när
            trycket i gasledningarna minskat till följd av att det ryska statliga
            gasbolaget Gazprom stängt av kranarna till grannländer som Ukraina
            och Vitryssland. Energisäkerhet har därefter diskuterats på många
            internationella konferenser. Energitillförseln behöver både säkras
            och diversifieras och det görs främst genom att utveckla alternativa
            förnybara energikällor.
          </p>
          <p xml:id="i-RoYWQfRKHNqZMrphEQvEvg">
            Gazprom är majoritetsägare i det bolag i vilket man tillsammans
            med tyska EON projekterar för en gasledning på Östersjöns botten.
            Ledningen är tänkt att gå genom en stor del av Sveriges ekonomiska
            zon. De miljömässiga invändningarna är starka. Östersjön är klassat
            som ett särskilt känsligt havsområde. På botten finns giftiga
            tungmetaller och tiotusentals gamla minor, kemiska stridsmedel
            och ammunition sedan andra världskriget. Vid ett bygge måste de
            flyttas eller förstöras, med alla risker det innebär för miljön
            och fisket. En gasledning med en tänkt förgrening till Sverige
            riskerar också att slå undan benen för satsningar på bioenergi.
            En fullständig miljöprövning måste göras. Bolaget måste öppet
            redovisa alternativa sträckningar både på land och i Östersjön.
            Innan Sverige prövar ett tillstånd att uppföra en fast installation
            inom den ekonomiska zonen bör regeringen ta fram en plan för vårt
            eget framtida utnyttjande av zonen. Den grunda delen skulle exempelvis
            i framtiden kunna användas till vindkraftparker, något som ligger
            mer i linje med en hållbar utveckling än det främjande av fossila
            bränslen som gasledningen innebär.
          </p>
          <p xml:id="i-8HJMdXEJcgp3BAnZwHPpzE">
            En stor del av Rysslands export av olja går idag över Östersjön.
            Vi har ställt stora krav på att fartygen ska ha dubbla skrov för
            att minska risken för ett oljeutsläpp som skulle få förödande
            konsekvenser i Östersjön. Östersjön är ett grunt hav och omloppstiderna
            för byte av vattnet är långa. En utbyggd gasledning och ökade
            oljetransporter skulle göra Östersjön till ett område med stora
            ekonomiska, strategiska och därmed säkerhetspolitiska intressen.
          </p>
          <p xml:id="i-UtubJk4hQUz5JXGYD7pW8r">
            Frågan om gasledningen är politisk. Men Fredrik Reinfeldt har
            hittills beskrivit frågan som en tillståndsfråga som regeringen
            i princip inte har något att säga till om. Denna verklighetsbeskrivning
            av FN:s havsrättskonvention rimmar illa med den verkliga juridiken.
            När företaget Nord Stream gjort den miljökonsekvensbeskrivning
            som det måste göra, har Sverige alla möjligheter att stoppa en
            gasledning med hänsyn till miljökonsekvenserna eller att alla
            sträckningar inte utretts tillräckligt.
          </p>
          <p xml:id="i-MG2g1KaU1xhD4AkBu2t1XJ">
            Sverige har möjligheten att hänvisa till EU:s lagar om miljökonsekvensbeskrivningar.
            Detta regelverk ger enligt Said Mahmoudi, professor i internationell
            rätt vid Stockholms universitet, medlemsstaterna stora möjligheter
            att ställa hårda miljökrav. Om den svenska regeringen vill ta
            en rättslig strid, kommer man enligt Mahmoudi sannolikt att vinna.
            Den svenska regeringen har emellertid valt att inte ta strid med
            företaget utan enbart haft åsikter om sträckningen. Motiv till
            att ta en sådan strid saknas inte.
          </p>
          <p xml:id="i-PTrAMace7BEd51eAAYPhCm">
            Om regeringen godkänner att gasledningen placeras ut innebär
            detta också en tyst acceptans av ökade klimatutsläpp och allvarliga
            miljörisker för Östersjöns känsliga ekosystem.
          </p>
          <p xml:id="i-D7YaRcPKULMo4o2Xy17Tt6">
            Vi kräver att regeringen tar tydlig ställning mot planerna på
            en gasledning i Östersjön och att man bör samordna politiken med
            de andra berörda Östersjöstaterna som motsätter sig en ledning
            på havsbotten samt stödja de baltiska länderna och Polen i deras
            ansträngningar inom EU för att Nord Stream ska utreda en dragning
            på land. Frågan bör tas till riksdagen så att vi kan få ett svenskt
            ställningstagande som har parlamentariskt stöd.
          </p>
          <p xml:id="i-Dtno6JwX6osFbeovVDMWMo">
            Förutom gasledningen finns andra miljöfrågor, en del av dessa
            hanteras inom Helcom. Dessvärre genomförs aldrig många av de beslut
            som fattas inom Helcom. Länderna i regionen måste ta ett helhetsgrepp
            för att rädda sitt innanhav. Miljardinsatser kommer att behövas
            för saneringen av Östersjön. Som en av de historiskt största förorenarna
            har Sverige ett stort ansvar för Östersjöns tillstånd. Med tanke
            på de subventioner som nu kommer regionen till del, framför allt
            genom de nya medlemsstaterna i EU, bör Sverige verka för att EU-medel
            avsätts för att renovera Östersjön. Sverige bör också arbeta för
            att EU:s olika politikområden samordnas på ett sätt som gynnar
            aktiv naturvård. Ett konkret exempel är att jordbrukssubventionerna
            inte samordnas med miljöpolitiken. Idag får jordbruket subventioner
            som motverkar EU:s ramdirektiv om vatten. Detta direktiv syftar
            till god vattenkvalitet i floder, sjöar och kustvatten.
          </p>
          <p xml:id="i-VcUrUs2pVgacECJ5gKJvUn">
            Hela Östersjöregionen måste ta ett samlat grepp om den gemensamma
            miljön och uteblivna åtgärder måste bestraffas kännbart. Möjligheten
            finns nu genom den marina strategi som EU håller på att utveckla
            där Östersjön föreslås som modellhav.
          </p>
          <p xml:id="i-GUk7vomyooAcUZNoeaHEKG">
            Parallellt med EU:s marina strategi arbetar Helcom för att utveckla
            en aktionsplan för Östersjöns miljö. Dessvärre är stödet från
            medlemsländerna inte tillräckligt starkt.
          </p>
          <p xml:id="i-X9dWJBhtWE5t8Lr6E4vwua">
            Sverige bör gå i täten för att stärka miljösamarbetet mellan
            Östersjöländerna både inom EU och inom Helcom.
          </p>
          <p xml:id="i-2WhVYm9pxgbj8vD4fDsfNX">
            Norden bör känna ett särskilt ansvar för arbetet inom ramen för
            EU:s nordliga dimension. Viktiga delar i den nordliga dimensionen
            är att stärka demokrati, säkerhet och en hållbar utveckling i
            norra Europa. Partner i detta samarbete är EU, Ryssland samt Island
            och Norge. Det finns stora sociala skillnader i delar av Östersjöregionen,
            liksom skillnader i tradition av gränsregionalt samarbete. Viktigt
            är att den nordliga dimensionen fylls med konkret innehåll. Energisäkerheten
            och transportsamarbetet är frågor som bör tas upp vid sidan av
            det redan existerande samarbetet på miljöområdet och i sociala
            frågor.
          </p>
          <p xml:id="i-XfitAa2axbx8dFCmaWiPQr">
            Gotsam är ett mycket bra exempel på samarbete mellan olika myndigheters
            ledningsresurser för en bättre krishanteringsförmåga. Erfarenheterna
            av mer än sex års verksamhet är mycket goda. Gotsam bör leva vidare
            och dess arbetssätt spridas till övriga landet. En god ambition
            vore att Gotsam-modellen utvecklas mot ett samarbete myndigheter
            emellan i länderna runt Östersjön.
          </p>
          <p xml:id="i-L76uxCFjNkZByN2dUfFY8s">
            Inom ramen för Baltic Master finns ett stort antal både avslutade
            och pågående projekt som visar mycket goda exempel på fruktbart
            samarbete inom många olika samhällssektorer.
          </p>
          <p xml:id="i-6DSPYeSVbM4sRPiokFMTaF">
            Projektet Baltic Gateway har ambitionen att utveckla ett omfattande
            system av högkvalitativ transport och transportnära tjänster för
            att sammanlänka Skandinavien med nordvästra Europa, den europeiska
            kontinenten, de baltiska staterna, Ryssland, Vitryssland, Ukraina
            och Asien. Detta främjar ekonomisk tillväxt och hållbar utveckling
            i södra Östersjöområdet då förbättrad kommunikation medför ökad
            tillgänglighet inom och mellan regioner.
          </p>
          <p xml:id="i-C8xa1KqQRpPdiMkNkWtcjL">
            Ett annat intressant projekt är Baltic Master som syftar till
            att öka de regionala och lokala politiska institutionernas inflytande
            över maritima säkerhetsfrågor, att utveckla transport och kommunikation
            i ett nätverk av maritim säkerhet där Östersjöns många olika typer
            av aktiviteter lyfts fram, att öka beredskapen för att undvika
            och hantera katastrofsituationer genom att integrera lokala och
            regionala zoner i planerings och implementeringsprocesserna.
          </p>
          <p xml:id="i-5rc9i5A2uWtBiAcpnbxN1D">
            Både in- och utflödena av godstransporter ökar i hela Östersjöområdet
            som en följd av generellt hög tillväxt och ökad användning av
            naturresurser. Samtidigt sker det även en transportökning på grund
            av ökad mängd handel mellan Ryssland och Kina å ena sidan och
            mellan västra Europa och USA å den andra. Med kunskapen om detta
            är huvudtemat för projektet InterBaltic att förbereda för en framtida
            ökning av transporter och logistik. En nyckelfråga blir att främja
            miljövänlig och långsiktigt hållbar transport genom att skifta
            godstrafikströmmar från vägar till järnvägar och hav.
          </p>
          <p xml:id="i-WyfaabmiKhJQ3oEuh9vmJd">
            Målsättningen är att projektet bildar ett nätverk med privata
            och offentliga beslutsfattare på internationell, nationell och
            regional nivå som genom samarbete kan bygga upp effektiva intermodala
            transportsystem. Detta är en nödvändig åtgärd för att möta framtida
            godstrafikströmmar och samtidigt främja utvecklingen i hela Östersjöområdet.
          </p>
          <p xml:id="i-WJTJLAddY5PxCqHjFnZqh3">
            Inom forsknings- och utbildningsområdet pågår flera intressanta
            projekt som exempelvis Baltech. Det är en sammanslutning av åtta
            tekniska universitet i Tallinn, Kaunas, Riga, Vilnius, Helsingfors,
            Stockholm och Lund. Sammanslutningen har skapats med målsättningen
            att vara en solid bas för bredare partnerskap och fördjupat samarbete
            mellan universiteten i Östersjöregionen inom disciplinerna naturvetenskap,
            teknologi och företags- och industrimanagement. På längre sikt
            är målsättningen att skapa ett virtuellt Baltic Sea University
            of Science and Technology, baserat på ett antal universitet runt
            om i Östersjöregionen. Det virtuella universitetet ska fungera
            som en strategisk resurs för långsiktig utveckling och utbildning
            samt forskning i enlighet med Östersjöregionens behov.
          </p>
          <p xml:id="i-5rx4J7ea6n4niLj9ff3R79">
            Baltic university Programme är ett nätverk av 180 universitet
            och andra högre utbildningsinstitutioner i Östersjöområdet. Baltic
            University Programme initierades av Uppsala universitet och nätverket
            leds därifrån. I dag har programmet utvecklats till ett av de
            största universitetsnätverken i världen. De deltagande universiteten
            har tillsammans nästan 500 undervisare och forskare samt mer än
            8000 studenter knutna till programmet. Universiteten samarbetar
            inom områden som har gemensamt intresse för hela regionen, en
            hållbar regional utveckling. Programmets målsättning är att stötta
            den centrala rollen universiteten spelar för den demokratiska,
            fredliga och hållbara utvecklingen i Östersjöområdet även angående
            miljöfrågor. Detta uppnås genom att skapa universitetskurser och
            projekt och att samarbeta med myndigheter, kommuner och andra
            offentliga instanser.
          </p>
          <p xml:id="i-9GNufGadTQXkJWyEDNPhKj">
            Cruise Baltic är ett nära samarbete mellan 10 Östersjöländer,
            16 destinationer och 28 partner i Östersjöregionen. Syftet är
            att integrera Östersjöregionens internationella kryssningsindustri
            genom kunskaps- och erfarenhetsutbyte. Genom Cruise Baltic kan
            alla deltagande länder erbjuda samma service, höga standard och
            nära integration mellan hamnar och städer för kryssningsresenärer
            som vill upptäcka Östersjöregionens unika möjligheter.
          </p>
          <p xml:id="i-LnwR3niNmbUycnbZzpE6cQ">
            De nämnda exemplen visar på vikten av ett fortsatt och utökat
            samarbete mellan Östersjöländerna för att kunna fortsätta och
            ytterligare stärka och öka möjligheterna att bli en global vinnarregion.
          </p>
          <p xml:id="i-RZjPCNVCoMCTpKAXbyn8Vk">
            En viktig uppgift för framtiden och för att underlätta fortsatt
            integration och fortsatt samarbete är att uppmärksamma de gränshinder
            som försvårar rörligheten mellan länderna. Rörligheten både för
            människor och gränsöverskridande näringsverksamhet behöver underlättas.
            Inträde i EU har inte självklart medfört lösningar på dessa problem.
            Bara mellan de nordiska länderna är det varje år mer än 40 000
            människor som flyttar eller pendlar. Det finns byråkratiska hinder
            som borde vara möjliga att lösa så att vi lättare kan röra oss
            i Östersjöområdet utan att för den skull göra avkall på varje
            lands rätt till egen unik lagstiftning.
          </p>
          <p xml:id="i-AqEBHAtTmK6F9eoX1CCsFZ">
            Varje år redogör Sveriges regering i en särskild skrivelse för
            samarbetet mellan de nordiska ländernas regeringar med huvudsaklig
            inriktning på verksamheten i Nordiska ministerrådet. Nordiska
            rådets svenska delegation överlämnar vid samma tidpunkt en berättelse
            för det parlamentariska samarbetet inom ramen för Nordiska rådet.
            I berättelsen lämnas också redovisning för det parlamentariska
            Östersjösamarbetet med tyngdpunkt på den årligen återkommande
            Parlamentariska Östersjökonferensen.
          </p>
          <p xml:id="i-CcLgyyRGLJ61VvfrUMm5qu">
            Med anledning av de två redogörelserna kan alla ledamöter följa
            det nordiska samarbetet och delta i debatten i kammaren. Någon
            liknande redogörelse för regeringens Östersjösamarbete ges inte.
            I Finland överlämnar regeringen en berättelse för såväl det nordiska
            samarbetet som Östersjösamarbetet och beslut om ett liknande förfaringssätt
            har fattats i Danmark. I Norge har sedan länge en rapport om Östersjösamarbetet
            ingått i regeringens redogörelse för det nordiska samarbetet.
          </p>
          <p xml:id="i-6sQoaXwWAHokRR6mbdawBd">
            För att vidareutveckla den positiva dialogen och informationsutbytet
            mellan CBSS, Östersjöstaternas råd, och BSPC, Parlamentariska
            Östersjökonferensen, bör regeringen lämna en redovisning om sitt
            östersjösamarbete.
          </p>
          <head xml:id="i-N4ivZTuKW64HTPqv5ia5mL" type="h2">
            Europa och den europeiska unionen
          </head>
          <head xml:id="i-Ug9PYCYKU1Shpow4ZNsmoU" type="h3">
            Grunden för EU-samarbetet
          </head>
          <p xml:id="i-T3UDhqdjk6sUtaNFrtShZr">
            Framväxten av det europeiska samarbetet har varit avgörande för
            vår kontinents välstånd. I århundraden drabbades Europas befolkningar
            av blodiga krig länderna emellan. I dag präglas Europa av fred.
            Historiskt sett är denna utveckling fantastisk.
          </p>
          <p xml:id="i-Ejsris61CeCUWmYThbK3Wc">
            Socialdemokraterna vill att EU i grunden ska vara ett mellanstatligt
            samarbete, där vi tillsammans med de andra medlemsstaterna kan
            lösa problem som kräver gemensamma lösningar.
          </p>
          <p xml:id="i-3re9kA4wpxe2PoFYjGNhUi">
            Med EU kan vi göra Sverige bättre om vi samarbetar om saker som
            påverkar oss, som miljön eller jobben. Vi kan också påverka vår
            omvärld i kampen mot fattigdom, för demokrati och fred, mycket
            effektivare om vi arbetar genom EU än vad vi kan genom att enbart
            agera på egen hand i utrikespolitiken.
          </p>
          <p xml:id="i-GdKb3TpxhJcU2tuRByauSr">
            Därför är det viktigt att Sverige för en aktiv EU-politik för
            folkhälsa, jobb, en bättre miljö, jämställdhet, kunskap och en
            bättre värld.
          </p>
          <p xml:id="i-CnDPn3EFB1DnGjaNvDvXSs">
            Dagens EU måste utvecklas på alla de områden där vi genom unionen
            bäst kan skapa gemensamma lösningar på gemensamma problem som
            hårdare gemensamma tag mot miljöförstöring, som kraftfulla insatser
            mot människohandel och annan internationell brottslighet, som
            arbetet för att skapa fler och tryggare jobb.
          </p>
          <p xml:id="i-NLkd4RaXLFCCxpNaJb5iKa">
            Politiken och demokratin måste komma i kapp den ekonomiska globaliseringens
            försprång. Sverige och EU måste bli bättre på att inom internationella
            organisationer driva frågor om arbetstagarnas rättigheter, internationella
            miljöregler och rättvisa handelsvillkor.
          </p>
          <p xml:id="i-4y5QwLqb4hXxGCfrVECvaF">
            Det handlar också om att komma åt skatteparadis, pengatvätt och
            terrorismkonton, om rätt utformade tjänstedirektiv inom EU och
            om nya vägar för att finansiera utveckling. Med en mer aktiv politik
            kan makt förflyttas från den internationella marknaden till internationella
            politiska institutioner.
          </p>
          <p xml:id="i-4KYnaTrJ7aUhsYpfH6DTAb">
            En demokratisk globalisering kräver respekt för de internationella
            regelverk och institutioner som redan finns på plats. Den internationella
            rätten, konventioner, protokoll och regelverk måste följas. Med
            gemensamma spelregler skyddas små staters rätt, och den globala
            demokratin stärks. När den internationella rätten efterlevs styrs
            utvecklingen av gemensamma överenskommelser och på lika villkor,
            inte av de stater som har störst militär eller ekonomisk styrka.
            Därför vill vi socialdemokrater värna och stärka den internationella
            rätten. EU har här en stor roll att spela.
          </p>
          <p xml:id="i-6Fa2ba6UkYM7Up6yJPbNyT">
            Den internationella brottmålsdomstolen och andra globala institutioner
            måste respekteras. Ingångna avtal som Kyotoprotokollet och icke-spridningsfördraget
            måste efterlevas, liksom FN:s resolutioner. Vi vill arbeta för
            en stark, effektiv och respekterad rättsordning baserad på folkrätt
            och mänskliga rättigheter. EU har en viktig roll inte minst genom
            att vara ett föredöme för det internationella samarbetet.
          </p>
          <head xml:id="i-LBYBwihKRVAtLxVCmPjLxF" type="h3">
            EU:s grannskap
          </head>
          <p xml:id="i-KHZjCpDdrG3FP8jWX65145">
            Den första januari 2007 gladdes vi med alla de människor som
            i Bulgarien och Rumänien firade sitt inträde i Europeiska unionen.
            Med det har bortåt hundra miljoner invånare, som tidigare befann
            sig på den kommunistiska sidan av järnridån, på bara ett och halvt
            decennium fullständigt reformerat sina länder och skapat sig en
            ny framtid. En kontinent som tidigare varit så sargad av konflikter
            och krig har nu ett samarbete som innebär att vi alla delar varandras
            problem och framgångar. Ännu finns dock inte en Europeisk union
            som omfattar alla Europas folk. Utvidgningen måste fortsätta.
          </p>
          <p xml:id="i-4J4KCPvpSSW77MMTsVBwTA">
            Att hållbart lösa problemen på Balkan kan endast göras genom
            att tydligt och klart visa att dörren till EU står öppen. Kosovo
            är nu en erkänd egen stat även om behovet av insatser från internationella
            samfundet fortsatt är mycket stort. Vi socialdemokrater har hela
            tiden slagit vakt om EU:s enighet i frågan om Kosovos självständighet.
            EU får inte upprepa misstagen från 90-talet då man inte lyckades
            hantera de nya balkanstaternas tillkomst på ett fullgott sätt.
            Den process som nu startat måste medföra fördelar för alla länder
            på Balkan. EU:s dörr måste stå öppen för alla, inklusive Serbien.
            Kosovo måste garantera minoriteter skyddande rättigheter.
          </p>
          <p xml:id="i-LrbKx241geAjUdmZm3dZV">
            Sverige bör fortsätta att stödja dessa länders reform- och medlemskaps­ansträngningar.
            Förhoppningsvis kan vi inom de närmaste åren hälsa också dessa
            länder välkomna in i EU.
          </p>
          <p xml:id="i-NYvBuqYjyBpLAEiDWrsTem">
            Tyvärr har en förfärande utvidgningströtthet börjat göra sig
            gällande i EU. För oss socialdemokrater är det är viktigt att
            slå fast att utvidgningen av EU är den största framgången på Europas
            kontinent. Turkiets framtida medlemskap är en mycket omdiskuterad
            fråga i många europeiska länder. För oss socialdemokrater har
            alltid inställningen varit att det inte är frågan om Turkiet kan
            bli medlem utan när. Detta när avgörs av hur snabbt Turkiet klarar
            att uppfylla de kriterier som krävs för ett medlemskap. Vi ser
            ett framtida turkiskt EU-medlemskap som viktigt inte minst med
            tanke på hur det främjar rättigheterna för kurder och andra folkgrupper.
          </p>
          <p xml:id="i-JuQByHTqQ26BwjnwqjS2AD">
            Utvidgningen och den europeiska integrationen får inte göra halt
            ens efter ett turkiskt medlemskap. Hittills har ett möjligt framtida
            medlemskap fungerat som en fantastisk drivkraft för många länders
            reformering. EU har nu utarbetat en grannskapspolitik. Den måste
            användas för att underlätta ett framtida medlemskap även om det
            ligger långt fram i tiden snarare än att bli ett alternativ till
            medlemskap. EU har många verktyg i sin politiska verktygslåda.
            Unionen bör bland annat erbjuda tillgång till den inre marknaden,
            biståndsinsatser, studentutbyten och bilaterala handlingsprogram
            som ger länderna möjlighet att själva bestämma sin integrationsnivå.
          </p>
          <head xml:id="i-YZ52ynNTKNuDUXADrBvNKJ" type="h3">
            Öster om EU
          </head>
          <p xml:id="i-RbXuJmeuhc5RnoykbW3xQU">
            Kriget mellan Georgien och Ryssland har skakat om situationen
            i det gemensamma grannskapet mellan Ryssland och EU. Respekten
            för den internationella folkrätten måste hävdas. Länders territoriella
            integritet och suveränitet måste värnas. Kritik måste riktas mot
            de nationalistiska krafter som är beredda att ta till våld för
            att lösa konflikter som borde lösas med diplomatiska medel. Sedan
            Sovjetunionens fall har den gränsdragningsproblematik som då uppstod
            till stor del lösts i internationella överenskommelser. Om länders
            territoriella integritet ifrågasätts kan det leda långvariga och
            blodiga konflikter i EU:s omedelbara närhet. Europeiska unionen
            måste skaffa sig en tydligare politik och skarpare instrument
            för att kunna påverka det gemensamma grannskapet med Ryssland.
            Regeringens initiativ tillsammans med Polen om ett så kallat Eastern
            Partnership välkomnas av oss socialdemokrater. I relationen till
            Ryssland måste EU kunna hantera de så kallade frusna konflikterna,
            exempelvis Transnistrien och Nagorno-Karabach.
          </p>
          <p xml:id="i-84BXd3wavELUDem8SoCSW6">
            Den demokratiska utvecklingen i Ryssland går baklänges. Medvedev
            vann presidentvalet i våras, men valet var inte fritt och rättvist
            utan innebar att demokratin tog ytterligare steg tillbaka. Valet
            föregicks av en valrörelse utan debatter och utan rimliga möjligheter
            för Medvedevs motkandidater att synas och sprida sina budskap.
            En fortsatt demokratisk tillbakagång i Ryssland leder till sämre
            social och ekonomisk utveckling. Det demokratiska utrymmet krymper
            också genom att det blir svårare för små partier att komma in
            i olika församlingar, oberoende media får allt svårare att verka,
            nationalismen växer sig allt starkare och tonläget mot grannländerna
            och omvärlden i övrigt, inte minst USA, skärps. Vi ska aldrig
            underlåta att påtala brister eller föra fram oro för den negativa
            demokratiska utvecklingen, men samtidigt bör Sveriges politik
            präglas av ett praktiskt samarbete som är till gagn för båda parter
            och hjälper Ryssland att närma sig europeiska strukturer. De stora
            framsteg som trots allt gjorts i landet sedan Sovjetunionens fall
            är välkomna och förtjänar vårt stöd.
          </p>
          <p xml:id="i-K7KRSBvrdgJnRiyNCBe6aB">
            I och med Rumäniens och Bulgariens medlemskap kommer området
            runt Svarta havet än mer vara i fokus för unionens utrikespolitik.
            Regeringen bör utarbeta en Svartahavsstrategi för att bidra till
            unionens arbete i området. I Moldavien har Ryssland genom Istanbuldeklarationen
            och CFE-avtalet åtagit sig att ta hem sina trupper från Transnistrien,
            men tyvärr uppfylls inte dessa löften. Den frusna konflikten hämmar
            den ekonomiska utvecklingen i Moldavien, Europas fattigaste land,
            och hindrar landets närmande till EU. Sverige är Moldaviens största
            biståndsgivare med över 100 miljoner kronor per år. I dag går
            biståndet till största delen till projekt inom jordbruket, infrastrukturen
            och den sociala sektorn. Sverige behöver därutöver ge stöd till
            att stärka den moldaviska administrationens kapacitet i dess relation
            till den europeiska unionen. Administrationen är av naturliga
            skäl svag. Sverige behöver därför hjälpa moldaverna på ett liknande
            sätt som vi hjälpte de baltiska länderna att stärka sin kapacitet.
          </p>
          <p xml:id="i-Mqo3EGUu8SST2NqsePrATh">
            Sverige bör vara pådrivande inom EU gällande arbetet hur EU:s
            relation till Vitryssland ska utvecklas och hur EU bäst kan stödja
            Vitrysslands suveränitet och demokratisering. Vitryssland är ett
            exempel där EU:s så kallade mjuka makt inte fungerat. 70 oppositionskandidater
            ställde upp i det vitryska parlamentsvalet i september, men ingen
            fick tillräckligt med röster för att komma in i parlamentet. Före
            valet syntes en positiv utveckling framför allt genom att flera
            politiska fångar släpptes fria. Till skillnad mot tidigare valrörelser
            kunde oppositionen bedriva kampanj, trycka kampanjmaterial och
            röra sig ute i möten med väljarna. Men det finns ett stort inbyggt
            problem i valsystemet där varje parlamentsplats är beroende av
            att man i varje valkrets får över 50% av rösterna. Det säger sig
            självt att tröskeln till parlamentet då blir oerhört hög, särskilt
            när man som vitrysk oppositionskandidat inte har möjlighet att
            komma ut i media. Själva valdagen blev också en besvikelse. Myndigheterna
            hade lovat att observatörerna skulle få vara med vid rösträkningen
            på nära håll, men över 40% av observatörerna har uppgett att de
            blev hindrade. Det återstår att se om signalen aldrig gavs till
            de lokala valkommissionerna eller om det finns för många funktionärer
            som är formade av sovjetsystemet. Valet kan inte sägas ha varit
            fritt och rättvist, inte minst med tanke på de allvarliga fel
            som begåtts vid rösträkningen, men också mot bakgrund av exempelvis
            mediesituationen och det auktoritära klimat som oppositionen måste
            verka i. Dock vill vi ändå betona att det skett små steg åt rätt
            håll och de bör uppmuntras.
          </p>
          <p xml:id="i-L6gxCoVQLbkF8mJJEDjuJH">
            Ukraina har både en europeisk historia och en europeisk framtid.
            Sverige måste arbeta för att EU erbjuder substantiella handlingsplaner
            som kan vara ett stöd för Ukrainas nödvändiga reformarbete. EU
            bör vara öppet för en alltmer ökande integration av Ukraina i
            EU:s strukturer och erbjuda Ukraina att självt avgöra graden av
            integration samtidigt som dörren för ett framtida medlemskap står
            öppen.
          </p>
          <head xml:id="i-TJcqjDGXFn1AfUoZBn7EpB" type="h3">
            Söder om EU
          </head>
          <p xml:id="i-Lr86xbSdGVvvFFc4CZXdXF">
            Söder om EU utgör Medelhavet, likt floden Rio Grande mellan Mexico
            och USA, det vatten som måste passeras av fattiga människor för
            att få chansen att ta del av det ekonomiska välstånd, den frihet
            och den demokrati som vi européer tar för given. Medias bilder
            av desperata unga män och kvinnor som ofta utnyttjats av hänsynslösa
            människohandlare och som vågar livet i rangliga båtar för att
            nå Europas kuster är hjärtskärande. Den välståndsklyfta vi kan
            se mellan EU och norra Afrika är inte långsiktigt hållbar. Enda
            lösningen är att skillnaderna i livsvillkor utjämnas. Även här
            kan EU med sin mjuka makt bidra till stora förändringar genom
            att i alla avtal och förbindelser peka på behovet av demokratisering
            och ekonomiska reformer. EU måste också ge dessa länder en möjlighet
            att sälja sina produkter på den europeiska marknaden. De handelshinder
            som finns för att skydda europeiska bönder och industrier måste
            upphöra.
          </p>
          <p xml:id="i-FHbsPSxNkLzRUQiisMMG9h">
            Den socialdemokratiska regeringen initierade flera projekt med
            syfte att få i gång en dialog och att bidra till ökade relationer
            med EU:s södra grannskap. Alexandriainstitutets och det svenska
            konsulatets i Istanbul ansträngningar och viktiga roll för detta
            måste understrykas. Sveriges erfarenheter bör tas till vara för
            att öka kontakter och minska misstro mellan kulturer samt stödja
            processer mot demokrati och mänskliga rättigheter. Sveriges riksdag
            har också behandlat ett betänkande om vår relation till den muslimska
            världen i EU:s närområde. Riksdagens beslut bör ligga till grund
            för ett fortsatt svenskt engagemang även under en borgerlig regering.
          </p>
          <head xml:id="i-WU2aRiw8ZfPg9m5z7RQBNv" type="h3">
            Ökad öppenhet och insyn inom EU
          </head>
          <p xml:id="i-9h37osCND7z2BJHjFsxqit">
            För allmänheten och även politiskt aktiva och förtroendevalda
            framstår EU och dess beslutsorganisation ofta som avlägsen, komplex
            och sluten.
          </p>
          <p xml:id="i-iwD5wSe5XZyZTuGmB1Puk">
            Under de år Sverige varit medlem i EU har öppenheten ökat väsentligt,
            och det finns i dag en helt annan attityd inom EU. Fortfarande
            är dock mångas känsla att EU brister när det gäller öppenhet.
            Detta beror naturligtvis på vad man jämför med, men det faktum
            att många medieredaktioner dragit ned på sin EU-bevakning bidrar
            också.
          </p>
          <p xml:id="i-AXHGZxbD5anfeybM2LGDE9">
            Beslutsunderlag, förhandlingsprocesser och utvärderingar måste
            göras tillgängliga för medborgarna. Sverige har en lång tradition
            på detta område och måste bidra med erfarenheter och metoder för
            att ytterligare öppna EU för insyn.
          </p>
          <head xml:id="i-3J6KQH8vxLDJFGWgxwz4Pp" type="h3">
            Ett föredöme för det internationella samarbetet
          </head>
          <p xml:id="i-TbpSvTBTJzC9Rwu5Fbgws4">
            EU står i dag modell när man i andra delar av världen bygger
            upp regionala samarbeten. EU är också en maktfaktor i olika internationella
            sammanhang och forum, inte enbart i kraft av den ekonomiska eller
            numerära styrkan utan också utifrån de resultat som uppnåtts inom
            EU.
          </p>
          <p xml:id="i-WZzfgxLLBMLezdGCUP9h6j">
            EU bygger på samarbete mellan demokratiska stater som själva
            valt att ingå i samarbetet. Hur och om vad EU samarbetar inspirerar
            andra. EU har ett stort ansvar att internationellt vara en lyhörd,
            demokratisk, progressiv och solidarisk organisation som tar ansvar,
            bidrar och inte enbart agerar utifrån egen vinning.
          </p>
          <head xml:id="i-KDuQDeQS5EPs26StDQmb9f" type="h3">
            En bättre värld
          </head>
          <p xml:id="i-Tt6TWgAqu1zi3Tv44dPy8D">
            EU har en viktig roll att spela i världen och EU:s gemensamma
            utrikespolitik är en mycket viktigt del av EU-samarbetet. Grunden
            för den gemensamma utrikespolitiken är strävandet efter gemensamma
            ståndpunkter. Det här är naturligtvis inte alltid lätt. Ändå är
            det viktigt och värdefullt att hålla fast vid detta.
          </p>
          <p xml:id="i-772R6QGi1pTyUCkYBgkqL5">
            EU har på kort tid åstadkommit en fredlig och ekonomisk utveckling
            som för bara en generation sedan tedde sig som en ouppnåelig dröm.
            En kontinent som tidigare varit så sargad av konflikter och krig
            har nu ett samarbete som innebär att vi delar varandras problem
            och framgångar. Fortfarande finns det dock klyftor, i både ekonomiskt
            välstånd och demokratisk utveckling, som delar Europa. Utvidgningen
            måste fortsätta.
          </p>
          <p xml:id="i-QLqKJBZZwNTL783DYzgPVn">
            EU har under de senaste åren genomfört flera utvidgningar och
            fler länder, inte minst Turkiet och länder på Balkan, står på
            tur. Både för att den utvidgning som redan skett ska lyckas fullt
            ut och för att kommande utvidgningar ska kunna fungera är Lissabonfördraget
            viktigt. 27 medlemsländer kan inte arbeta effektivt i ett regelverk
            som huvudsakligen härstammar från den tid då EU bestod av sex
            länder.
          </p>
          <p xml:id="i-BcRWrYqH51MnwDsLyJY6PV">
            EU:s stora utrikespolitiska styrka är unionens bredd av verktyg
            för att åstadkomma förändring: Det handlar om handel, bistånd,
            diplomati, krishanteringsresurser med mera. En ökad samordning
            av alla dessa verktyg stärker EU:s utrikespolitik. Det är viktigt
            att EU kan agera gemensamt på utrikes- och säkerhetspolitikens
            område. Vår röst i världen förstärks och ett samlat EU är en viktig
            aktör. När EU agerar enigt och starkt har det visat sig att EU
            också förmår göra skillnad, som när man lyckades hindra ett inbördeskrig
            från att bryta ut i Makedonien 2001. Lissabonfördraget stärker
            den gemensamma utrikes- och säkerhetspolitiken genom tydligare
            struktur och organisation. Bland annat kommer man att inrätta
            en post som hög representant för utrikes frågor och säkerhetspolitik.
            Denna person kommer att vara ordförande i rådet för utrikes frågor
            men också vara vice ordförande i kommissionen med ansvar för de
            yttre förbindelserna. Enhällighet kommer att utgöra huvudregel
            för beslutsfattande om unionens utrikes- och säkerhetspolitik,
            men i vissa fall kommer också kvalificerad majoritet att kunna
            tillämpas, dock aldrig i frågor med militära eller försvarsmässiga
            konsekvenser.
          </p>
          <p xml:id="i-NoznGuGTmv5Quz2gMeAkaG">
            Det har under många år varit en hörnsten i socialdemokratisk
            utrikespolitik att det internationella samfundet har ett huvudansvar
            för internationell fred och säkerhet. I FN-stadgans åttonde kapitel,
            artikel 52, ges direkt stöd för regionala avtal eller för att
            en regional organisation som EU ska behandla angelägenheter rörande
            upprätthållandet av internationell fred och säkerhet. EU har utvecklats
            till en stor global aktör och bör samarbeta och stödja FN. Att
            stärka EU:s kris- och konflikthanteringsförmåga också utanför
            EU:s gränser, samt att den ställs till FN:s förfogande, är en
            utveckling vi socialdemokrater aktivt har drivit på. Ett av de
            första exemplen på när EU kunde axla ett sådant ansvar var under
            våren 2003 då en EU-styrka, ledd av Frankrike och med svenskt
            deltagande, kunde bidra till att upprätthålla en skör fredsprocess
            i Kongo, ett land hårt drabbat av krig, våld och fattigdom.
          </p>
          <p xml:id="i-NU6VsgzTvxYtkR1ZVJp8Gv">
            Dåvarande utrikesminister Anna Lindh sade i sitt tal i Almedalen
            i juli 2003: För första gången den här våren har EU blivit så
            starkt i den gemensamma utrikespolitiken att när FN bad EU ställa
            upp så kunde EU skicka trupper till Kongo för att bevara freden
            i Kongo. Och det är också ett viktigt exempel på vad EU kan betyda
            utanför Europas gränser.
          </p>
          <p xml:id="i-GysCC3HapLtJ5NvoDoXfvB">
            Fördraget betonar solidariteten mellan medlemsstaterna och att
            dessa ska stödja varandra med alla till buds stående medel vid
            naturkatastrofer, terrordåd och väpnade angrepp. Fördraget betonar
            emellertid samtidigt också att den gemensamma säkerhets- och försvarspolitiken
            inte ska påverka den särskilda karaktären hos de alliansfria staternas
            säkerhets- och försvarspolitik. Sverige ska förbli militärt alliansfritt.
          </p>
          <p xml:id="i-6hGJVPQ6o91vhXDhBLnjs4">
            EU och dess medlemsstater är världens största biståndsgivare,
            och detta har också en stark påverkan på vår omvärld. Genom olika
            samarbeten med de länder som finns i EU:s geografiska närområde
            kan EU arbeta för att skapa en utveckling som gör att skillnaden
            mellan innanför och utanför EU:s gräns blir lägre än i dag. Genom
            ett solidariskt handlande kan EU bidra inte bara till välstånd
            och utveckling inom EU utan också till välstånd och utveckling
            i hela världen. EU bör rikta starkare krav på medlemsländerna
            att leva upp till millenniedeklarationens åtagande om minst 0,7
            procent av BNP i bistånd.
          </p>
          <p xml:id="i-MrGcrwScKLmeVHKAqL1Ky5">
            Vi vill att medlemsländerna, inklusive Sverige, genom ambitiösa
            nationella åtaganden banar väg för en överenskommelse om ett nytt
            Kyoto-avtal. Stora delar av världen måste ställa sig bakom detta
            och inkludera Indien, Kina, Brasilien och USA. Vi vill att arbetet
            med ett sammanhållande klimatdirektiv inleds samt att gemensam
            miniminivå för koldioxidskatt i EU införs.
          </p>
          <head xml:id="i-CwcxcE9Ypz8ozBB1gjSS3h" type="h3">
            Europaparlamentets säte
          </head>
          <p xml:id="i-GBokiiPgQEdUKBZj1wY3Sw">
            Av historiska skäl delar Europaparlamentet upp sitt arbete mellan
            Bryssel och Strasbourg. Det här har gett en flyttcirkus av personer
            och handlingar som i dag är helt omöjlig att försvara från effektivitetssynpunkt,
            ekonomisk synpunkt eller miljösynpunkt.
          </p>
          <p xml:id="i-GurYpgMmbtksiLLjn7C3rn">
            Hela flyttcirkusen drar ett löjets skimmer över EU och måste
            snarast upphöra. Sverige måste i alla sammanhang agera för att
            inom EU väcka opinion och nå ett beslut om att koncentrera Europaparlamentets
            verksamhet till en ort. Sveriges EU-minister bör stå fast vid
            och driva detta krav hennes eget sedan tiden som Europaparlamentariker.
          </p>
          <head xml:id="i-9pP5UTf9Tyuk33VWdsPqax" type="h3">
            Sveriges kommande ordförandeskap
          </head>
          <p xml:id="i-AgQ49iQ86JzEJ45J3NXbx6">
            Under 2009 kommer Sverige återigen att vara ordförande för EU.
            Det svenska ordförandeskapet 2001 var mycket framgångsrikt. Ska
            Sverige återigen hantera sitt ordförandeskap på ett framgångsrikt
            sätt krävs att ordförandeskapet är väl förberett och har rätt
            och tydliga prioriteringar.
          </p>
          <p xml:id="i-XaSmkEhjCehka1HKa7d2jq">
            Sverige är genom det ständiga arbetet inom EU förknippat med
            och har hög trovärdighet i frågor som rör arbete, klimat och miljö,
            människohandel, jämställdhet och utvidgning. EU har ett stort
            behov av att fortsätta att utvecklas på dessa områden. Vi socialdemokrater
            vill att Sverige under sitt ordförandeskap prioriterar tre tydliga
            S: Sustainability, Social Security och Solidarity Ett hållbart,
            tryggt och solidariskt Europa.
          </p>
          <head xml:id="i-42eEihQqoRKiDky6CqRVRy" type="h2">
            Afrika
          </head>
          <head xml:id="i-VCP3a14wBNcd5YxLvnU4tT" type="h3">
            Afrikapolitiken, ett samarbete i förändring
          </head>
          <p xml:id="i-SFLFBGh33NwPrZwopAYLry">
            Afrika uppvisar fler ansikten, nöd och våld är verklighet för
            många människor. Samtidigt pågår löftesrika förändringar, en afrikansk
            renässans synes möjlig. Regeringen strävar efter att utveckla
            ett närmare partnerskap med de framväxande demokratiska samhällena.
            Vi vill utveckla vårt starka historiska engagemang för en ny tids
            krav. Anna Lindh (Utrikesdeklarationen 1998)
          </p>
          <p xml:id="i-Ky33qPxMoA87sdG32ssyJZ">
            En nattbild tagen från yttre rymden visar ett Europa där billjus,
            gatlyktor och neonskyltar håller natten på avstånd. I jämförelse
            är Afrika påtagligt mörkt. Två kontinenter. Två grannar. Två kontraster.
            Medan Europa lyser av välfärd och hög energikonsumtion har grannkontinenten
            Afrika bara börjat sin utveckling mot välstånd. Globaliseringen
            denna sammanflätning av aktiviteter och beroendeband mellan länders
            ekonomier, denna gemenskap av kunskap och framsteg men också av
            hot och utmaningar innefattar i allt större utsträckning också
            Afrika.
          </p>
          <p xml:id="i-3RgtMoYebWEASkbnQwdu5W">
            Afrika i dag är ingen kontinent av offer utan en stolt och rik
            del av världen som kan och vill utveckla hela sin potential. Afrika
            vill bli en jämlik och respekterad partner på samma villkor som
            andra, men dess utgångsläge tyngs av historiska arv fattigdomen
            är utbredd, demokratin på sina håll alltför svag och hot som hiv/aids
            är tyvärr ett utvecklingens bromsfilter i många länder.
          </p>
          <p xml:id="i-RTEQyZiPTzrpqLNsN7SC9R">
            Afrika består av 54 länder. Varje lands sammansättning av förutsättningar
            är unik och en politik för Afrika måste bygga på kunskap om vart
            och ett. En första särskiljande faktor är fred och konflikt. Det
            är fred i nästan alla av Afrikas 54 länder. Förhållandena i konfliktländerna
            är tragiska, men Afrika är inte konflikternas kontinent.
          </p>
          <p xml:id="i-6M3qvY54fTotTTbKCEYu8S">
            Ett annat faktum är att majoriteten av länderna i Afrika är demokratier.
            Under det senaste decenniet har Afrika fått 18 nya demokratier.
            Det är ett stort problem att många av dem är svaga, outvecklade
            och omogna men de är demokratier.
          </p>
          <p xml:id="i-7spKq3NsHF2QF3td2UhAPy">
            En tredje faktor är tillväxten. Undantaget de länder som är i
            konflikt är tillväxttakten i Afrika söder om Sahara i genomsnitt
            36 % och har så varit de senaste åren. Människors levnadsvillkor
            har förbättrats; fler får sjukvård och går i skolan.
          </p>
          <p xml:id="i-2KLsA4gdiN34mjqzSkdfsM">
            Allt detta utgör positiva, konkreta förändringar som sällan får
            uppmärksamhet.
          </p>
          <p xml:id="i-GRRgKRzK2BY15ErZeduY9u">
            Därmed inte sagt att vi inte måste fokusera på de stora utmaningarna:
            Sjukdomar som hiv/aids, malaria och tbc, sociala frågor som urbanisering
            och arbetslöshet, brister i demokratin som korruption och etnisk
            exploatering samt långsiktiga utmaningar som fred och säkerhet
            och miljö- och klimatfrågorna.
          </p>
          <p xml:id="i-Mt8cHj7bC3NySNac7rvXzY">
            Ett första steg i en svensk politik för Afrika måste därför vara
            att uppdatera den allmänna bilden av Afrika. Vår brist på kunskap
            och vår fördomsfulla inställning hindrar oss att utveckla bredare
            och djupare relationer med människor, företag och institutioner
            i Afrika.
          </p>
          <p xml:id="i-LiAQiLzAYzKPNye1VqpcLp">
            Alltför många människor i Afrika är fortfarande fattiga. Fattigdomen
            är utbredd och sammansatt. Det handlar inte enbart om avsaknad
            av materiella resurser utan också om brist på möjligheter att
            påverka sin levnadssituation och att göra sin röst hörd. Sammantaget
            har dock Afrika sannolikt aldrig haft bättre förutsättningar att
            möta sina utmaningar och att skapa utveckling och välfärd för
            sina medborgare. Men det finns inga garantier att detta sker per
            automatik. Likaväl som historien tagit önskade vägar förut kan
            så ske igen. Vad som händer i Afrika påverkar oss i Sverige, i
            Europa och i världen som helhet.
          </p>
          <p xml:id="i-MFrCX2kCnB2xpKpFaMimzi">
            Slaveriet, kolonisationen och råvaruexploateringen har i sina
            spår lämnat efter sig sargade folk och länder. Kalla kriget förvandlade
            Afrika till en arena för supermakterna. Det finns självklart en
            oro att den utveckling som sker nu återigen ska leda till en ny
            geopolitisk kamp om makt och råvaror.
          </p>
          <p xml:id="i-UWPwYTQumrpt4fAT4G3Jmr">
            I dag är det de asiatiska tillväxtekonomierna framför allt Kina
            som är huvudaktörer i Afrika. Kinas makalösa tillväxt kräver råvaror
            som finns i Afrika. Handeln mellan Afrika och Kina ökade med 40
            procent mellan 2005 och 2006. Vissa ser Kina som Afrikas hopp,
            ett land som kommer med billiga lån och icke öronmärkta investeringar.
            Andra ser Kina som det stora hotet mot jobben och småföretagen.
            Den afrikanska inhemska marknaden för produkter som textilier
            slås ut av billig kinesisk import och arbetslösheten ökar. Samtidigt
            är de nya tillväxtmarknaderna i Asien viktiga för de afrikanska
            ländernas export.
          </p>
          <p xml:id="i-R2E9x2TozKapenNiwoLaZA">
            Vilken väg Afrikas utveckling kommer att ta beror också på hur
            man förmår att ta till vara de egna förutsättningarna och se till
            att de blir framgångsmotorer. Medan Kina har en centralplanerad
            plan för sin Afrikapolitik saknar de afrikanska länderna en gemensam
            strategi för hur den kinesiska anstormningen ska mötas.
          </p>
          <p xml:id="i-7T4krrBfF7xmTYFsweAWVm">
            Afrika är de ungas kontinent. Majoriteten av befolkningen är
            under 25 år och i allt större utsträckning lämnar människor landsbygden
            och flyttar till städerna. Det unga Afrika är både dess hopp och
            dess orosmoln. Ungdom, urbanisering i kombination med fattigdom
            och arbetslöshet är som ett recept för sociala konflikter.
          </p>
          <p xml:id="i-U5u9DCwSmPgwB8rRogp2rV">
            Ekonomisk tillväxt måste kombineras med en aktiv fördelningspolitik.
            Hur en rättvisare fördelning av mark och förmögenhet kan bidra
            till fattigdomsbekämpning bör bli föremål för analyser. Svensk
            politik måste beakta detta och ta vara på tidigare vunna erfarenheter.
          </p>
          <p xml:id="i-Esb4fUdWh6o7hnaCdW2Sfy">
            Afrikanska unionen och enskilda länder ska tas till vara som
            partner för en internationell politik. EU:s politik påverkar Afrika
            vad gäller bistånd, jordbruk, fiske och handel men också den övergripande
            politiska situationen. EU bör söka former för att intensifiera
            en dialog med Afrika. Det senaste toppmötet mellan EU och Afrika
            var viktigt ur flera aspekter.
          </p>
          <p xml:id="i-BcavER3Jgk1NqjxjSZmWri">
            I dag skiljer Medelhavet som Rio Grande afrikanska flyktingar
            från europeiska länder. Människor utnyttjas och omkommer under
            färden för en bättre framtid.
          </p>
          <p xml:id="i-9WdXvxQSH1Td64UEuTCRBx">
            Handel, kultur, idrotts- och kyrkoutbyte utgör alla områden där
            ökade kontakter och ökad intensitet gynnar båda parter. Att utveckla
            kontakterna mellan våra kontinenter utgör ett ömsesidigt intresse.
            Svenskar med rötter i Afrika kan bidra till att ompröva och komplettera
            vår bild av Afrika. Internet och tillgång till globalare medier
            kan påverka vår Afrikabild respektive afrikaners bild av européer.
          </p>
          <p xml:id="i-3QJkyQhymUYVZJikQzr1xr">
            På femtio år har Afrikas befolkning ökat från omkring 200 miljoner
            till 800 miljoner människor. Livslängden ökar, barnadödligheten
            minskar. I genomsitt föder en afrikansk kvinna 5,1 barn. En afrikan
            uppges aldrig ha levt så länge som nu. Den demografiska bilden
            kan börja ritas om.
          </p>
          <p xml:id="i-7nui3RifbgxhwvHarTMiUG">
            Kvinnors rättigheter med makt över sitt eget liv, tillgång till
            självständigt yrkesliv, en jämställd plats i samhället liksom
            på beslutfattande positioner är viktigt för kvinnan, men även
            för hela samhället. Många politikområden, bland andra handel,
            utvecklingssamarbete, konfliktlösning, fördelningspolitik, utbildning
            och miljö- och jordbrukspolitik, måste samverka för att det ska
            vara möjligt. Samarbete mellan universitet i Sverige och Afrikas
            länder bör stimuleras liksom utbyte mellan unga i Sverige och
            Afrika bör uppmuntras.
          </p>
          <p xml:id="i-BkUSNPQctZEBxBS9rrJomX">
            Arbetet med att förnya den svenska politiken för samarbete med
            Afrika bör bedrivas brett med kunskapsutbyte med företrädare för
            forskning, kulturområdet, näringsliv och fackföreningar med bas
            såväl i Sverige som i afrikanska länder. Organisationer, kyrkor
            och samfund, afrikanska parlamentariker och människor som lever
            i Sverige men har rötter i Afrika besitter stor kunskap som bör
            tas till vara.
          </p>
          <p xml:id="i-LgwM4BPQPs7NdAScVCukqk">
            För att öka vår kunskap om Afrika och därigenom kunna bredda
            och utveckla våra relationer och vår politik är det viktigt exempelvis
            med den verksamhet som bedrivs vid Nordiska Afrikainstitutet.
          </p>
          <p xml:id="i-Lc4APjwv5WM2JezmSfWtpm">
            Vi socialdemokrater vill bryta den ensidiga bilden av Afrika
            som fattigt, svältande och hjälplöst mot en nyanserad bild som
            speglar en helhet och också visar på utvecklingsmöjligheterna.
            Gamla koloniala bindningar behöver ännu ifrågasättas. Medlemskapet
            i EU har ökat Sveriges politiska räckvidd.
          </p>
          <head xml:id="i-RAQmrzHLEhqPS1MzzgxrUv" type="h3">
            Utvecklingssamarbete och partnerskap
          </head>
          <p xml:id="i-NHUWEZt4KYP1RAEWgma5uB">
            Under lång tid har den dominerande relationen med Afrika varit
            genom olika typer av bistånd. Det har snarare förstärkt än minskat
            den ojämna maktrelation som kolonisationen skapade. Trots ambitionen
            om ett partnerskap mellan givare och mottagare har bilden bestått
            av en närande och en tärande part.
          </p>
          <p xml:id="i-QcJttyqEDr5uCxb7nSXb6z">
            En breddning av relationerna mellan Sverige och Afrika innebär
            samtidigt att den hittills dominerande relationen, biståndet,
            behöver förändras och fördjupas.
          </p>
          <p xml:id="i-421VvwDQAsiKXpPm92MyLN">
            Millenniedeklarationen undertecknades av världens stats- och
            regeringschefer 2000. De åtta millenniemålen togs fram för att
            förverkliga dagordningen för global utveckling, och halva tiden
            för dess uppfyllande har redan gått. Sverige har tillsammans med
            det internationella samfundet ansvar för att understödja processer
            för att Afrikas länder ska uppnå millenniemålen. Det står klart
            att såväl de afrikanska länderna själva som omvärlden måste intensifiera
            sina ansträngningar om målen ska nås.
          </p>
          <p xml:id="i-VaDWJnM8yVrjNM8ftkm4wn">
            En grundläggande förutsättning är att Sverige fortsätter att
            upprätthålla enprocentsnivån i biståndet i överensstämmelse med
            DAC-kriterierna. Den borgerliga regeringen skriver vackert om
            biståndssamarbetet med Afrika, men sanningen är ju den att det
            svenska biståndet urholkas mer och mer för varje budget som regeringen
            lägger, bl.a. genom skuldavskrivningar som till stor del är rena
            luftsiffror. Självklart drabbas våra afrikanska partner också
            när världens fattiga får vara med och betala regeringens skattesänkningar.
          </p>
          <p xml:id="i-Maa78qdANX8e1qRATe2W4V">
            Sverige har genom politiken för global utveckling, PGU, beslutat
            om en inriktning som innebär att alla politikområden, inte bara
            bistånd, ska bidra till en rättvis och hållbar utveckling utifrån
            rättighets- och fattigdomsperspektiv. Det övergripande gemensamma
            målet för utvecklingssamarbetet är att bidra till att skapa förutsättningar
            för fattiga människor att förbättra sina levnadsvillkor. PGU måste
            naturligtvis vara en grundläggande del av Afrikapolitiken.
          </p>
          <p xml:id="i-Tsr7PrqMqTUuiDEXAWeooT">
            Inom ramen för OECD pågår just nu ett arbete för utveckling av
            biståndet, den s.k. Parisagendan. Denna process syftar till en
            effektivisering av biståndet genom en arbetsfördelning mellan
            olika givarnationer. Agendan och fördelningen ska ske utifrån
            mottagarlandets egna prioriteringar och den komplementaritet som
            olika givare utgör. Detta är ett välkommet arbete. Dock är det
            viktigt att i sammanhanget försäkra sig om att människor, exempelvis
            parlamentariker och det civila samhället, i både givar- och mottagarländer
            har möjlighet att delta i och påverka dessa processer. Särskilt
            angeläget är det i nationer där demokratins institutioner och
            politiska partier inte tillfredsställande ger medborgarna möjligheter
            till reellt inflytande.
          </p>
          <p xml:id="i-WU5TgmSz1S4znBYajnQsGL">
            Sverige bör verka för ett ökat internationellt bistånd till Afrika
            och en snabbare och mer omfattande skuldavskrivning av de allra
            fattigaste ländernas skulder.
          </p>
          <p xml:id="i-VaK7NDSexQZrsmRjHVy2zK">
            Utvecklingssamarbetet har ett brett stöd hos svenska folket.
            Det bistånds- och opinionsarbete som görs av det civila samhället
            och folkrörelserna ska utökas. Partnerskap bygger på att parterna
            känner och respekterar varandra. Afrika är en sammansatt kontinent,
            och det är nödvändigt att förhålla sig till såväl enskilda länder
            som kontinenten som helhet.
          </p>
          <p xml:id="i-FUDorewtn2UEc6he7SytAn">
            Den landkoncentration som nyligen genomförts av den borgerliga
            regeringen utelämnar tyvärr en rad länder i Afrika som är strategiska
            för Sverige. Närvaro är avgörande för förståelse och uppbyggnad
            av partnerskap, men tyvärr lägger regeringen ned svenska beskickningar
            utomlands också i Afrika bl.a. som en följd av landkoncentrationen
            inom biståndet. Regeringen talar om ökat fokus på Afrika, men
            i realiteten har landkoncentrationen inneburit en ytterst marginell
            ökning av resurser till Afrika.
          </p>
          <p xml:id="i-3MLUN7b1QJpbsUh7NriepN">
            Utvecklingssamarbete som ska övergå i ett bredare bilateralt
            samarbete ska konkretiseras och få en organiserad övergång med
            angivet stöd innan det upphör. Vi känner oro för att samarbete
            med länder med en positiv utveckling avslutas för tidigt. Demokratiska
            tendenser är inte liktydigt med att demokratin befästs. Ett viktigt
            fokus är att stödja fackliga rättigheter och stärka fackliga organisationer
            i Afrika. Fackliga företrädare utsätts för övergrepp, och lagliga
            förutsättningar för facklig organisering begränsas. Samarbete
            och att stärka fackföreningsrörelser är en viktig grund för en
            hållbar fattigdomsbekämpning.
          </p>
          <p xml:id="i-Av8AFFz6JzguSGqu3kvKQQ">
            Processen som ledde fram till landkoncentrationen var sluten.
            Många aktörer ställdes utan möjlighet till insyn eller inflytande.
            Vi vill i ett brett perspektiv se över den genomförda landkoncentrationen
            och de konsekvenser den för med sig. Det anges också att landstrategierna
            framöver ska ha en mycket styrande roll, och vi vill slå vakt
            om att de utformas i en bredare process, exempelvis att riksdagens
            betänkanden får reell inverkan på följdbeslut.
          </p>
          <head xml:id="i-CXGT2j1vZopYdxNvRdeiT7" type="h3">
            Arbete, tillväxt och fackliga rättigheter
          </head>
          <p xml:id="i-FVFDkji89z4tsS6twuNAZz">
            Arbete är en avgörande länk mellan ekonomisk tillväxt och minskad
            fattigdom. Fokus på sysselsättning är därför en viktig del i arbetet
            med att samordna rättighets- och utvecklingsperspektiv.
          </p>
          <p xml:id="i-5LwwshXam9pbGn7s14hYNc">
            I regeringens skrivelse om Afrikapolitik från våren 2008 nämns
            tillväxt över 80 gånger, men arbetarnas rättigheter nämnas i stort
            sett inte alls. Vi socialdemokrater ser nödvändigheten av tillväxt
            och fördelningspolitik för en effektiv fattigdomsbekämpning, men
            i denna bild måste arbetstagarnas rättigheter finnas med liksom
            hänsyn till sociala och miljömässiga frågor.
          </p>
          <p xml:id="i-NrWWuARWSo126SB2m9feA4">
            Afrika är på många sätt en rik världsdel. I vissa regioner finns
            enorma naturtillgångar, men alltför ofta förnekas människor rätten
            att själva få del av landets resurser. Det är viktigt att ländernas
            egna resurser som diamanter, mineraler och olja kommer den egna
            befolkningen till del. Kimberlyprocessen, ett initiativ som lett
            till certifiering av diamanter, har varit och är viktig på många
            sätt genom att den har visat på kopplingen mellan råvaror och
            krig och konflikter och ekonomisk brottslighet. Därigenom finns
            erfarenheter som gäller för flera råvaror och i fler geografiska
            områden. Förutsättningar finns för ökad transparens vid utvinning
            och handel.
          </p>
          <p xml:id="i-QGdRo8szMBLciznUWvUZVs">
            Konflikter, underutveckling och brist på framtidsmöjligheter
            bildar grogrund för så kallad brain drain. Inom sjukvård och andra
            områden lockas välutbildad arbetskraft av de möjligheter som erbjuds
            av vårdjättar och andra länder i såväl den privata som offentliga
            sjukvården i Europa, vilket innebär att fattiga länder förlorar
            sin bäst utbildade arbetskraft. Det finns fler sjuksköterskor
            från Malawi i brittiska Manchester än kvar i hemlandet. Och i
            Addis Abeba framförs att det finns fler etiopiska läkare i Washington
            än kvar i hemlandet.
          </p>
          <p xml:id="i-PpLFR5NUdw9gr2xGCBjEw2">
            Afrikapolitiken bör ha som mål att stödja en hållbar och hög
            tillväxt, full sysselsättning och rättvis fördelning. Vi bör stödja
            afrikanska länder att formulera egna mål som är inriktade på att
            skapa en stabil makroekonomisk situation, med starka offentliga
            finanser och stabil inflation, samtidigt som de tydligt bidrar
            till en mer rättvis inkomstfördelning och ökad sysselsättning.
          </p>
          <p xml:id="i-9CYGPW8qn31qG9VJCw5Mgs">
            Förändringar är nödvändiga för utveckling och tillväxt, men följderna
            av detta ska inte riktas mot den enskilda individen. Strukturomvandling
            kan bejakas om samhället erbjuder trygghet i förändringen genom
            utbildningsmöjligheter och ekonomiska trygghetssystem som är knutna
            till individen och inte till arbetstillfället eller arbetsgivaren.
          </p>
          <p xml:id="i-5NTYTZ6zm6Uhsu79QB4P2W">
            Sverige bör därför i forum som Världsbanken och Internationella
            valutafonden driva att de i sina landprogram ska införliva projekt
            som utvecklar de grundläggande trygghetssystemen i afrikanska
            länder och inte som i dag ställa krav på motsatsen. Generella
            sociala trygghetssystem som är demokratiskt styrda och solidariskt
            finansierade via skattesystem bidrar till ekonomisk tillväxt och
            rättvis fördelning.
          </p>
          <p xml:id="i-Uu9hhhAM5LD6QhnRCCSgXC">
            Jordbruket är den näring som sysselsätter flest antal människor
            i Afrika och utgör den avgörande ekonomiska motorn och det för
            en lång rad länder. Utvecklingen av jordbruket är en viktig faktor
            för de afrikanska ländernas utveckling, såväl för lokala marknader
            och livsmedelstrygghet som för handel och ökad tillväxt. Den potential
            för tillväxt som Afrikas export av jordbruksprodukter skulle kunna
            vara bromsas av handelshinder på de internationella marknaderna.
            Sverige måste som EU-medlem därför verka för en reformering av
            EU:s jordbruks- och handelspolitik i riktning mot att tullar,
            handelshinder och jordbruksstödet avskaffas.
          </p>
          <p xml:id="i-Hzru2D52LqUWYdyGKALgoe">
            Vi vill också framhålla vikten av att stödja ett hållbart jordbruk
            som kan ta sig an både miljömässiga utmaningar och livsmedelstrygghet,
            liksom dess roll för både lokala marknader och internationell
            handelspolitik.
          </p>
          <p xml:id="i-FMsMqFUswpNf6NF6NV9sHQ">
            Vi ser exempel på en långsiktig, hållbar turism växa fram. Kontinentens
            rika historia och kultur, storslagen och omväxlande natur i kombination
            med framväxten av ett modernt, globaliserat Afrika gör turism
            till en näring med stor utvecklingspotential.
          </p>
          <p xml:id="i-RGghVAFmwjHC6KiHWbqAma">
            Globaliseringens baksida är ingenstans så tydlig som bland världens
            fattiga arbetare, kvinnor och barn. Exploatering och maktlöshet
            är verklighet för hundratals miljoner barnarbete, livsfarliga
            arbetsmiljöer, slavliknande arbeten till svältlöner, sexuella
            trakasserier, diskriminering, våld och bestraffningar och obefintliga
            rättigheter. Social dumpning, dvs. att dessa brister utnyttjas
            som konkurrensmedel, måste bekämpas.
          </p>
          <p xml:id="i-YNDJHQajoEgQVKyHQCihnj">
            Trots att majoriteten av världens länder står bakom såväl FN:s
            konventioner om mänskliga rättigheter som ILO:s kärnkonventioner
            om rättigheter i arbetslivet, kränks människor varje dag. Multinationella
            företag har ansvaret att följa lagstiftning och konventioner.
          </p>
          <p xml:id="i-6DaH8woLXLme2xuVdD5Fwa">
            Afrikapolitiken måste i alla sammanhang och forum lyfta fram
            och ställa krav på att mänskliga rättigheter, inklusive dem i
            arbetslivet, främjas och respekteras. Särskilda insatser bör göras
            när det gäller offentliga upphandlingar, uppföljning av handelsavtal
            och i internationella forum som Världsbanken, Internationella
            valutafonden och FN. Vi vill hävda arbetstagarnas rättigheter
            i internationella organisationer som Internationella valutafonden
            (IMF) och Världsbanken. Vi vill verka för att arbetet inom Internationella
            arbetsorganisationen (ILO) får ökad tyngd och för att fler länder
            ratificerar ILO:s kärnkonventioner, bl.a. konvention 94 om offentlig
            upphandling och konvention 87 om föreningsfrihet och ökar stödet
            för rätten att bilda fria fackföreningar. Vi tycker att sociala
            klausuler i internationella handelsavtal kan vara en väg att gå
            för att motverka att människor kränks i arbetslivet. De måste
            dock utformas noga så att de inte resulterar i protektionism.
          </p>
          <p xml:id="i-Fn2rm9tGYFaM68q59QJH5F">
            WTO bör i sin struktur och i sina avtal säkerställa respekten
            och efterlevnaden av mänskliga rättigheter i arbetslivet. Vi ställer
            också krav på att WTO ska inrätta mekanismer för att kunna följa
            utveckling och efterlevnad av företagens och regeringarnas sociala
            ansvar.
          </p>
          <p xml:id="i-QmPyCdfkmisTiby8QnNJ6N">
            Socialdemokraterna och de fackliga organisationerna har en lång
            tradition av internationellt arbete och fackligt utvecklingssamarbete,
            inte minst med systerorganisationer i Afrika. I Sverige finns
            en stor kompetens om mänskliga rättigheter i arbetslivet och om
            fackliga organisationers roll i uppbyggnaden av demokratier som
            bör tas till vara i samarbetet för mänskliga rättigheter och utveckling
            i Afrika. I länder som har starka, demokratiska och fria fackföreningar
            är välstånds- och demokratiutvecklingen generellt sett bättre
            än i länder som saknar fria fackföreningar. Vi socialdemokrater
            kommer ständigt att reagera och protestera mot kränkningar av
            mänskliga rättigheter och aktivt stödja fackliga ledare och aktiva
            som hotas och förföljs.
          </p>
          <p xml:id="i-HaGWWTDY55paXyYVmfvdWs">
            Ett nära partnerskap är också en viktig källa till kunskap och
            samverkan för oss i Sverige omkring de gemensamma utmaningar som
            arbetstagare världen över står inför i globaliseringen. De fackliga
            organisationernas roll på nationell, regional och global nivå
            måste stärkas. Parterna på den svenska arbetsmarknaden måste engageras
            och kan, både tillsammans och var för sig, göra värdefulla insatser
            genom exempelvis olika samverkansprojekt på områden som utvecklingen
            av arbetsmarknadens aktörer, deras relationer samt arbetsrätt
            och social dialog. De svenska arbetsmarknadsparterna har bedrivit
            framgångsrika utvecklingsprojekt bl.a. genom programmet Labour
            Market Dialog. Initiativ som detta bör stödjas.
          </p>
          <p xml:id="i-HBFPLUTTjL2H7VhmaMc2Qa">
            Svenska konsumenter bör uppmuntras att handla Rättvisemärkt för
            att stödja produktion i Afrika som värnar människor och miljö
            och följer beslutade konventioner för mänskliga rättigheter. Svenska
            företag som har relationer med Afrika ska uppmanas att underteckna
            FN:s uppförandekod Global Compact och Globalt Ansvar.
          </p>
          <p xml:id="i-LejLo5mxh5q9Jv6X3UMTGQ">
            En rättvis globalisering kräver att kampen mot dumpade arbetsvillkor
            förstärks. För oss socialdemokrater är det oacceptabelt att konkurrenskraft
            skapas genom rovdrift på människor och miljön. Tillväxt utan mänskliga
            rättigheter, med ökande sociala klyftor eller utarmning av vår
            miljö gör oss inte rikare. Tvärtom är det endast en social och
            miljömässigt hållbar utveckling som kan skapa hållbar tillväxt.
          </p>
          <head xml:id="i-LjkmL6bFJcPgKaw19ZpT5s" type="h3">
            Demokrati, mänskliga rättigheter och god samhällsstyrning
          </head>
          <p xml:id="i-CvBRAiizDHomrLLGAjsK1P">
            Afrikanerna själva går nu i täten för att stärka demokratin.
            Afrikanska unionen, AU, har skapat instrument som ska lägga grunden
            för stabila samhällen som förmår att utveckla ekonomi, näringsliv
            och handel. Inte minst handlar det om att utveckla och bygga upp
            institutionell kapacitet både inom den offentliga och privata
            sektorn. African Peer Review Mechanism (APRM) och African Charter
            on Democracy, Elections and Governance är två reformprogram som
            är vägledande för fördjupning av demokratin. Tyvärr har inte dessa
            instrument ännu använts i den utsträckning som vi hoppats.
          </p>
          <p xml:id="i-GgBE6WvpBT42S8fhgn9i4c">
            En integration av Afrika i världsekonomin handel, investeringar
            förutsätter fungerande samhällen. Det bör därför vara en prioritet
            för en svensk Afrikapolitik att stödja AU:s initiativ och arbete
            för demokrati och gott samhällsskick, samt att understödja denna
            genom samarbete, stöd och dialog med nationella afrikanska parter,
            såväl multilateralt som bilateralt och genom det civila samhället.
            En grundförutsättning i alla sammanhang ska vara principen om
            afrikanskt och lokalt ägarskap av problemformulering och agenda.
          </p>
          <p xml:id="i-MUjzhi18tMuw4tSSLYuRpB">
            God samhällsstyrning är ett begrepp som består av ett flertal
            dimensioner. Det omfattar förvaltningen och uppbyggnaden av en
            statsapparat som på alla nivåer nationellt, regionalt och lokalt
            ska präglas av effektivitet, genomskinlighet, förutsägbarhet,
            rättssäkerhet och med insyn och deltagande av samhällsmedborgarna.
          </p>
          <p xml:id="i-6zit7J3eYarMz8hWFfXcFc">
            Fria och allmänna val är nödvändiga, men inte tillräckliga, förutsättningar
            för att skapa ett demokratiskt samhällsskick. Det krävs att hela
            samhällets aktiviteter inte minst regeringens, de politiska partierna
            och statsförvaltningens dito präglas av respekt för mänskliga
            rättigheter och för landets lagar och regler och ett effektivt
            utnyttjande av skattemedel till gagn för medborgarna och hela
            samhällets utveckling. Stärkandet av rättssäkerheten utgör en
            förutsättning för utveckling av gott styrelseskick.
          </p>
          <p xml:id="i-DZsfQUaybcjXSufMV6j3G5">
            Fria och oberoende medier har en viktig roll som granskare av
            makthavarna och folkbildare av medborgarna om deras rättigheter.
          </p>
          <p xml:id="i-FjQmpfgt3em6GHkUajzz9Q">
            Andra viktiga institutioner som spelar roll i ett gott styrelseskick
            är demokratiska partier, omutbar poliskår och tullväsen och inte
            minst en oberoende valkommission. Demokratiska partier är grundstenar
            i en demokrati, och principerna om gott samhällsskick, t.ex. intern
            demokrati, respekt för meningsmotståndare, genomskinlighet och
            bekämpning av korruption, innefattar även politiska partier. Utan
            demokratiska partier, med frivilligt aktivt deltagande av medborgarna
            och med en fungerande partistruktur och processer som garanterar
            medlemmarna rätten till initiativ och beslutande i demokratisk
            ordning, kan aldrig demokratin befästas i samhället. Politiska
            partier är en del av det civila samhället och är den nödvändiga
            bro som krävs för att kanalisera medborgarnas krav och önskningar
            till politiska handlingsprogram, där ansvar kan utkrävas av dem
            som väljs att genomföra dessa program. Det civila samhället har
            stora möjligheter att utveckla demokrati på gräsrotsnivå, i vardagen,
            i föreningar och folkrörelser, där människor kan lära sig hur
            man verkar tillsammans för att nå sina syften på ett sätt som
            är demokratiskt.
          </p>
          <p xml:id="i-3qpvT1puFFGMNksEFthoMM">
            Afrikapolitiken bör särskilt fokusera på stöd till utveckling
            av folkrörelser och demokratiska politiska partier inom stödet
            till det civila samhället för demokrati, mänskliga rättigheter
            och fred.
          </p>
          <p xml:id="i-P8QkEyHXzBjrFC6KXC3EZu">
            Att bekämpa korruption och ekonomisk brottslighet liksom skatteparadis
            och skadlig skattekonkurrens mellan länder är viktiga beståndsdelar
            i en Afrikapolitik som strävar efter att stärka de ekonomiska
            och politiska institutionerna. Korruption är ett hot mot ekonomi,
            rättsväsen och demokratisering. Korruption finns i alltför hög
            grad i de flesta afrikanska länder, och det är de fattiga som
            drabbas hårdast. Stöd och erfarenhetsutbyte till uppbyggnad av
            institutioner för att bekämpa korruption är ett viktigt redskap
            i kampen mot korruption. Rutiner för att minska riskerna måste
            uppdateras regelbundet. En medvetenhet om hur utbredd korruptionen
            är och var riskerna är som störst måste upprätthållas och utvecklas.
            Goda exempel ska tillvaratas. Vidare ser vi värdet i att såväl
            relatera som återkoppla till internationella regelverk som finns
            för att minska och förhindra korruption.
          </p>
          <p xml:id="i-9TQF6p2N2Zm7oxciEWtcAN">
            Gällande storskalig korruption vill vi också belysa den rika
            världens ansvar, eftersom många aktörer kommer därifrån, och vi
            har vårt ansvar att hålla rent. Vi vill också framhålla vikten
            av Clean Business, som handlar om att ansvaret gällande korruption
            ligger hos båda parter, både den potentiella bestickaren och mutmottagaren.
            I ett system där endast den som tar emot en muta blir straffad
            är det alltför lätt för bestickaren att flytta sitt fokus till
            dennes efterträdare, vilket leder till att korruptionen fortgår
            på samma vis. Men det viktigaste är att skapa ett inre tryck mot
            korruption genom ett starkt civilt samhälle, fri och oberoende
            press och rättsväsen samt ytterst möjligheten att i fria val välja
            bort korrumperade politiker.
          </p>
          <p xml:id="i-FqJfv3xHLyEJwnxxNTmfbZ">
            En debatt men också en rättslig process och dess politiska konsekvenser
            kan följas i Sydafrika. Sydafrikas president Thabo Mbeki har avgått
            före mandatperiodens utgång på grund av intern maktkamp inom ANC.
            Valet nästa år kommer att ge vägledning till landets vidare politiska
            utveckling och samtidigt också påverka hela regionen. Sydafrika
            spelar en viktig roll för hela södra Afrika både politiskt och
            ekonomiskt. Sett till BNP per capita är Sydafrika ett av de rikare
            länderna i Afrika. Sedan ANC kom till regeringsmakten har man
            satsat på sociala insatser och den svarta medelklassen växer,
            men stora klyftor återstår ännu efter de många årens apartheidpolitik.
            Det finns all anledning att vidare följa utvecklingen.
          </p>
          <head xml:id="i-Swwkzy6vx3YejpjDzjjBSA" type="h3">
            Miljö, klimat och energi
          </head>
          <p xml:id="i-DX33t5RVuoL8rWES9Bkiq4">
            Vattenbrist, avfallsdumpning och klimatförändringar påverkar
            Afrika negativt. Den stigande medeltemperaturen har medfört att
            en stor del av snön på Mount Kenya och Kilimanjaro är borta. Miljoner
            människor söder om Sahara riskerar också att drabbas svårt av
            sjukdomar kopplade till klimatförändringarna. En politik för att
            främja klimatet och förbättra miljön måste vara starkt framträdande
            i svensk politik på olika områden. Den biologiska mångfalden i
            tropikerna uppges höra till det som kommer att påverkas påtagligt
            och en stor del av tropikerna ligger i Afrika.
          </p>
          <p xml:id="i-4KqKGELa6EEqmH5sGVfknz">
            Tillväxt och utveckling kan och måste gå hand i hand med arbetet
            för en god miljö. Att ställa tillväxt i motsatsställning till
            miljö är detsamma som att förneka de fattiga länderna rätten till
            utveckling och välfärd.
          </p>
          <p xml:id="i-Lb4W6qXR2g9FXjfPZZQ3Ym">
            För Afrika innebär detta både utmaningar och möjligheter. Utveckling
            innebär ökad tillväxt, bättre utbildning, ökad livslängd, ökat
            välstånd och välfärd. Detta i sin tur ökar också energikonsumtionen
            och därmed ökade miljöfarliga utsläpp som driver på växthuseffekten
            och klimatförändringarna. Men utvecklingsspiralen är inte förutbestämd.
          </p>
          <p xml:id="i-8NMB1dbaSAM6NssNwuuJeR">
            Kyotoprotokollet uppmuntrar till överföring av kunskap och ekonomiska
            resurser till utvecklingsländerna för att främja deras egen forskning,
            utveckling och kapacitet att delta i det internationella miljökonventionsarbetet.
            Men teknikutveckling och utsläppshandel räcker inte för att samtidigt
            hantera Afrikas ökande energianvändning och utsläpp och uppfylla
            kraven på minskning av världens totala utsläpp.
          </p>
          <p xml:id="i-uXABWV7e76BYZ2Pm3ZZ79">
            Först och främst måste västvärlden ta itu med sin energi- och
            miljöhållning. Det är där de stora hoten mot miljön finns i världen.
            En Afrikapolitik kan bara bli framgångsrik om Sverige och andra
            västländer ställer om livsstil och beteende. Framför allt utgör
            EU en arena där Sverige på ett kraftfullt sätt kan driva på för
            en klimat- och miljöpolitik när det gäller vår egen politik och
            livsstil, men också för att främja en positiv utveckling på området
            i samarbetet med Afrika. Det finns inte en lösning för Afrika
            och en lösning för den rika världen för att åstadkomma en hållbar
            utveckling. Vi hör ihop.
          </p>
          <p xml:id="i-CAVcfxFNmf64efAnvj3uYR">
            Utvecklingsländer och kontinenter som Afrika kan och måste ta
            en annan väg redan från början. Afrikas chans är världens chans.
            Tillväxt och utveckling ställer krav på ändliga resurser, men
            effektivare användning minskar kraven. Utvecklingen av nya förnybara
            och miljövänliga energislag måste komma Afrika till del genom
            att de görs ekonomiskt försvarbara. Sverige har möjlighet och
            ansvar att bidra till att skapa en hållbar utveckling för både
            människor, djur och miljö i Afrika.
          </p>
          <p xml:id="i-6Gj4iKVYvLoQiwicYQgqWk">
            Sverige är ett av världens mest framstående länder på miljöteknik.
            Afrikapolitiken bör stödja forskning och kunskap om, samt tillgång
            till, miljöteknik. En särskild fond för hållbar utveckling och
            miljövänliga investeringar i Afrika bör skapas. Arbetet med att
            minska utsläppen av växthusgaser måste vara en prioriterad uppgift
            i alla politiska forum.
          </p>
          <p xml:id="i-H1fnkh2kL1NgQNH8zrzT8E">
            Biståndet till fattiga länder måste miljö- och klimatsäkras.
            Långsiktig ekonomisk tillväxt kan inte skapas utan att miljön
            förbättras och vice versa. Valet mellan att ge bistånd för fattigdomsarbete
            eller för miljöarbete existerar inte längre det handlar om båda
            delarna.
          </p>
          <p xml:id="i-RVMtiDXxu42q8kSs3Gz7WR">
            Krig och konflikter är starkt bidragande orsaker till miljöförstöring
            liksom naturkatastrofer som kan vara orsakade av samt bidra till
            miljöförstöring. Ökande fattigdom följer i spåren av krig, konflikter
            och naturkatastrofer. De människor som drabbas har i dag inget
            skydd och är mycket utsatta.
          </p>
          <head xml:id="i-FfUUhBKeYAsTm2RTbioxzG" type="h3">
            Handelspolitik
          </head>
          <p xml:id="i-LF8jTp6xA1jMwpsXanHs2n">
            Även om handel med varor och tjänster över gränserna har ökat
            lavinartat de senaste decennierna skapar den globala produktionen
            inte välstånd i alla delar av världen. Det finns ett tydligt samband
            mellan lägre handelsbarriärer och ökad handel. Alltjämt är det
            dock världens rikaste länder som handlar mest med varandra. Och
            så länge rikare delar av världen omfattas av handelsbarriärer
            kommer verkligt fri handel att vara en utopi. Så länge kommer
            också välståndet att fördelas ojämnt mellan olika delar av världen.
          </p>
          <p xml:id="i-3KAkCYHNU7pvrgqvra94Wu">
            Handelsförbindelser och investeringar ska bygga på ett reellt
            partnerskap och stödja utvecklingen av en öppen och reglerad handel,
            såväl mellan de afrikanska länderna själva som mellan Sverige,
            EU och Afrika. De afrikanska ländernas produktionskapacitet och
            produktivitet måste utvecklas för att utgöra grunden för en social
            politik för välfärd. Ökade exportinkomster och fler arbetstillfällen
            bidrar till utveckling. Men handel och investeringar kan också
            leda till ökad fattigdom, ökade klyftor och exploatering av både
            människor och miljö. Det är därför viktigt att fattiga länder
            får reell möjlighet att påverka de handelsavtal som berör dem.
          </p>
          <p xml:id="i-KexBhd4KHHic81iGUHp7sL">
            Vi vill att handelspolitiken för Afrika ska verka för reformer
            inom EU och WTO som stärker de fattiga ländernas kapacitet att
            delta på lika villkor i de processer som formar villkoren för
            handel och investeringar. Öppenheten kring handelsförhandlingar
            måste öka så att medborgare, det civila samhället och folkvalda
            får möjlighet att delta i dialog och beslut.
          </p>
          <p xml:id="i-7k9rC62Nt9VC3JniVx8h9B">
            Handel ska styras av gemensamt beslutade regelverk som är rättvisa
            och gäller lika för alla. Sverige bör inom ramen för EU verka
            för en handelspolitik som inte diskriminerar de afrikanska ländernas
            produkter.
          </p>
          <p xml:id="i-4WrDzYW8ugTHic7AdKB3X7">
            Vad gäller EPA-avtalen mellan EU och Afrika är det viktigt att
            det blir ett långsiktigt och utvecklingsvänligt handelsavtal.
            Hörnstenarna bör vara utveckling, partnerskap och regional integration.
            EU måste vara berett att göra fler och mer omfattande åtaganden
            än AVS. Vad gäller marknadstillträde ska EU genomföra sitt löfte
            vad gäller att ge tull- och kvotfritt tillträde för produkter
            från AVS-länderna. Stegvisa övergångstider ska endast göras för
            två produkter: socker och ris.
          </p>
          <p xml:id="i-F5WCeX2gLzaE9SxDZYQhLT">
            Vi vill verka för en verklig frihandel, utan tullmurar och subventioner.
            Eftersom EU har en gemensam handelspolitik arbetar vi socialdemokrater
            aktivt med att försöka övertyga alla andra EU-länder om att avskaffa
            handelshindren. En fri handel och mer rättvisa handelsregler kan
            lyfta miljontals människor ur fattigdom. Frihandel betyder dock
            inte en hämningslös och oreglerad kommers. Marknadsliberaler vill
            ha fri handel, men sällan sociala eller fackliga rättigheter.
            Vi socialdemokrater vill ha båda, och vi förespråkar en reglerad
            frihandel inom ramen för internationella överenskommelser.
          </p>
          <p xml:id="i-4pmiKfHMAquR9uFbPL1VPh">
            Handelshindren mot fattigare länder måste bort. Vi vill ta initiativ
            mot orättvisa handelshinder. Det gäller inte minst jordbruks-
            och tekovaror som är u-ländernas viktigaste exportvaror. Inom
            EU vill vi arbeta för att EU tar bort alla handelshinder för Afrika,
            Karibien och Sydamerika, och vi ska vara det land som hårdast
            driver ett avskaffande av EU:s jordbrukssubventioner. Vi vill
            att EU inrättar en ombudsman till stöd för utvecklingsländer som
            vill exportera till EU. Handelssystemet måste förbättras. Utvecklingsländerna
            har ofta mindre möjligheter att delta i de långa och kostnadskrävande
            handelsförhandlingarna än rikare länder. Därför vill vi öka biståndet
            till utvecklingsländerna för att stärka deras förhandlingskapacitet
            i världshandelssystemet.
          </p>
          <p xml:id="i-2hLBtyScmuCLDCcHFK2oR6">
            Handelspolitiken ska utformas på ett sådant sätt att den inte
            leder till miljöförstöring eller socialt förtryck. Den politik
            för global utveckling, PGU, som beslutats av riksdagen ska stärkas
            och vara vägledande för relationerna.
          </p>
          <p xml:id="i-Qf59x2sdAg3qRT7EWny5Yi">
            Afrikapolitiken bör stödja svenska initiativ som skapar god tillväxt
            och hållbar utveckling. Den afrikanska diasporan spelar en viktig
            roll när det gäller överföring av externa resurser för investeringar
            i Afrika vilket i många länder utgör en av de främsta källorna
            för inflöde av valuta och investeringar. Diasporan är därför en
            strategisk aktör som kan spela en nyckelroll. Sverige bör därför
            ta till vara de kunskaper och kontakter som den afrikanska diasporan
            besitter.
          </p>
          <p xml:id="i-2PE2FDGpZru6jQnEvVVouw">
            Med tillväxt följer också ett ökande sparande. Men inhemskt sparande
            placeras ofta på andra kontinenter än den afrikanska. En utveckling
            av finansmarknaden och aktiebörser bidrar till att underlätta
            investeringar i fler länder. Behovet av investeringar i Afrika
            är enormt. Infrastruktur och service är förutsättningar för tillväxt
            och utveckling. Sverige bör också stödja utvecklingen av en regional
            afrikansk börs.
          </p>
          <p xml:id="i-SvAuuf4556dwU3BdyxqbRH">
            Vi vill också peka på vikten av svensk närvaro i Afrika, såväl
            när det gäller utvecklingssamarbetet och partnerskapet som handeln.
          </p>
          <p xml:id="i-9RG8YAhPuezwSZuzgSy3Se">
            Regeringen har beslutat att lägga ned ambassaderna i Namibia,
            Elfenbenskusten, Botswana och Angola. Sverige har en lång historia
            av solidaritet och samarbete med Afrika. Vi var ett av de första
            länderna på plats i Angola efter landets självständighet, och
            vi har sedan länge haft ett väl utvecklat utvecklingssamarbete
            med landet. Sverige var närvarande under alla de svåra åren av
            inbördeskrig. Men när situationen i Angola äntligen ger hopp om
            en bättre framtid läggs ambassaden ned. Angolas reala tillväxt
            2006 har beräknats till ca 20 procent. Att i detta läge slå igen
            vår ambassad är kortsiktigt. Regeringens krympning av svensk närvaro
            från tillväxtmarknader som Angola kritiseras också hårt av företag
            som Ericsson och ABB, och man fick delvis återta sitt beslut.
          </p>
          <p xml:id="i-W9gvSsWUwT54uEfK5grS9X">
            Det är intressant att jämföra listan över de tio länder i Afrika
            och Asien med högst tillväxt med listan över svenska ambassader
            och konsulat. Sverige har en beskickning på plats i färre än hälften
            av dessa länder. Andra länder gör tvärtom och etablerar sig i
            dessa länder. Det leder till att svenska företag förlorar affärer
            till andra och att Sverige därmed förlorar jobb och skatteintäkter.
          </p>
          <head xml:id="i-VvGZLujUehrP7VjuyfWJ5X" type="h3">
            Hälsa och utbildning grundläggande rättigheter
          </head>
          <p xml:id="i-CYXEEDCGZ8XfHLW3dhtAX4">
            Fler än 20 miljoner människor har dött i aids, 75 procent av
            dessa var afrikaner. I Botswana är var tredje vuxen smittad och
            i Lesotho är över 40 procent av de gravida kvinnorna i städerna
            smittade. Skillnader mellan och inom länder och mellan könen varierar
            stort. Aids innebär en tragedi för de drabbade och utgör ett hinder
            för utveckling. Barn mister föräldrar och kunskapsöverföring mellan
            generationer förloras. Lärare som ska undervisa kommande generationer
            dör i förtid. De äldre blir kvar med tungt vårdnadsansvar och
            försörjningsbörda för barnbarnen medan de barn som skulle ta ansvar
            för de äldres vård är borta. Epidemier lämnar barn och äldre ensamma.
          </p>
          <p xml:id="i-SxCdYQKaDxWkXL8pfwVN1F">
            En medvetenhet om dessa problem och lidanden för både samhällen
            och individer, liksom insikten om att en av de viktigaste åtgärderna
            för att hindra ytterligare spridning ligger i främjandet av jämställdhet
            och kvinnors rättigheter, utbildning samt förebyggande och medicinska
            åtgärder, måste ligga till grund för svensk politik. Inte sällan
            har tystnad från politiska ledare eller kontroversiella uttalanden
            skapat oklarhet kring orsaker och effekter kring smittospridningen.
            Tabun kring sexuell och reproduktiv hälsa och tillhörande rättigheter,
            SRHR, måste brytas. Tillgång till medicin och forskning för framtagande
            av vaccin är livsnödvändigt.
          </p>
          <p xml:id="i-EnmSgpRGBiyDiPsgvciFaQ">
            Inom den internationella fackföreningsrörelsen finns en samlad
            kunskap om hur kampen mot hiv/aids kan föras på arbetsplatserna.
            Denna kunskap bör tas till vara i relationerna med fackliga organisationer
            i Afrika.
          </p>
          <p xml:id="i-TpGfxjLVWEghnNAvFU3cjT">
            Enligt WHO är mödradödligheten den hälsofaktor som mest skiljer
            rika och fattiga länder åt. En av 16 kvinnor söder om Sahara kommer
            att dö till följd av graviditet eller förlossning, jämfört med
            en kvinna av 29 800 i Sverige.
          </p>
          <p xml:id="i-G9f6BdLiJJ7Qf7rE4BMiix">
            Väpnade konflikter har lett till en ökad spridning av hiv/aids.
            Utbredningen av hiv/aids sammanfaller till stor del med utbredningen
            av malaria och tuberkulos. Afrika är värst drabbat i hela världen
            av dessa sjukdomar. Kopplingen mellan malaria och aids visar att
            de kraftigt samverkar, förvärrar sjukdomen och försvårar behandlingen.
          </p>
          <p xml:id="i-DmKMPPK5TefEFaWmMH9Whu">
            Varje år insjuknar närmare 9 miljoner människor i tbc. Andelen
            nya sjukdomsfall ökar mest i Afrika, medan Asien fortfarande har
            flest antal tbc-sjuka. Hiv och tuberkulos är en dödlig kombination.
            Tbc är den främsta dödsorsaken bland aidssjuka. Trots goda insatser
            och policyer för att bekämpa inte minst hiv/aids kommer de afrikanska
            ländernas regeringar inte att ha resurser att kunna stoppa spridningen
            av hivviruset, eller ge alla aidssjuka vård, på egen hand. Hiv/aids
            utgör ett hot som inom vissa regioner kan jämföras med ett krigstillstånd
            och som kräver en allmän och bred mobilisering av alla krafter
            i samhället. Människor som lever tillsammans i byar, stadsdelar
            och kommuner, näringsliv och myndigheter det civila samhället
            måste organisera sig, samarbeta och hitta lösningar tillsammans,
            både för att ta hand om sjuka och föräldralösa och för ett omfattande
            preventivt arbete. Politisk vilja och ledarskap är därför väsentligt
            för att kampen mot hiv/aids ska vara möjlig att genomföra konsekvent
            och effektivt.
          </p>
          <p xml:id="i-GffdqQiLn26tepvYnwjwoF">
            Hiv/aids, tbc och malaria utgör tre stora utmaningar, också för
            det internationella samfundet. Exempelvis omfattar FN:s Global
            Fund dessa tre sjukdomar, och vi har en EU-myndighet i Sverige,
            vilket gör att vi som värdland har en möjlighet att utveckla dess
            verksamhet.
          </p>
          <p xml:id="i-2or1qanR5CK1gtpQiGC5Lt">
            En särskild dimension av mänskliga rättigheter som har stor betydelse
            för kampen mot hiv/aids är sexuell och reproduktiv hälsa och tillhörande
            rättigheter (SRHR). Sexuella rättigheter innebär att alla människor
            oberoende av kön, ålder, etnisk tillhörighet, funktionshinder,
            könsidentitet eller sexuell läggning, har rätt till sin egen kropp
            och sexualitet. Rätten till SRHR har starkt fokus på kvinnors
            rättigheter genom kravet på avskaffande av all slags diskriminering
            mot kvinnor (Cedaw).
          </p>
          <p xml:id="i-SiJfQsDGyypgdwS5NNgKXw">
            Rätten till reproduktiv hälsa innebär att människan har möjlighet
            att ha ett säkert och frivilligt sexliv och att ha kapacitet att
            reproducera sig och friheten att besluta om, när och hur ofta.
            Alla kvinnor ska ha rätt till säker och laglig abort oavsett var
            de bor.
          </p>
          <p xml:id="i-NA66f7cMfCjXzM6hUoboam">
            Ett exempel som visar på allvaret i frågan finns i Etiopien där
            endast en av tio kvinnor har tillgång till läkare eller barnmorska
            vid förlossning och mödradödligheten är uppskattad till 720 per
            100 000 invånare (motsvarande siffra för Sverige är 3). Fistula,
            att livmodern spricker pga att flickan inte vuxit färdigt eller
            pga långdragna förlossningar är vanligast förekommande i utvecklingsländer.
          </p>
          <p xml:id="i-WgbFE7VHsKuhNyopR9ybLE">
            Ett område där dessa rättigheter kränks är kvinnlig omskärelse.
            Sverige måste inom alla relevanta forum verka för att förbud mot
            kvinnlig omskärelse antas.
          </p>
          <p xml:id="i-B4z27SguYTEfhLN5nHdAxj">
            Vi socialdemokrater vill att bland andra följande delar ingår
            i Afrikapolitikens åtgärder mot hiv/aids, malaria och tbc: Rätt
            till bromsmediciner till överkomliga priser, förbud mot diskriminering
            av aidssjuka samt stöd till informationskampanjer om hiv/aids,
            stärkt ställning för kvinnor inom samhällets alla områden och
            rätt till sexuell och reproduktiv hälsa.
          </p>
          <p xml:id="i-A6zJYnZQRoJJ1KM3aaaF2H">
            En av de stora utmaningarna för utveckling i Afrika i dag är
            att skapa möjligheter för god utbildning på alla nivåer. Fler
            barn går i skola än någonsin, men kolonialism och diskriminering
            har lämnat efter sig stora skevheter i de afrikanska samhällena.
            Det råder ingen tvekan om att utbildning i dag är ett område som
            utgör en flaskhals för Afrikas utveckling. Analfabetismen är stor,
            arbetskraften är i hög grad outbildad och arbetslösheten är hög,
            medan det är brist på yrkesutbildade och forskare. Särskilt viktigt
            är fokus på flickors utbildning och möjlighet att gå i skola.
          </p>
          <p xml:id="i-Y6HhU3k6UuzcyxewcnkcQd">
            En väsentlig del av landstrategierna och utvecklingssamarbetet
            för afrikanska samarbetsländer bör därför vara det livslånga lärandet.
            Sverige ska också i samarbetet understödja högre utbildning och
            forskning.
          </p>
          <head xml:id="i-PkWY7JMVRLdoed2m1idgu6" type="h3">
            Ett jämställt samhälle
          </head>
          <p xml:id="i-WxdhRvV2ezUnRRFbcFMJ7r">
            Kvinnors rättigheter har gått från att vara en icke-fråga till
            att i dag finnas med på såväl den nationella som den internationella
            agendan, och Afrika kan uppvisa många framsteg: Frene Ginwala
            blev talman i Sydafrikas parlament, Ellen Johnsson-Sirleaf blev
            Afrikas första folkvalda kvinnliga president, i Liberia. Gertrude
            Mongella valdes till det panafrikanska parlamentets talman, Asha-Rose
            Migiro från Tanzania är utsedd till FN:s vice generalsekreterare.
            Rwanda har världens högsta andel kvinnliga parlamentariker, Nadine
            Gordimer är nobelpristagare i litteratur och Waangari Maathai
            har tilldelats Nobels fredspris.
          </p>
          <p xml:id="i-Y6cacvigtQP89CqEyCFhNo">
            Kvinnor utgör hälften av världens befolkning, men världen styrs
            fortfarande av män.
          </p>
          <p xml:id="i-GhedkRCsyPDnCVRB48HeWU">
            Jämställdhet har avgörande betydelse för ett samhälles sociala,
            ekonomiska och politiska utveckling och frågan om jämställdhet
            måste därför alltid vara en av grundförutsättningarna när vi söker
            lösningar på globala problem som fattigdom, miljöförstöring, säkerhet
            och migration. Inte minst därför är satsningar på kvinnor särskilt
            viktiga inom biståndet.
          </p>
          <p xml:id="i-B6N6ntAsnWHvbHKLGJbGCv">
            Kvinnorna är ofta familjeförsörjare, och hos kvinnorna ligger
            en viktig nyckel till utveckling. Samtidigt har kvinnor inte alls
            samma möjligheter som män att ta ansvar för sina liv, kunna påverka
            samhället eller ta del av globaliseringens fördelar. Biståndet
            måste stärka kvinnors ställning och rättigheter. Satsningar på
            kvinnors utbildning får direkta effekter på reproduktionsmönstren.
            Det leder till minskad barnadödlighet, ökad preventivmedelsanvändning,
            förbättrat näringsintag, ökad satsning på barns skolgång etc.
          </p>
          <p xml:id="i-TZnnatrSkwujv4ycg1qRYR">
            Kvinnor måste ges samma rättigheter som män inom samhällets alla
            områden. Inte minst handlar det om att förmå stater som ratificerat
            kvinnokonventionen, men med ett kulturellt undantag, att fullt
            ut ratificera och implementera konventionen så att kvinnor och
            män likställs inför lagen även vad gäller exempelvis ägande, arv
            och vårdnad av barn.
          </p>
          <p xml:id="i-3JCMbrZ4mLCJYYMy6EeFra">
            Vi socialdemokrater vill också framhålla vikten av kvinnor i
            beslutsfattande positioner. Detta gör vi av två enkla skäl. Det
            första och uppenbara är det demokratiska. Kvinnor utgör halva
            befolkningen och ingen ska på grund av sitt kön utestängas från
            makt. Det andra handlar om politiska prioriteringar. Erfarenhet
            från utvecklingsländer visar att beslutande församlingar som har
            en hög andel kvinnor i högre grad prioriterar hälsa, utbildning
            och förbättringar i det lilla, vilket i förlängningen är den bästa
            grunden för en positiv utveckling.
          </p>
          <p xml:id="i-3dYPViz2WCm2DKhmBnWUvh">
            Vi vill också framhålla hur framgångsrika så kallade mikrokrediter
            är, framför allt de som är riktade till kvinnor, när det gäller
            att bekämpa fattigdom och främja såväl utveckling och tillväxt
            som kvinnors ställning.
          </p>
          <p xml:id="i-HpC7dLvLYMnu7TSUAozUVy">
            Vi vill framhålla FN:s kampanj mot mäns våld mot kvinnor som
            ett mycket angeläget arbete.
          </p>
          <p xml:id="i-4scth2yXQgkMa2CXHaAx6c">
            Afrika är en kontinent med många framstående kvinnor och förebilder.
            Vissa länder som Rwanda och Sydafrika har hög representation av
            kvinnor i sina parlament. Samtidigt är majoriteten av Afrikas
            och världens fattiga kvinnor och barn. Exploatering och förtryck,
            prostitution och trafficking drabbar särskilt hårt i krig och
            konflikter.
          </p>
          <p xml:id="i-Hqm3Kix9fmbMUnBZ8rJxMt">
            Europarådets konvention mot trafficking är öppen för undertecknande
            av länder utanför Europa, och Sverige bör verka för att länder
            i Afrika undertecknar denna konvention.
          </p>
          <p xml:id="i-BiYTn3sb7X4sXs8q4eR2yR">
            Att främja jämställdhet ska vara en målsättning för samverkan.
            Vår politik ska verka för rätten till sexuell och reproduktiv
            hälsa och tillhörande rättigheter.
          </p>
          <p xml:id="i-E6ay3vsAqQft7d3AXsD6Hr">
            Regeringens skrivelse om Afrika behandlade jämställdheten; för
            att den ska vara trovärdig måste också resurserna finnas liksom
            tydliga instrument för att stödja exempelvis kvinnors organisering.
            Ett exempel där regeringen måste konkretisera sitt arbete gäller
            handlingsplanen för FN:s resolution 1325 som går ut 2008. En ny
            handlingsplan måste utarbetas innan den nuvarande utgår och den
            bör också omfatta resolution 1820.
          </p>
          <head xml:id="i-HZBR7am7MXnV4kPsL6rexr" type="h3">
            Säkerhet och konflikter
          </head>
          <p xml:id="i-EbAVQyw5VwLDcR6dTsVvpH">
            Afrikas horn, Djibouti, Eritrea, Etiopien, Somalia och Sudan
            präglas av både interna och gränsöverskridande konflikter. Sverige
            ingår i kontaktgruppen för Somalia och har byggt upp ett förtroende
            som ställer krav på ett ansvarsfullt agerande.
          </p>
          <p xml:id="i-KSZRWiTw9BHSzgu6BjDzDU">
            Viktiga nycklar till en hållbar lösning i dessa områden är att
            kunna bygga upp en fungerande rättsstat med demokratiska institutioner
            och på demokratiska grundvalar. Våra krav på att politiska fångar,
            såsom Dawit Isaak i Eritrea, omedelbart bör frisläppas, är exempel
            på detta. Såväl stöd till utveckling som deltagande i kris- och
            konflikthanteringsinsatser bör vara delar av Sveriges politik
            för de våldsdrabbade folken och länderna i Afrika. Försoningsprocessen
            i Sydafrika är ett exempel på en imponerande vilja och kraft att
            kunna gå vidare efter konflikter.
          </p>
          <p xml:id="i-CqwRXoy4TjTXV2BsiRbBmR">
            Den socialdemokratiska hållningen är att kampen mot terrorism
            måste föras med respekt för de värden den ska försvara med respekt
            för de mänskliga rättigheterna. Även i Afrikapolitiken är detta
            aktuellt, då vi vill framhålla vikten av att förekomsten av olagliga
            bortföranden, hemliga fängelser och tortyr behöver klarläggas.
          </p>
          <p xml:id="i-QEt8gUtbu8kHumJ5CkMiyt">
            Den oroande utvecklingen mot ökade etniska motsättningar måste
            motverkas. Politisk exploatering måste stävjas och i kontakter
            och relationer, inte minst på politisk nivå med afrikanska ledare,
            bör frågor om tolerans och icke-rasism stå högt på dagordningen.
          </p>
          <p xml:id="i-Gw1EypEWLcqDqEhV96EFd9">
            Regionala organ för mänskliga rättigheter är omistliga delar
            av en internationell rättsordning, och det internationella samarbetet
            på regional nivå bör utvecklas. Dessa regionala samarbeten handlar
            i hög grad om ekonomiskt samarbete men berör också mänskliga rättigheter,
            säkerhet och andra frågor som måste lösas tillsammans. Dessa samarbeten
            behöver ta ett större ansvar än i dag för både utvecklings- och
            säkerhetsfrågor. Det bör i första hand vara EU som tar ansvar
            för att upprätthålla internationell fred och säkerhet inom Europa
            och Afrikanska unionen som tar detta ansvar i Afrika. EU med sina
            överlägsna resurser bör stödja andra regioners organisationer.
          </p>
          <p xml:id="i-Y4NzPfugZUGMBoi8XRCTmB">
            SADC är en regional organisation med vilken våra relationer kan
            utvecklas ytterligare. Sveriges ambassad i Gaborone, Botswana,
            utgjorde en viktig del av den diplomatiska närvaron i Afrika.
            Ändå beslutade regeringen attt stänga ambassaden. Det långsiktiga
            biståndssamarbetet med Botswana är utfasat, men 6070 procent av
            ambassadens verksamhet var relaterad till utvecklingssamarbetet
            med framför allt SADC. Ambassaden var även viktig för samnordiskt
            agerande. Att stänga Sveriges ambassad i Gaborone var såväl oklokt
            som kortsiktigt.
          </p>
          <p xml:id="i-qKhBadEL294EeEKfLBxTk">
            Vi socialdemokrater ser också med oro på regeringens uppenbara
            oförmåga att hantera de svåra utmaningar Sverige och det internationella
            samfundet står inför när det gäller att bidra med militära insatser
            för fred och säkerhet i Afrikas svårt konfliktdrabbade områden
            som exempelvis Darfur och Tchad. Arbetet för fred och säkerhet
            kräver framför allt civila insatser och engagemang, men en militär
            insats kan vara nödvändig för att garantera grundläggande säkerhet
            i vissa situationer, som i Darfur/Tchad-regionerna.
          </p>
          <p xml:id="i-XT2tQN3zBwK2EszEnKZXNU">
            EU-insatsen till Tchad är ett stöd till FN:s krishanteringsförmåga
            och vilar på ett tydligt folkrättsligt mandat. Vi socialdemokrater
            anser att ett svenskt deltagande i en EU-styrka stödd av FN med
            syfte att bidra till säkerhet och skydd av civilbefolkning och
            flyktingar visar på Sveriges starka stöd till det multilaterala
            systemet. Att stärka EU:s kris- och konflikthanteringsförmåga
            också utanför EU:s gränser, samt att den ställs till FN:s förfogande,
            är en utveckling vi socialdemokrater aktivt har drivit på. Ett
            av de första exemplen på när EU kunde axla ett sådant ansvar var
            under våren 2003, då en EU-styrka ledd av Frankrike och med svenskt
            deltagande kunde bidra till att upprätthålla en skör fredsprocess
            i Kongo, ett land hårt drabbat av krig, våld och fattigdom.
          </p>
          <p xml:id="i-GLqRGvQevGpQCcMYd6QQJq">
            I sammanhanget vill vi betona FN:s resolutioner 1325, 1820 och
            1612. De är viktiga resolutioner. Krigets påverkan på kvinnor
            och flickor samt kvinnors deltagande i arbetet för konfliktlösning
            och deras viktiga roll för att kunna bygga en hållbar fred är
            tydlig. Vi socialdemokrater vill därför understryka att resolution
            1325 och 1820 måste vara en viktig del av svenska internationella
            insatser. I konflikterna i denna region är vikten av detta mycket
            tydlig eftersom kvinnor både är särskilt utsatta genom det fruktansvärda
            våld mot kvinnor som används som ett led i krigföringen och genom
            den stora roll kvinnorna måste spela för att den fred som skapas
            ska kunna vara hållbar.
          </p>
          <head xml:id="i-QEaLbpxy58x2CuiaoVw4AG" type="h3">
            Darfur
          </head>
          <p xml:id="i-Ui7w7mNkm37qfLjLx5PE3f">
            Omvärlden har ett ansvar att skydda människor när deras eget
            land inte förmår eller vill ta det ansvaret. Så är fallet i folkmordets
            Darfur. Under den socialdemokratiska regeringen planerades för
            en internationell insats i Darfur. Tillsammans med Norge förberedde
            vi för att sända ut ett svenskt ingenjörskompani, men den insatsen
            har inte kunnat bli av.
          </p>
          <p xml:id="i-7fu7qdFaZTUjy2FtBg2t4k">
            Regeringen i Khartoum bär ansvaret för vad som sker i Darfur,
            och vi välkomnar därför prövningen i den internationella brottmålsdomstolen.
            International Crisis Group har krävt att det internationella samfundet
            agerar hårdare mot regimen i Sudan, eftersom regimen inte visar
            någon vilja att stoppa folkmordet. Gruppen säger också att pengarna
            från oljeproduktionen i Sudan används för att finansiera vår tids
            största folkmord. Därför anser ICG att embargo borde införas mot
            oljebolag som har aktiviteter i Sudan.
          </p>
          <p xml:id="i-UGV17TnhRB9ozySoJQ8hch">
            Omvärlden har alltför länge nöjt sig med att i deklarationer
            och tal kritisera Sudans regim. Regeringen bör därför i EU ta
            upp frågan om att skärpa sanktionerna gentemot ledande personer
            i Sudans regering.
          </p>
          <head xml:id="i-ShBWK2Ng1x1vz5XZAbiTA9" type="h3">
            Somalia
          </head>
          <p xml:id="i-4ydh2tc3efBnqhUJk6vZ6U">
            Somalia är ett av världens fattigaste länder och härjat av konflikter
            sedan lång tid tillbaka. Det är angeläget att det internationella
            samfundet bidrar till en utveckling som syftar till ett fredligt,
            jämlikt och demokratiskt samhälle där de mänskliga rättigheterna
            respekteras. Det är också viktigt att verka för säkerhetsfrämjande
            insatser genom att direkt stödja insatser såsom insamling av vapen,
            nedrustning, demobilisering och återintegrering av tidigare soldater
            och barnsoldater i regioner inom Somalia där relativ säkerhet
            har etablerats. Presidenten, statsministern och talmannen bör
            uppmuntras att hitta mekanismer för fungerande och effektivt samarbete.
            Försoning och en fungerande civilsektor är kanske det viktigaste
            att stödja just nu.
          </p>
          <head xml:id="i-HMsgCxRBjC6oM5qNRiFy4B" type="h3">
            Somaliland
          </head>
          <p xml:id="i-4HMrzB2UC34Arr24P3oHzi">
            I norra Somalia ligger Somaliland, en del som utropat sig som
            självständig men som ingår i Somalia. Jämfört med grannländer
            och andra områden är Somaliland fredligt och stabilt. Tre val
            har hållits sedan 1991. Men naturligtvis behövs omvärldens stöd
            för att grunda och bygga upp en fortsatt fredlig och demokratisk
            utveckling.
          </p>
          <head xml:id="i-F1GxZh6TY2N8X83CQb5waW" type="h3">
            Västsahara
          </head>
          <p xml:id="i-6bt1Piqgt6RJwyHiVAKXvc">
            Vi är många i Sverige som sedan länge stött kampen för ett fritt
            och självständigt Västsahara. För oss är det självklart att stödja
            genomförandet av den planerade folkomröstningen liksom förhandlingar
            mellan parterna. Vi säger att ockupationen måste upphöra, folkomröstningen
            genomföras och de marockanska kränkningarna av mänskliga rättigheter
            i Västsahara måste få ett slut. Vi vill öka det humanitära stödet
            till de 160 000 flyktingar som sedan mer än 30 år lever i öknen
            i södra Algeriet. Polisario måste fortsatt föra en fredlig kamp
            och de behöver fortsatt omvärldens stöd. Vi önskar demokrati och
            respekt för de mänskliga rättigheterna för Västsaharas folk. Första
            steget på den vägen måste rimligen vara att Marockos orättfärdiga
            ockupation av Västsahara upphör. I regeringens senaste rapportering
            om situationen gällande mänskliga rättigheter i Västsahara nämns
            ingenting om att området är ockuperat. Vi förutsätter att regeringen
            inte ändrat sin syn på områdets status.
          </p>
          <p xml:id="i-4xvkwQQ6amWmRgEpqJxQsH">
            Sverige måste utöka sina relationer med Västsahara. Ett viktigt
            symboliskt steg vore att starta ett ungdomsutbyte mellan Sverige
            och Västsahara. Idén går ut på att några svenska ungdomar varje
            år reser och besöker Västsaharas flyktingläger, som är de mest
            välorganiserade flyktinglägren i världen. Samtidigt bör vi varje
            år ta emot några västsahariska studenter för att studera en tid
            i Sverige. Detta vore ett symboliskt viktigt samarbete för våra
            respektive länder samtidigt som det varje år ger ungdomar nya
            perspektiv och kontaktytor.
          </p>
          <head xml:id="i-7hNSLQYS1xi8VnomfD3q72" type="h3">
            Zimbabwe
          </head>
          <p xml:id="i-9zT66d7UouPSxoWu9YEC54">
            Den 15 september 2008 skrev presidenten och oppositionen under
            ett avtal om maktdelning i Zimbabwe. Det är ännu oklart hur den
            överenskommelsen kommer att fungera i praktiken, men förhoppningsvis
            är detta det första steget mot en positiv utveckling för det Zimbabwe
            som lidit hårt under Mugabes regim.
          </p>
          <p xml:id="i-WombNAuaAMtbgTMvPQkVMu">
            Situationen i Zimbabwe är oerhört svår oavsett ur vilken synvinkel
            man tittar på den humanitär, politisk, social eller ekonomisk.
            Landet är totalitärt styrt, med liten eller obefintlig press-
            och yttrandefrihet, och de grundläggande mänskliga rättigheterna
            respekteras inte. Inflationen uppgår till ofattbara tal och arbetslösheten
            är skyhög liksom bränsle- och varubristen. Aidsepidemin har en
            förödande inverkan på hela det zimbabwiska samhället. Över en
            miljon barn är föräldralösa på grund av aids. Förutom de mänskliga
            konsekvenserna har aids också ekonomiska följder. Sjukvårdskostnaderna
            ökar samtidigt som den yrkesverksamma befolkningen dör i förtid.
          </p>
          <p xml:id="i-STDAPPj9EwwFfM3PQ2XZfX">
            Demokrati och återuppbyggandet av ett fungerande land där livsmedelsförsörjningen
            kan ta ny fart brådskar, liksom ekonomisk utveckling och respekt
            för mänskliga rättigheter. African Development Bank uppger att
            den inte kan bedriva verksamhet i landet.
          </p>
          <p xml:id="i-2NkUxCmrbmmsXoEF3WHyZq">
            Oppositionen och det civila samhället behöver omvärldens stöd
            i sin kamp för ett demokratiskt Zimbabwe. Robert Mugabes regim
            har lett det land som en gång kallades för Afrikas kornbod ned
            i misär, våld och hopplöshet. Ett Zimbabwe på väg mot demokratisk
            och ekonomisk utveckling och respekt för mänskliga rättigheter
            kommer att behöva omvärldens stöd. Sverige bör kraftfullt samverka
            för att bidra till en hoppfull utveckling.
          </p>
          <head xml:id="i-QcHZXr8EGed2CjmiffStLr" type="h3">
            Eritrea
          </head>
          <p xml:id="i-TQzpk4PyodZYQhe6U6wavT">
            Eritrea är ett fattigt land som också härjas av brist på demokrati
            och övergrepp på de mänskliga rättigheterna. Åratals krig har
            varit förödande för landets ekonomi och slagit sönder infrastrukturen.
            Det finns inte mycket kvar av de förutsättningar och den optimism
            som efter självständigheten fanns i landet. Nästan hälften av
            landets befolkning saknar tillgång till rent vatten.
          </p>
          <p xml:id="i-C3ZXEy9VM1HwTvLBuHEbAN">
            Bristen på respekt för de mänskliga rättigheterna är i Sverige
            kanske främst uppmärksammad genom det orättfärdiga fängslandet
            av den svensk-eritreanske journalisten Dawit Isaak som nu suttit
            fängslad i sex år. Vi kräver att han och andra samvetsfångar omedelbart
            släpps fria och att regeringen intensifierar sina ansträngningar
            i det arbetet. Sverige bör bland annat öppna för en intensiv dialog
            med Eritreas regering om demokrati, mänskliga rättigheter, humanitära
            frågor m.m. Planering för samverkan på biståndets område såväl
            nationellt som inom EU bör förankras i riksdagen innan beslut
            fattas.
          </p>
          <head xml:id="i-MiJNcrdpSE3XvT2KGyRDhG" type="h3">
            En socialdemokratisk politik för Afrika i utveckling
          </head>
          <p xml:id="i-PR3bVNYopAUBsoQUiGiCtX">
            Vi socialdemokrater anser att det är en skyldighet att solidariskt
            ta oss an de moraliska, humanitära och politiska utmaningar som
            den afrikanska kontinenten står inför. Den utmaning som Afrika
            står inför har vi själva i Sverige en gång upplevt kampen ut ur
            fattigdomen. Socialdemokratin satte utbildning och arbete i centrum.
            En socialdemokratisk politik för utveckling i Afrika ska vila
            på samma ideologiska grund.
          </p>
          <p xml:id="i-M75AnkBy7zLV6y8AW1tT9d">
            Det socialdemokratiska partiet och den dåvarande socialdemokratiska
            regeringen knöt nära band och stödde befrielserörelserna i Afrika
            under 60-talet och framåt. Svenskt officiellt bistånd tillkom
            under denna tid, bland annat för att ge möjlighet till ett solidariskt
            humanitärt stöd till Afrikas folk.
          </p>
          <p xml:id="i-Jmv5itsFTVsmechg2tb88K">
            Stödet till Afrika har alltid haft bred förankring såväl i svensk
            riksdag som i samhället i stort med undantag för Moderaterna och
            delar av näringslivet. Svenska folkrörelsers samarbete med det
            civila samhället är väl utvecklat. En socialdemokratisk politik
            vill särskilt uppmuntra detta samarbete och en satsning bör göras
            för att öka utbytet mellan svenska och afrikanska ungdomar.
          </p>
          <p xml:id="i-RuZ8a9FzSWCQVVjKe59QNT">
            Afrikas integration i globaliseringen innebär en skyldighet och
            möjlighet att stödja processer som leder till utveckling för rättvisa
            och jämlikhet. Som socialdemokrater ser vi att detta endast kan
            ske genom en politik för Afrika som i alla led vilar på solidaritet,
            rättvis fördelning och jämlikhet.
          </p>
          <head xml:id="i-YRZ3DYcmYKBqd2Qk4uf9ki" type="h2">
            Mellanöstern
          </head>
          <p xml:id="i-3Je9jEFK93b6WvBnkE4xdK">
            Mellanöstern är en mångfacetterad region med historia och kulturarv
            som går mycket långt tillbaka. I denna kommittémotion väljer vi
            att koncentrera oss på några få områden, såväl geografiskt som
            tematiskt.
          </p>
          <head xml:id="i-3VAPx44bCHqfYdoY5zPDJU" type="h3">
            Demokrati och mänskliga rättigheter i Mellanöstern
          </head>
          <p xml:id="i-KfzDcUYfyAoRQiZwiQsfGM">
            Vi socialdemokrater är djupt oroade över de senaste årens utveckling
            i Mellanöstern och situationen där, främst vad gäller tillståndet
            för demokratin och de mänskliga rättigheterna. Det är oacceptabelt
            att med religionen som ursäkt ta avsteg från demokrati och de
            mänskliga rättigheterna.
          </p>
          <p xml:id="i-5s8KQRypFE6n8yrBvrnUgQ">
            Vi som lever i demokrati och frihet har en viktig uppgift i att
            genom en aktiv utrikespolitik bidra till en demokratisk utveckling
            och ökad respekt för de mänskliga rättigheterna i regionen. Demokrati
            minskar grogrunden och riskerna för terrorism, krig och väpnade
            konflikter och leder därmed till ökad internationell säkerhet
            på lång sikt. Målet för Sveriges politik i regionen måste vara
            fria, stabila och demokratiska stater där respekten för mänskliga
            rättigheter sätts i främsta rummet.
          </p>
          <p xml:id="i-JK2mt1KKSLUMDW9asqmwsg">
            Delar av väst har agerat så att intrycket av en civilisationernas
            kamp stärkts i den muslimska världen. Inte minst gäller detta
            det sätt på vilket kampen mot terrorismen har förts. Det faktum
            att denna kamp har beskrivits som ett krig mot terrorismen har
            sannolikt bidragit till misstro och avståndstagande från båda
            sidor.
          </p>
          <p xml:id="i-NzcfWY8JW8JT8tYFsxQJ6h">
            Inom politisk islam finns moderata krafter. Fundamentalism måste
            dock fördömas. Våld är inte ett legitimt medel för att uppnå samhällsförändringar.
            Demokratiska principer och rättsstatens principer måste respekteras.
            De mänskliga rättigheterna är universella och avsteg kan inte
            ursäktas.
          </p>
          <p xml:id="i-C4nzYTLkTKw4C8oV8uqcPa">
            Det politiska livet i den muslimska världen präglas av en auktoritär
            politisk kultur och regimerna uppvisar i olika grad brister när
            det gäller demokrati och respekt för mänskliga rättigheter. Det
            stora flertalet länder styrs av mer eller mindre auktoritära regimer
            med en koncentrerad maktelit. Dessa använder ofta polisen och
            säkerhetstjänsterna i repressivt syfte. Rättsväsendet är svagt
            och ofta kontrollerat av regimen. Förvaltningsapparaten är toppstyrd,
            överdimensionerad och inte sällan korrupt.
          </p>
          <p xml:id="i-NmeJkbr5hEtirrJzRE6XNe">
            Det räcker med en ytlig betraktelse av tillståndet för demokratin
            i den muslimska världen för att konstatera stora brister. Även
            om de flesta regeringarna har ratificerat de viktigaste konventionerna
            om de mänskliga rättigheterna införlivas normerna sällan i vare
            sig lag eller praxis. Allvarliga kränkningar av de mänskliga rättigheterna
            förekommer i flera länder i regionen. Dödsstraff finns och tillämpas
            av i stort sett alla länder i regionen.
          </p>
          <p xml:id="i-DcY6LDf5oSDWCbtGnZovLB">
            Arab Human Development Report (AHDR) slår fast att regionen alltjämt
            präglas av brister i ländernas institutionella strukturer. Dessa
            brister sammanfattas som tre underskott: underskott av politiska
            rättigheter, underskott i kunskap och underskott av kvinnors rättigheter.
            Rapporten beskriver arabvärlden som den mest ofria regionen i
            världen.
          </p>
          <p xml:id="i-WVD7X6DUDqm3RUeg6dZpJF">
            AHDR räknar upp hinder mot friheten, såsom hinder för fri opinionsbildning,
            inskränkningar i organisationsrätten, bristen på fria val med
            flera kandidater och avsaknad av reella val av lagstiftande församlingar.
            Dessutom begås övergrepp mot den personliga friheten, såsom avlyssning
            och annan övervakning, politiskt motiverade fängslanden och övervåld.
          </p>
          <p xml:id="i-Xg5uDR992CCggiiefLgRK3">
            Extremisters terrordåd och misstänkta terroristers försvinnanden
            i fängelser är också exempel på övergrepp, liksom bristen på garantier
            för rättvisa rättegångar. Till allt detta kommer ekonomiska och
            sociala brister som leder till ofrihet som undernäring och bristepå
            utbildning. Kvinnor är som grupp särskilt utsatta. Frihet i arabvärlden
            hindras av odemokratiska regimer och tradition (stamtänkande som
            ibland kläs i religiösa termer). AHDR menar dock att det inte
            finns några kulturella hinder för frihet i arabvärlden. De pekar
            på att World Values Survey visar att stödet för demokrati är starkt
            bland befolkningarna i regionen.
          </p>
          <p xml:id="i-Tz2RcM2X8GEcDF6sAbYZ84">
            I den muslimska världen har ett antal grupperingar och individer,
            främst i den intellektuella och utbildade eliten, de senaste decennierna
            allt livligare diskuterat möjligheterna till samhällsreformer.
            Det handlar företrädesvis om kampen för kvinnans rättigheter,
            kampen för demokrati och kampen för de mänskliga rättigheterna.
            Gemensamt är att individens frihet och deklarationen om de mänskliga
            rättigheterna står i fokus, vilket är en brytning mot mer traditionellt
            kollektiva utgångspunkter. Satellitkanalerna haft betydelse för
            att demokratikravet vuxit sig allt starkare i den muslimska världen.
            Ett rättighetstänkande på individnivå har slagit igenom i den
            offentliga debatten, trots motstånd. Vi socialdemokrater anser
            att Sverige fortsatt måste stödja denna typ av rörelser.
          </p>
          <p xml:id="i-ArFB1XAKnbciayXZea2wBS">
            I den första AHDR från 2002 analyseras den ekonomiska utvecklingen
            i arabvärlden. Av rapporten framgår att ökningen i inkomsten per
            capita endast varit 0,5 procent årligen, en mycket långsam tillväxt
            och betydligt lägre än i andra regioner i världen under samma
            period. Arbetskraftens produktivitet är låg och sjunkande, vilket
            i sin tur hämmar tillväxten. Den köpkraftsjusterade inkomsten
            sjönk mellan 1975 och 1998 till en nivå som motsvarar en sjundedel
            av genomsnittet för OECD. En av fem araber lever enligt AHDR på
            mindre än 2 dollar per dag.
          </p>
          <p xml:id="i-NAF7X3EytCuQgGdJnVbAPq">
            Arbetslösheten och den snabba befolkningstillväxten parat med
            det faktum att en hög andel av befolkningen i arabvärlden är under
            15 år skapar ett problem som inte kommer att försvinna utan åtgärder.
            Ett annat allvarligt problem för utvecklingen i arabvärlden som
            AHDR tar fasta på är den utbredda korruptionen som har blivit
            en institutionaliserad del av politiken och näringslivet i arabvärlden.
          </p>
          <p xml:id="i-C98uNzxjJTwqKNDKD44NH3">
            Sedan mitten av 1990-talet har det civila samhällets betydelse
            för demokratisk utveckling uppmärksammats. Det civila samhället
            är generellt sett svagt i den muslimska världen, både till omfattning
            och möjlighet att påverka. Ännu så länge går det knappast att
            tala om ett civilt samhälle eller genuina folkrörelser i arabvärlden
            med undantag av Libanon. Censur och statlig kontroll lägger hinder
            i vägen, även för religiösa grupper som Muslimska brödraskapet.
          </p>
          <p xml:id="i-M72fUCGEXiAKRQhvJZ79kM">
            Tyvärr är dock det civila samhället i stor utsträckning kringskuret
            av statlig lagstiftning, kontroll och övervakning. Enligt AHDR
            är flera reformer nödvändiga för att stärka det arabiska civila
            samhället.
          </p>
          <p xml:id="i-9e8aPfkDX3BYUNba1E968z">
            I AHDR från 2004 hävdas också att det civila samhällets begränsningar
            är mycket problematiskt eftersom de leder till att medborgarna
            i arabvärlden är utlämnade till det traditionella och smalare
            klansamhället, vilket i sin tur stärker den inverkan klanerna
            har i de arabiska samhällena.
          </p>
          <p xml:id="i-YbdyQXq7n5JacRzwSYtLFN">
            Efter terrorattentaten den 11 september 2001 har det tillkommit
            nya regelsystem där säkerheten alltmer betonas. Nya NGO:er undersöks
            noggrant, ledare förhörs och måste i länder som Egypten redovisa
            alla medel de erhållit från utlandet, från vem de erhållit medel
            och till vilket syfte. Bland annat vill man undvika att organisationer
            får stöd av Israel. Ny lagstiftning har i många arabiska länder
            gjort det svårare för nya NGO:er att registrera sig.
          </p>
          <p xml:id="i-Q6iMu5LMs7sw2z5cdmV3m5">
            I den muslimska världen har trots svårigheterna de senaste decennierna
            ett antal enskilda organisationer bildats som är inriktade på
            social välfärd, miljö eller mänskliga rättigheter. Från det civila
            samhället har kommit allt starkare påtryckningar för ökad yttrande-
            och föreningsfrihet, ökad representation och deltagande i samhällets
            beslutsfattande och mot diskriminerande behandling av kvinnor
            i lag och praxis.
          </p>
          <p xml:id="i-YJfo6yZKkcRPyv81aYmcUU">
            Det finns dock också skäl att vara vaksam på hur det civila samhället
            utvecklas. Flera av de NGO:er som verkar i Mellanöstern är islamiska,
            i vissa fall fundamentalistiska. I Egypten utgör Muslimska brödraskapet
            en mycket stor del av det civila samhället, vilket också gäller
            för Hamas och Hizbollah i Palestina respektive Libanon. Dessa
            rörelser vinner stöd eftersom de driver skolor, sjukvård och annan
            social service i Libanon och på de palestinska områden där staten
            inte klarar detta. En utmaning för oss ligger i att se till att
            man ger stöd åt den del av det civila samhället som kan bli en
            konstruktiv kraft för utvecklandet av demokrati och mänskliga
            rättigheter i den muslimska världen.
          </p>
          <head xml:id="i-SEYoiCMpsBwFTDbyLx2BVJ" type="h3">
            Israel och Palestina
          </head>
          <p xml:id="i-6VGskrd4ZdwnZCnz9G4gKF">
            Vi socialdemokrater vill se ett fredligt, demokratiskt och livskraftigt
            Palestina sida vid sida med Israel, med säkra och erkända gränser
            för båda parter. Idag kan det tyckas mer avlägset än tidigare,
            men därför är det också viktigare än någonsin att såväl parterna
            i konflikten som omvärlden agerar för en hållbar fred i en av
            världens svåraste konflikter.
          </p>
          <head xml:id="i-Xi7jQQCxwyruqRwaMZckHd" type="h4">
            40 år av ockupation och krig
          </head>
          <p xml:id="i-49zBx4Z1CZ8pRjbc6JWZcX">
            Det första världskriget innebar att Turkiet förlorade nuvarande
            Israel, Libanon, Jordanien och delar av Syrien och Irak. Storbritannien
            fick 1922 i uppdrag av Nationernas förbund att förvalta Palestina
            som ett brittiskt mandat. I mandattexten ingick den s.k. Balfourdeklarationen
            som pekade ut Palestina som ett nationellt hem för det judiska
            folket.
          </p>
          <p xml:id="i-EUF7gpxhwn4YYAePzozMUN">
            Under den brittiska mandattiden tog den judiska invandringen
            till Palestina fart, vilket ledde till konflikter mellan araber
            och judar. I ett försök att stävja oroligheterna försökte britterna
            begränsa den judiska invandringen. Situationen blev så allvarlig
            att FN ombads att ta över frågan. Resolution 181 från 1947 innebar
            att en judisk stat med 55 procent av Palestinas yta och en arabisk
            stat på resterande del skulle bildas. De palestinska araberna
            och arabstaterna ville dock inte godta delningsresolutionen. Ett
            inbördeskrig bröt ut som den judiska sidan gick segrande ur.
          </p>
          <p xml:id="i-4c7JqrRfQmTp412L9bA4Fu">
            Staten Israel utropades 1948. Israel anfölls direkt efteråt av
            Egypten, Trans­jordanien Syrien, Irak, Saudiarabien och Jemen.
            Striderna utföll till Israels fördel och Israel erövrade 40 procent
            av det område som enligt FN:s plan skulle utgöra den palestinska
            staten. Kriget var på flera sätt en katastrof för palestinierna
            och innebar bl.a. att närmare två tredjedelar, eller 725 000,
            av de palestinska araberna blev flyktingar.
          </p>
          <p xml:id="i-7RYiUEutjtFskjDT8moATS">
            Det krig som sedan utbröt 1967 var också en militär framgång
            för israelerna. Syriska Golanhöjderna, Sinaihalvön, Gaza, Västbanken
            och Jerusalem erövrades på sex dagar. Västbanken är alltsedan
            dess ockuperat. Israels formella ockupation av Gaza upphörde 2005,
            men Israel har de facto kontroll över gränser och luftrum.
          </p>
          <p xml:id="i-Lw8UNZTTanjG7ps1vJb5Xn">
            I december 1987 utbröt ett spontant folkligt uppror mot den israeliska
            ockupations­makten på Gazaremsan och Västbanken . Tiotusentals
            civila, inklusive kvinnor och barn, deltog i upproret. Intifadan
            utvecklades så småningom från ett icke-våldsuppror till ett uppror
            präglat av självmordsbomber och organiserade attacker. En bidragande
            orsak till den ökande spänningen i de ockuperade områdena var
            det ständigt ökande antalet judiska bosättare.
          </p>
          <p xml:id="i-2SKUHrSWyPGoa9b9LU99ke">
            1991 inleddes en internationell fredskonferens om Mellanöstern
            i Madrid. Ett genombrott i förhandlingarna kom i Oslo i september
            1993. Parterna ac cepterade i princip en fred baserad på FN:s
            resolution 242. Av central vikt var också att palestinierna erkände
            Israels existensberättigande och att Israel erkände PLO som den
            legitima representanten för det palestinska folket. Ett palestinskt
            självstyre skulle upprättas och Israel förband sig att under en
            femårsperiod genomföra en reträtt från de ockuperade områdena.
            Självstyret inleddes 1994 med autonomi för Gaza och för staden
            Jeriko. PLO-ledaren Yasser Arafat lät inrätta en nationell palestinsk
            myndighet, som försågs med en polisstyrka. Åren 19941999 ingicks
            ytterligare israelisk-palestinska avtal, vilka stegvis utökade
            det palestinska självstyret.
          </p>
          <p xml:id="i-KshqXDj8VC8bpKpgmynkjN">
            Fredsprocessen led ett avbräck när Yitzhak Rabin i november 1995
            mördades av en judisk högerextremist. Under Benjamin Netanyahus
            regeringstid 19961999 drevs en mer aggressiv politik och fredsprocessen
            stagnerade.
          </p>
          <p xml:id="i-LDJy9gbTExV8PYUzBwx3qs">
            I slutet av september 2000 besökte Ariel Sharon Tempelberget
            i Jerusalem. Enligt många var detta den tändande gnistan till
            den andra palestinska intifadan. Åren 20002003 präglades av en
            spiral av ömsesidigt våld med palestinska självmordsattacker och
            militära angrepp från Israel. De israeliska offensiverna innebar
            bl.a. att de palestinska städerna återockuperades och infrastruktur
            förstördes. I juni 2002 påbörjade Israel bygget av muren.
          </p>
          <p xml:id="i-5EM4z5hR5Eca6u8DsPSHhD">
            Mellanösternkvartetten FN, EU, USA och Ryssland offentliggjorde
            i april 2003 den s.k. Färdplanen för fred. Färdplanens slutmål
            är en framförhandlad tvåstatslösning, där en oberoende, livskraftig
            och demokratisk palestinsk stat ska upprättas och existera sida
            vid sida, i fred och säkerhet, med Israel. Färdplanens mål ska
            uppnås genom att parterna parallellt vidtar en serie åtgärder.
            Israel måste t.ex. upphöra med all bosättningsaktivitet och dra
            sig tillbaka från palestinska områden. Palestinierna måste bl.a.
            verka för ett slut på terroristdåden och fortsätta det interna
            reformarbetet. Utvecklingen sedan färdplanen presenterades har
            dock inte lett till några avgörande genombrott i fredsförhandlingarna.
            Bosättningarna, självmordsattentaten och vedergällningarna har
            i stället fortsatt.
          </p>
          <p xml:id="i-PuJj4QpbHScPU5SJtUru58">
            I oktober 2003 antog Israel riktlinjer för fortsatt utbyggnad
            av en separationsbarriär mot Västbanken. Det är inte en mur över
            hela barriärens sträckning, men vi väljer att kalla den för mur
            genomgående i texten. Murens sträckning skulle nu till vissa delar
            inkludera palestinskt område och delvis på ockuperad mark. Murens
            totala sträckning blir 723 kilometer.
          </p>
          <p xml:id="i-PVFVXHfxHkECerrRvcbwtN">
            I augusti 2005 påbörjades, under Sharons ledning, utrymningar
            av Gaza och fyra mindre bosättningar på Västbanken och i september
            avslutades Israels militärstyre i Gaza. Områdets folkrättsliga
            status förblev oklar. På Västbanken fortsatte den israeliska ockupationen
            och det begränsade palestinska självstyret.
          </p>
          <p xml:id="i-Cw7hLgnj3rANyGHv4EVkRQ">
            Vid ett möte i februari 2005 i Sharm el-Sheik i Egypten utlyste
            Sharon och den palestinske presidenten Abbas, var för sig, ett
            informellt eldupphör mellan israeler och palestinier. Detta till
            trots fortsatte våldet under 2005 med terrordåd från bl.a. Hamas
            och Islamiska jihad. Även Hizbollah har angripit Israel som svarat
            militärt.
          </p>
          <p xml:id="i-3PNhc7NnaLkesQA8a5NBU8">
            Fredsförhandlingarna har på senare tid fokuserat på tre centrala
            tvistefrågor: Jerusalems status, flyktingfrågan och gränserna.
          </p>
          <p xml:id="i-9QdSS9kPJ96mBV5xn9Ee6x">
            Fokus i tvisten om Jerusalems status är Haram al Sharif för muslimer
            och Tempelhöjden för judar. Här tros ruinerna från judendomens
            heligaste tempel finnas. Ovanpå dessa står i dag islams tredje
            heligaste byggnad, Klippmoskén. Enligt FN:s delningsplan från
            1947 ska Jerusalem vara en internationellt administrerad stad,
            delad mellan Israel och den palestinska staten. Israel annekterade
            stadens västra del 1949 och tog kontroll över östra Jerusalem,
            där Klippmoskén står, under sexdagarskriget 1967.
          </p>
          <p xml:id="i-KQqiZBNx9FuZqrcUJXGCBJ">
            Kriget som följde på inrättandet av staten Israel 1948 resulterade
            i att hundratusentals palestinier flydde eller tvingades bort
            från sina hem i det tidigare mandatområdet Palestina. Efter krigets
            slut antogs en FN-resolution som erkände palestiniernas rätt till
            att återvända till sina hem, men israelisk lag förbjuder dem att
            göra detta. Över 3,7 miljoner palestinier finns registrerade hos
            FN:s flyktingorgan UNRWA. Israeliska förhandlare har motsatt sig
            att palestinska flyktingar ska få återvända till Israel. De anser
            att en sådan omfattande inflyttning av palestinier skulle utgöra
            ett hot mot Israel som judisk stat.
          </p>
          <p xml:id="i-J2sEouepTg7bs7LfBygtao">
            Israel anser att dess säkerhetsbehov kräver en närvaro i strategiskt
            viktiga delar av Västbanken. Säkerhetsaspekten är också argumentet
            bakom muren som Israel säger sig bygga för att söka skydda sina
            medborgare mot terroristattacker från palestinskt område. Enligt
            FN-organet OCHA går 80 procent av dragningen innanför den gröna
            linjen. Den socialdemokratiska regeringen har tidigare lämnat
            en inlaga till Internationella domstolen om muren. Den nuvarande
            regeringen bör fortsätta att driva frågan om att muren på ockuperad
            mark strider mot folkrätten.
          </p>
          <p xml:id="i-NXVP6hyASpp4JeQqhqUsgh">
            I slutet av januari 2006 hölls val till den palestinska lagstiftande
            församlingen. Hamas vann då en stor seger och fick egen majoritet
            i parlamentet med 74 av parlamentets totalt 132 platser. Det finns
            i de palestinska områdena ett stort stöd för att göra motstånd
            mot den israeliska ockupationen. Många palestinier tolkade också
            Israels uttåg ur Gaza som en framgång för Hamas våldsmetoder.
            Dessutom råder en utbredd besvikelse över att president Mahmoud
            Abbas och al-Fatah inte förmått leva upp till förväntningarna
            på en drägligare tillvaro i de palestinska områdena. Hamas sociala
            verksamhet har bidragit till bilden av att organisationen förmår
            förbättra vardagen för palestinierna. Stödet för Hamas var också
            resultatet av missnöje med den omfattande korruptionen inom al-Fatah
            och den palestinska myndigheten och med misslyckandet att skapa
            respekt för lag och ordning i de palestinska områdena. Men det
            är viktigt att påpeka att det finns stora skillnader mellan dessa
            organisationer. Hamas långsiktiga mål är att utplåna staten Israel
            och bilda en islamistisk stat på Västbanken och Gaza.
          </p>
          <p xml:id="i-Y3SuZWUtCtWCgn8hD2rVG7">
            Det palestinska parlamentsvalet i januari 2006 gick lugnt till
            och hade ett högt valdeltagande; kanske var detta det mest demokratiska
            val som genomförts i arabvärlden i modern tid. Hamas vann valet
            och bildade regering. Vi socialdemokrater stödde vår samarbetspartner
            al-Fatah i valrörelsen, men respekterade valutgången.
          </p>
          <p xml:id="i-3LjbnoRcv6HmrWJtAfhMBf">
            Hela året präglades av oroligheter mellan anhängare till al-Fatah
            och Hamas. Omvärlden, exempelvis EU och USA, reagerade på Hamas
            valseger bland annat genom att införa en frysning av biståndet
            till den palestinska myndigheten till dess att Hamasregeringen
            uppfyllde tre villkor: att erkänna staten Israel, upphöra med
            våldshandlingar och respektera tidigare ingångna avtal med Israel.
          </p>
          <p xml:id="i-PeQbzd3vcgwMsi5jyLrnrL">
            I början av 2007 enades al-Fatah och Hamas om att bilda en samlingsregering,
            den så kallade Mecka-överenskommelsen, och i mars tillträdde en
            sådan samlingsregering, men våldet och problemen gick inte att
            överbrygga. Vi socialdemokrater krävde under våren 2007 att omvärlden
            skulle avbryta biståndsbojkotten och inleda en dialog med samlingsregeringen.
            De krav som ställdes på den palestinska regeringen var inte orimliga
            på sikt. Men processen för att nå det målet skulle ha underlättats
            om steg framåt hade mötts av uppmuntran och stöd samt om motsvarande
            krav ställts också på israelerna. En palestinsk regering som säger
            sig respektera tidigare ingångna avtal med Israel borde ha varit
            tillräckligt för en normalisering av våra relationer. Den svenska
            regeringen borde under våren 2007 följt Norges exempel och samtalat
            med samlingsregeringen samt uppmanat EU att göra detsamma. Det
            kravet ställde vi socialdemokrater och vår förhoppning var givetvis
            att man på så sätt skulle ha underlättat för moderata krafter
            i arbetet för fred och utveckling, men förmodligen stärktes istället
            de extremistiska krafternas positioner.
          </p>
          <p xml:id="i-FEcbQ21JtZkfQhNjVTbP12">
            I juni tog Hamas med våld kontrollen över Gaza och kontrollerar
            fortfarande den delen av de palestinska områdena. President Abbas
            upplöste samlingsregeringen och bildade en krisregering i Ramallah.
            I september förklarar Israel Gaza som fientligt territorium och
            anser sig med det ha rätt att ytterligare stänga ner vitala delar
            av infrastrukturen. Det senaste året har inneburit en radikal
            islamisering av Gaza under Hamas överinseende. Internetcaféer
            har systematiskt förstörts, kvinnornas rättigheter har diskriminerats
            och en utrensning av oliktänkande på officiella poster som inom
            universitet och media sker.
          </p>
          <head xml:id="i-4JgQ5iu9xyWM6df3n1iEs6" type="h4">
            Parternas ansvar
          </head>
          <p xml:id="i-bzkAteH8AzDkCH2ezaPhp">
            Muren på ockuperat område kan inte accepteras eftersom den strider
            mot folkrätten. Ockupationsmakten får enligt folkrätten inte göra
            ändringar på det ockuperade området som inte är nödvändiga för
            militära säkerhetsintressen eller främjar den lokala befolkningens
            intressen. Murens dragning på ockuperat territorium kan inte rättfärdigas
            med hänvisning till vare sig säkerhetsläget eller palestiniernas
            intressen.
          </p>
          <p xml:id="i-QuyppEyXKvcBSkfwBZpKt5">
            Inskränkningarna i palestiniers tillgång till det stängda området
            mellan muren och 1967 års gräns, den s.k. Gröna linjen, och deras
            begränsade möjligheter att passera genom barriären, strider mot
            rätten till fri rörlighet i internationella konventionen om medborgerliga
            och politiska rättigheter. Muren försvårar palestiniernas tillgång
            till deras jordbruksmark och till hälsovård, i strid med den fjärde
            Genèvekonventionen. Muren leder också till att flera andra fri-
            och rättigheter inskränks.
          </p>
          <p xml:id="i-FjzyDY1xJMYfZqZ4UHaNUA">
            Muren samt de otaliga så kallade checkpoints längs vägarna gör
            det också omöjligt för palestinierna att leva ett vanligt liv.
            Att driva ett företag eller skicka sina barn till skolan, ta sig
            till sjukhus eller arbete allt blir i det närmaste omöjligt genom
            att restiden blir absurt lång, om man ens kommer fram. Israel
            har ett ansvar för sitt folks säkerhet, men murens nackdelar står
            inte i proportion till den säkerhet den eventuellt bidrar till.
            Muren är också en stark symbol för en bruten relation och hindrar
            på ett mycket konkret och genomgripande sätt utvecklingen av goda
            relationer mellan israeler och palestinier.
          </p>
          <p xml:id="i-DarXrpgoh3PmCAvE1ecRu6">
            Bosättningspolitiken går åter i fel riktning. Nya bosättningar
            byggs på platser som är tveksamma från säkerhetssynpunkt. Bosättningarna
            ökar med 5,5 procent per år. Bosättningsaktiviteten kan därför
            i sig tolkas som att muren etablerar en ny de facto-gräns mellan
            Israel och de palestinska områdena. Regeringen bör kräva att EU
            i kvartetten kräver ett omedelbart moratorium för alla bosättningar
            och en successiv nedmontering av de som redan existerar om inte
            annat framförhandlas i ett slutligt fredsavtal och ett omedelbart
            borttagande av merparten av de vägspärrar som menligt inverkar
            på palestiniernas möjlighet till normalt vardagsliv.
          </p>
          <p xml:id="i-YRgq4aM1ijmFtnYi6kVD93">
            Murens dragning och den fortsatta bosättningsexpansionen riskerar
            att skära av de palestinska delarna av Jerusalem från Västbanken.
            Israels avsikt förefaller vara att stärka greppet om Jerusalems
            östra delar, vilket går stick i stäv med att stadens status och
            uppdelning ska avgöras i slutstatusförhandlingar. Utvecklingen
            i staden har direkt bäring på möjligheterna att upprätta en fullvärdig
            och ekonomiskt hållbar palestinsk stat och nå en hållbar och slutgiltig
            lösning på den israelisk-palestinska konflikten.
          </p>
          <p xml:id="i-6btmatDbAxgnuAjHvjtRVz">
            Som den starkare parten i konflikten har Israel ett särskilt
            ansvar för en lösning på konflikten med Palestina. Ytterligare
            krav vi ställer på Israel är att det genast måste upphöra med
            att hålla inne palestinska skattemedel, upphöra med utomrättsliga
            avrättningar och övervåld. Likaså måste palestinierna upphöra
            med såväl internt våld som självmordsbombningar och andra terrorhandlingar
            mot israelerna. Raketbeskjutningen av civila i Sderot är ett exempel
            på det.
          </p>
          <head xml:id="i-8f3yY58E5tXhjzq1ZDP4MJ" type="h4">
            Omvärldens ansvar
          </head>
          <p xml:id="i-2cvqGp3EELLdM8ZSK6sVVS">
            Det palestinska parlamentsvalet var i sig en framgång för demokratin.
            Att palestinierna under så svåra förhållanden kunde hålla ett
            demokratiskt och fritt val borde ha uppmuntrats. I stället möttes
            de av sanktioner. Vi socialdemokrater stödde Fatah i valrörelsen.
            Det hör dock till demokratins spelregler att även oönskade kandidater
            kan vinna val. Givetvis blir en sådan valutgång svårare att hantera,
            men vi anser inte att det var konstruktivt att kritisera väljarna
            för det val de gjort. Självklart komplicerades situationen av
            att en terrorstämplad och fundamentalistiskt religiös organisation
            fick makten över ett splittrat och djupt sargat samhälle. Det
            var en svår situation att hantera för omvärlden, men det fanns
            mer konstruktiva vägar att gå.
          </p>
          <p xml:id="i-KWTtA39wdQ3XwEs1KdEW5P">
            Valresultatet föranledde bland annat en frysning av biståndet
            från EU till den palestinska myndigheten. Även om humanitärt bistånd
            kunnat betalas ut står det klart att bojkotten inte medförde en
            positiv utveckling utan snarare bidrog till att förvärra den humanitära
            situationen och den palestinska myndighetens förfall. Världssamfundet
            måste, när den tiden kommer, ta ansvar för att bistå palestinierna
            med återuppbyggnaden efter inbördeskriget. Internationell närvaro
            behövs för att stärka säkerheten.
          </p>
          <p xml:id="i-GbzoRm1CAMEbxkaAfUj3Q3">
            EU har hitintills inte haft några större möjligheter att bidra
            till en lösning på konflikterna i Mellanöstern. Man bör stödja
            initiativ för förhandlingslösningar. Omvärlden, inklusive EU,
            bör ge allt stöd till den process som nu pågår under namnet Annapolisprocessen.
            Trots att det är svårt att tro på en slutlig positiv lösning,
            måste man erkänna att de talrika möten som hållits mellan ledande
            företrädare för Israel och Palestina kommit fram till fruktbara
            förslag som kan användas i ett framtida fredsavtal. Det krävs
            dock starka påtryckningar för att verkligen komma till ett avslut
            på processen, Vi vill också se internationell närvaro i området
            för att öka säkerheten för både palestinier och israeler.
          </p>
          <p xml:id="i-59myeAXveAmq8zUNxMe8SD">
            Levnadsvillkoren för palestinierna är fruktansvärda och den humanitära
            situationen förvärras ständigt liksom den politiska krisen. EU
            måste spela en större roll i arbetet med att föra Hamas och al-Fatah,
            Gaza och Västbanken, samman. Såväl Sveriges regering, andra länders
            regeringar, EU och FN måste tala med alla viktiga parter i konflikten,
            dvs. både al-Fatah och Hamas. En hållbar lösning är inte möjlig
            utan att alla relevanta parter deltar.
          </p>
          <p xml:id="i-3z35NEjmwRUVYwi2drJpmR">
            President Abbas och hans regering måste ha omvärldens stöd. På
            kort sikt handlar det om att få ett slut på våldet och delningen
            av de palestinska områdena. På längre sikt måste arbetet handla
            om att återuppbygga samhällsfunktioner, de demokratiska institutionerna
            som är basen i ett fungerande och demokratiskt samhälle.
          </p>
          <p xml:id="i-GNryaMKLpYK4Z2q3EfDacs">
            Ett viktigt steg för en fredsprocess mellan Israel och Palestina
            är att också våldet mellan palestinier får ett slut. Grundfrågan
            i konflikten den israeliska ockupationen har hamnat i bakgrunden.
            En varaktig fred förutsätter ett omedelbart slut på Israels ockupation.
          </p>
          <head xml:id="i-MhHQthJU9JiKhV1qQd4tn2" type="h4">
            Fred är enda vägen
          </head>
          <p xml:id="i-N46wRCdZjw6KpuB8JqT3N5">
            En fred mellan israeler och palestinier skulle innebära ett annat
            samarbetsklimat i hela regionen. En lösning kan därmed få en avgörande
            betydelse för en lång rad andra problem och konflikter i närområdet,
            såväl som inom övrig internationell politik. En fredlig, hållbar
            och rättvis lösning av den israelisk-palestinska konflikten skulle
            underlätta utvecklingen i riktning mot demokrati, stabilitet och
            ekonomiskt välstånd i hela Mellanösternregionen. För att uppnå
            det måste våldet såväl som ockupationen upphöra. Dessutom måste
            det ske en politisk lösning på den inompalestinska konflikten.
          </p>
          <p xml:id="i-LXZUyV2V56JsQzZCi54hYX">
            Om konflikten inte löses kommer den att hämma en positiv utveckling
            i regionen och utgöra en grogrund för terrorism. För att en demokratisering
            av regionen ska vara möjlig behövs stabilitet och säkerhet. Auktoritära
            regimer i Mellanöstern använder också Israel-Palestinakonflikten
            som ursäkt för att inte genomföra de reformer som är nödvändiga
            för demokrati och för att tillgodose de mänskliga rättigheterna.
            En lösning av konflikten skulle beröva regimerna denna undanflykt.
          </p>
          <p xml:id="i-AfrovFreiHZ5fZMsQvdwsp">
            En hållbar och rättvis fred kan bara bygga på en lösning som
            har förhandlats fram mellan parterna, på grundval av folkrätten.
            Det är bara en sådan lösning som i längden kan förstöra terrorismens
            grogrund och skapa en varaktig fred och säkerhet, trygghet för
            palestinier och israeler.
          </p>
          <head xml:id="i-CaKsBwCBnHKgsv5pZbkYRm" type="h3">
            Irak
          </head>
          <p xml:id="i-3qh7UCLRpkbWjro7XKLdE7">
            Kriget i Irak är en av de viktigaste punkterna på den internationella
            dagordningen. Vi socialdemokrater anser att anfallskriget mot
            Irak våren 2003 var fel och stred mot folkrätten. Övergreppet
            blir inte mindre allvarligt av att den avskyvärde diktatorn Saddam
            Hussein avlägsnades från makten vilket självfallet måste betraktas
            som en stor vinning.
          </p>
          <p xml:id="i-EbDRTbZjkDBxgEbva1wiYf">
            Kriget var också ett strategiskt misslyckande och har i det närmaste
            utvecklats till ett inbördeskrig med inblandning av främmande
            makt. Sedan kriget startade har långt över 100 000 irakier fått
            sätta livet till i våldsamheter. Idag är ungefär 5 miljoner irakier
            på flykt, hälften av dessa är internflyktingar och den stora majoriteten
            av de övriga finns i grannländerna. Det internationella samfundet
            måste hjälpa Irak att bryta våldsspiralen och få till stånd en
            positiv utveckling. Det finns ett stort behov av mer civilt stöd
            och resurser till återuppbyggnaden.
          </p>
          <p xml:id="i-JMkJgxLpXvPmWokR1pva8P">
            När Irak går in i en ny fas kommer kraven på ett ökat engagemang
            att komma. Vi tvekar inte i vår vilja till internationell solidaritet.
            Men vi tvekar inte heller när det gäller under vilket mandat Sverige
            kan bidra det ska ske under FN-mandat. Ett misstag från USA legitimerar
            inte ett nytt: USA måste lämna Irak på ett sätt som världssamfundet
            accepterar.
          </p>
          <p xml:id="i-WvcBgzvBuj5c2UtWCLjB5E">
            FN måste få stöd för att kunna stärka Iraks egna säkerhetsstyrkors
            förmåga att garantera säkerheten i Irak. Vi socialdemokrater anser
            att det är riktigt att åter öppna den svenska ambassaden i Bagdad.
            Antalet svenska medborgare är stort i landet, främst i irakiska
            Kurdistan. Sverige borde aktivt utveckla sina naturliga kontakter
            i regionen. För oss socialdemokrater är ett naturligt steg att
            i framtiden inrätta en svensk diplomatisk representation i Erbil.
          </p>
          <p xml:id="i-Kc4BynwshhiyMtspKGdHmu">
            En vanlig tolkning av händelserna i Irak från muslimsk sida är
            att västvärlden vill dominera den muslimska världen, ta kontroll
            över dess tillgångar och att väst ser islam som sin fiende.
          </p>
          <p xml:id="i-Hmu7RGvMoRTE3pdAgi4msG">
            President Bush fortsätter att ordinera samma medicin men i allt
            starkare doser trots att alltfler inser att om man vill komma
            till rätta med det fruktansvärda läget i Irak är politiska åtgärder
            och biståndsinsatser viktigare än en ökning av de militära styrkorna.
            Kriget i Irak har enligt amerikanska och andra underrättelseorgan
            inte bidragit till att minska terrorismen. Istället har kriget
            gjort att fler terrorattentat än tidigare nu utförs.
          </p>
          <p xml:id="i-BUhpUFeo2aGPvgSsPzkU63">
            Samtidigt har irakierna nu ett historiskt tillfälle att upprätta
            ett fritt, demokratiskt och sammanhållet Irak. Det internationella
            samfundets ansträngningar att stödja framväxten av demokratiska
            strukturer i Irak måste fortsätta.
          </p>
          <head xml:id="i-KdjxE7EPdUCsCiHcmukj9L" type="h3">
            Egypten
          </head>
          <p xml:id="i-FWJPGSBDSTVnFYfNAH6Mtc">
            Egypten är enligt grundlagen en parlamentarisk demokrati med
            ett oberoende rättsväsen. Undantagslagar, som råder sedan 1981,
            åsidosätter emellertid delar av det grundlagsskydd som finns och
            ger myndigheterna möjlighet att hänskjuta juridiska ärenden till
            militär- och specialdomstolar. Makten är koncentrerad kring presidenten
            Hosni Mubarak.
          </p>
          <p xml:id="i-Jw1mYibrVbGWyexdRRYrnq">
            Presidentval hölls i september 2005. Enligt det officiella valresultatet
            fick Mubarak nästan 89 procent av rösterna. Det positiva med valet
            var dock att kampanjen ledde till en mer öppen debatt än tidigare
            om flera nationella problem, bl.a. arbetslösheten, korruptionen
            och den bristfälliga socialpolitiken. Ett ytterligare steg i demokratisk
            riktning var de parlamentsval som ägde rum i slutet av 2005. Valen,
            som bedöms vara de mest fria hittills, blev dock också våldsamma.
            Kandidater från det förbjudna Muslimska brödraskapet ökade dock
            sin representation i parlamentet sexfaldigt till 88 platser. NDP
            behåller dock den två tredjedelsmajoritet som behövs för att ändra
            i konstitutionen. För de sekulära partierna var valet ett bakslag.
            Vi socialdemokrater ser med oro på utvecklingen vad gäller den
            demokratiska utvecklingen i Egypten. Det är omöjligt att föra
            ett samtal om rättslig utveckling så länge som landet praktiserar
            undantagslagar. Sverige måste verka för att Egypten upphäver undantagslagarna.
          </p>
          <head xml:id="i-RKPRsuhuVKJWgeSQCkdWDP" type="h3">
            Iran
          </head>
          <p xml:id="i-T76eKCpkWfq3fDirmKZJUk">
            Iran kallar sig formellt för en religiös demokrati. En islamisering
            av allt samhällsliv har ägt rum sedan 1979. I islams namn har
            svåra övergrepp begåtts mot oliktänkande. Iran arbetar också aktivt
            för att sprida sin syn på islam och hur samhället bör organiseras.
            Vi socialdemokrater ser med oro på denna mission, samtidigt som
            vi ser Iran som en viktig aktör i utvecklingen i Mellanöstern.
            Det är av yttersta vikt att också Iran omfattas av vår vilja att
            utveckla demokrati i Mellanöstern.
          </p>
          <p xml:id="i-JSV6xjFoNDPwcWz89NLz6u">
            Politiken i Iran har under de senaste åren uppvisat en maktkamp
            mellan reformanhängare och konservativa. Under några år fram till
            2005 gav väljarna sitt stöd till reformvännerna och president
            Mohammed Khatami. Irans högste religiöse ledare ayatolla Khamenei
            står oftast på de konservativas sida, liksom landets rättsväsen
            och flera politiskt mäktiga institutioner, som expertrådet och
            väktarrådet. De konservativa makthavarna har på olika sätt försökt
            hindra reformer. Sedan presidentvalet 2005 dominerar de alla institutioner.
            För oss socialdemokrater är det viktigt att Sverige fortsätter
            att finna vägar att stödja demokratiska krafter inne i Iran då
            vi är övertygade om att stabil demokrati byggs från grunden. Vi
            ser också med största allvar på de omfattande kränkningarna av
            mänskliga rättigheter som sker i Iran såsom förtryck av kvinnors
            rättigheter, homosexuella och avrättningar av minderåriga.
          </p>
          <p xml:id="i-FT1QRJuFyVhhskzSqph9My">
            Vi socialdemokrater ser, likt övriga världen, med djup oro på
            Irans tidigare mörkläggning som kan vara ett tecken på att de
            försöker skaffa sig kärnvapen. Även om tekniken ännu inte är fullt
            utvecklad i landet så är ambitionerna i sig ett steg i direkt
            fel riktning.
          </p>
          <p xml:id="i-T4h9Lo2HqimQ8LcpcaET77">
            Massförstörelsevapen i sig är av ondo och i händerna på en fundamentalistisk
            diktatur rubbar det balansen i världen till det sämre och försätter
            oss alla i fara. Sverige måste göra allt det kan för att underlätta
            för FN:s atomenergiorgan (IAEA) att genomföra fria inspektioner
            i Iran. Iran måste tillmötesgå kraven från IAEA. Samtidigt måste
            omvärlden arbeta politiskt för att Iran inte fortsätter med sina
            ambitioner att bli en kärnvapenmakt. Vi är väl medvetna om att
            detta förutsätter att de fem erkända kärnvapenmakterna också påbörjar
            en nedrustning och att omvärlden ställer krav på inspektion också
            av Israels arsenal.
          </p>
          <head xml:id="i-3GCKx7sZZ96CtDqPsXfMEJ" type="h3">
            Libanon
          </head>
          <p xml:id="i-NHkQiK6jyW9fNi7QFaeXqN">
            Republiken Libanons politiska system baseras på maktdelning mellan
            landets olika religiösa grupper. I praktiken har Syrien fram till
            2005 haft ett avgörande inflytande över politiken. FN:s säkerhetsråd
            antog den 2 september 2004 resolution 1559 som kräver att alla
            utländska militära styrkor ska lämna Libanon och att fria val
            ska genomföras. Händelseutvecklingen eskalerade när premiärminister
            Rafiq al-Hariri mördades i februari 2005. I början av mars 2005
            meddelade Syriens president Bashar al-Asad att syriska trupper
            skulle dra sig ur Libanon. Detta tillbakadragande var fullbordat
            i april samma år. Val till det libanesiska parlamentet avslutades
            i juni, och i juli tillträdde den nya regeringen. Den politiska
            situationen är alltjämt mycket osäker.
          </p>
          <p xml:id="i-XodSD9c43vowetqG1y9Puc">
            Den 12 juli 2006 besköt Hizbollah norra Israel med granater och
            Katyusharaketer och dödade samtidigt tre israeliska soldater och
            tillfångatog två vid en attack mot två militärfordon som befann
            sig nära gränsen mellan Israel och Libanon. Den israeliska armén
            svarade med luftangrepp mot främst södra Libanon och huvudstaden
            Beirut och med markoperationer i södra Libanon. Hizbollah angrep
            norra delen av Israel med raketer. Ungefär 160 israeler och 1
            200 libaneser dog. Ungefär 300 000 israeler och en miljon libaneser
            tvingades på flykt. Ett eldupphör inträdde den 14 augusti men
            det bröts vid några tillfällen. Fortsatt är läget i Libanon kritiskt.
            Parlamentsledamoten Antoine Ghanim dödades i en bombattack i september
            2007 som en i raden av attacker mot politiker och journalister
            som är kritiska mot Syriens inflytande i Libanon.
          </p>
          <p xml:id="i-5vxn1MD73v9DKYEZdEbVS8">
            Beirut var under lång tid navet i en positiv utveckling i Mellanöstern.
            Svenskt stöd till utbyten, näringsliv och det civila samhället
            har spelat en viktig roll. Vi vill stödja demokratiska krafter
            och se ett Libanon som står självständigt och vi fördömer mord
            och attentat på politiker och andra. Under det senaste kriget
            blev vikten av en svensk representation på plats ännu tydligare.
            Vi socialdemokrater ser i framtiden ett stort behov av att Sverige
            har en ambassad också i Beirut.
          </p>
          <head xml:id="i-QWDhhbNw55WQftw2gRhvHa" type="h3">
            Syrien
          </head>
          <p xml:id="i-GkMXk8k8SQLqPbshwn3ZTh">
            Enligt 1973 års författning är Syrien en socialistisk folkrepublik
            med den exekutiva makten hos presidenten, som måste vara muslim.
            Baathpartiet är enligt konstitutionen garanterat majoritet i parlamentet
            och andra statliga institutioner. Efter Hafiz al-Asads död i juni
            2000 valdes hans son Bashar al-Asad till president i en folkomröstning
            där han var enda kandidaten. Det första halvåret av den nye presidentens
            styre skedde en öppning i det offentliga samtalet, och presidenten
            lovade ett antal reformer.
          </p>
          <p xml:id="i-4T6Widq4jk575eyoaf2ikM">
            I början av 2001 svängde emellertid regimen och återinförde restriktioner
            av medborgarnas friheter. Reformrörelsen hotades och trakasserades,
            och ledande reformister arresterades och dömdes till långa fängelsestraff.
            Behandlingen av oliktänkande präglas av godtycklighet. Tortyr
            och summariska rättegångar förekommer liksom trakasserier av journalister
            och censur.
          </p>
          <p xml:id="i-CP5udYps11NtCPj7SJmngd">
            Kvinnors situation i Syrien är med regionala mått god, men sharialagen
            diskriminerar kvinnor i bl.a. civilrättsliga frågor såsom äktenskap,
            skilsmässa och vårdnad av barn. Lagen förutser strafflindring
            vid hedersmord och straffrihet för våldtäktsmän som gifter sig
            med sitt offer. Kvinnorepresentationen i parlamentet är den högsta
            i regionen. Syrien är en av de stater som har ett shariarelaterat
            undantag till FN:s kvinnokonvention, vilket hindrar utvecklingen
            av kvinnors mänskliga rättigheter. Sverige bör aktivt arbeta för
            att alla dessa undantag från kvinnokonventionen återtas och att
            konventionen som helhet undertecknas.
          </p>
          <head xml:id="i-VgRiWQLHaPQnAJ2Ju1Fx1t" type="h3">
            Dialogfrämjande
          </head>
          <p xml:id="i-NSBmRDWDC3z99oioHJjnkK">
            De kanaler för dialog och samarbete som står till buds måste
            användas effektivt. De handlingsplaner som utarbetas i samråd
            med partnerländerna inom EU:s grannskapspolitik kan bidra till
            målet om fria, stabila och demokratiska länder i Mellanöstern.
            Barcelonaprocessen bidrar till att ge gynnsamma förutsättningar
            för ekonomisk och demokratisk utveckling bland staterna i södra
            och östra Medelhavsområdet.
          </p>
          <p xml:id="i-Gxj44Lo9p7JmK574y8VwiN">
            Grunden för partnerskapet är Barcelonadeklarationen som består
            av tre kapitel. Det första omfattar politisk dialog, säkerhetspolitik,
            främjande av demokratiska institutioner och respekt för mänskliga
            rättigheter, liksom förtroendeskapande åtgärder såsom civil räddningstjänst
            m.m. Det andra kapitlet gäller ekonomiskt och finansiellt samarbete
            med och stöd till partnerländerna och syftar bl.a. till att upprätta
            ett frihandelsområde i regionen till år 2010. Det tredje kapitlet
            omfattar kulturellt och socialt utbyte samt dialogen mellan kulturer
            och civilisationer. Målet är att upprätta samarbete på så många
            plan som möjligt: mellan regeringar, regionala och lokala myndigheter,
            handelskammare, NGO:er och andra organisationer. Arbetet med att
            förverkliga processens mål måste dock gå vidare och intensifieras.
          </p>
          <p xml:id="i-LZrdDhcRveUdcQUKFemW7u">
            Insatser för att stärka demokrati och de mänskliga rättigheterna
            i regionen ska vara prioriterat.
          </p>
          <p xml:id="i-SAhHgaMXdhHd3cvzwqGWKU">
            En förutsättning för att vi i vår relation till den muslimska
            världen ska kunna bidra till att dessa värden accepteras som universella
            är att vi närmar oss med respekt och en beredskap att lyssna och
            lära. Vi kan inspirera, informera och stödja, men vi kan inte
            räkna med framgång om vi försöker pådyvla våra värderingar med
            den överlägsnes attityd. En sådan ansats diskrediterar budskapet.
            I detta sammanhang är den interkulturella dialogen av yttersta
            vikt. Vi vill därför lyfta fram betydelsen av det arbete som bedrivs
            av Anna Lindh-stiftelsen, Svenska Institutet i Alexandria och
            på sektionen för turkisk-svenskt samarbete på Svenska generalkonsulatet
            i Istanbul för att främja dialog och förståelse.
          </p>
          <p xml:id="i-RhqzXDNZCpiZ5zrN9orLJT">
            I EU:s grannskapspolitik (ENP) som omfattar såväl EU:s grannländer
            i Östeuropa som Barcelonaprocessens partnerländer, ska särskilda
            nationella handlingsplaner utarbetas i samråd med respektive partnerland.
            Sådana planer har hittills antagits för Tunisien, Israel, Marocko,
            Jordanien och Palestinska myndigheten och kan sägas vara en fördjupning
            av dessa länders bilaterala associeringsavtal med EU.
          </p>
          <p xml:id="i-PezRYV9ZnZHaNaFMvyp2ve">
            EU:s Medelhavsbistånd kanaliseras genom European Neighbourhood
            Partnership Instrument. Bilateralt bistånd lämnas till Algeriet,
            Egypten, Jordanien, Libanon, Marocko, Syrien, Tunisien och Palestinska
            myndigheten. Israel och Turkiet är alltför ekonomiskt utvecklade
            för att kvalificera sig för bilateralt bistånd men kan ingå i
            regionalt bistånd till olika projekt. EU:s associeringsavtal med
            partnerländerna är de grundläggande byggstenarna för det frihandelsområde
            runt Medelhavet som planeras vara fullt utbyggt till år 2010.
            Ur ett svenskt perspektiv bör det vara tydligt fokus på demokrati
            och mänskliga rättigheter i dessa, samt mekanismer som ger ökade
            förutsättningar för efterlevnad. Ett framtida EU-medlemskap för
            det muslimskt präglade Turkiet skulle vara ett värdefullt bidrag
            till att utveckla relationen mellan EU och den muslimska världen.
          </p>
          <head xml:id="i-VwtrdG5SbpZcMeiyYWqiF1" type="h2">
            Asien
          </head>
          <p xml:id="i-4F8Dr17jPGSNx38p7qmBsv">
            Utvecklingen i Asien det närmaste seklet kommer att vara avgörande
            för hela den globala utvecklingen. Det som sker där angår oss
            alla. I Asien finns både ekonomiska under och tigerekonomier.
            Samtidigt lever hälften av världens fattiga i Asien. Där finns
            demokratier där mänskliga rättigheter respekteras och där finns
            diktaturer där raka motsatsen gäller. Vi måste tydligt hävda en
            hållbar utveckling, demokrati och respekt för mänskliga rättigheter.
          </p>
          <p xml:id="i-6pqHwSpu3TmtLZAVd8EsZm">
            Sverige har en lång tradition i sitt utvecklingssamarbete med
            Asien. Det är viktigt att vi utvecklar de goda relationer vi har.
            Ekonomiskt framhålls ofta Asien som en framgångssaga, och det
            är sant i vissa delar men det är inte sant för alla länder. Kina
            och Indien är redan ekonomiska stormakter och växer sig än starkare
            för varje år. Kina har sedan många år en tillväxt på över 10 procent
            per år. Indien, världens största demokrati, tar varje år stora
            kliv, och medelklassen växer hastigt. Det här är förstås glädjande
            och positivt. Varje människa som kan ta sig ur fattigdomens bojor
            är en seger.
          </p>
          <p xml:id="i-AQhuFVqbSXJAtfvvsAMqbd">
            I socialdemokraternas alternativa utrikespolitiska deklaration
            2007 uttryckte vi följande: Indien och Kina står för den största
            minskningen av antalet fattiga i världen. Deras alltmer konkurrenskraftiga
            ekonomier har de senaste åren haft en betydande ekonomisk tillväxt
            som lyft miljontals människor ur fattigdomen. Det råder ingen
            tvekan om att Asien i framtiden kommer att spela en ökande roll
            i världsekonomin. Ju fler indier och kineser som ökar sin köpkraft,
            desto bättre är det för svensk ekonomi. Många svenska exportföretag
            har redan i dag en stor del av sin försäljning på den asiatiska
            marknaden. Kinas och Indiens ekonomiska utveckling ställer krav
            på vårt eget samhälles förändringsvilja. Indien skiljer sig från
            Kina genom att landet är en demokrati. I alla våra kontakter med
            Kina måste därför kraven på demokratisering och mänskliga rättigheter
            vara tydliga.
          </p>
          <head xml:id="i-MN7H6QDJr5sy2Yx8ANZ2ii" type="h3">
            Demokrati, mänskliga rättigheter och jämställdhet
          </head>
          <p xml:id="i-JZn5vHyuTt9H1zggMH1gsX">
            På många håll i Asien förvägras folket sina grundläggande mänskliga
            fri- och rättigheter. Det är allt från traffickingoffer på Filippinerna
            till tvångsförflyttade bönder i Kina. Även om demokratiseringen
            har kommit en bit på väg finns oerhört mycket kvar att göra.
          </p>
          <p xml:id="i-VVwojUeCdhuBDL56whM5sB">
            I Burma ser vi hur militärregimen fortsätter att förtrycka sin
            befolkning, och trots omvärldens protester efter demonstrationerna
            2007 är nu situationen inte bättre. Cyklonen Nargis och dess efterverkningar
            orsakar fortfarande lidande och situationen är på många sätt mer
            desperat än tidigare. Den folkomröstning om den nya författningen
            som genomfördes i maj i år var inte ett tecken på ökad demokrati
            utan bara en skenmanöver av juntan för att legitimera sitt fortsatta
            maktinnehav.
          </p>
          <p xml:id="i-Tn6oqx2tFjJd7GZWVJWVRt">
            Vi fördömer våldet och förtrycket i Burma. Alla politiska fångar,
            inklusive den sedan många år frihetsberövade Aung San Suu Kyi,
            måste friges. Dialog mellan militärjuntan, den politiska oppositionen
            och minoritetsrepresentanter måste snarast komma till stånd.
          </p>
          <p xml:id="i-FYEib8qrjXcFyiMMbdXuDG">
            Sverige måste i alla sina kontakter med länder i Asien verka
            för ökad demokratisering och respekt för de mänskliga rättigheterna.
          </p>
          <p xml:id="i-Wfj3kAx1rcr1LZs2222p7m">
            Att fortsätta arbeta för att företag tar ett större socialt ansvar
            och att fackliga rättigheter utvecklas är av största vikt.
          </p>
          <p xml:id="i-ESzuyq1Gj7YxgJSZxzxZgF">
            En grundläggande förutsättning för en demokratisk samhällsutveckling
            och respekt för de mänskliga rättigheterna är, förutom yttrande-
            och organisationsfrihet, ett fungerande rättsväsen.
          </p>
          <p xml:id="i-ScDXBpKgBaLuShAThCgYg9">
            För det internationella samfundets del ska ansträngningarna fortsätta
            att inriktas på stöd till rättsutveckling och utbyte av erfarenheter
            på detta område, att stärka demokratins institutioner och främja
            framväxten av en demokratisk kultur, i vilken också oppositionen
            har en roll och kan verka. Det kan ske genom utbyte och samarbete
            såväl bilateralt och genom EU som med internationella institutioner,
            till exempel FN-mekanismer och andra internationella organ. Även
            på jämställdhetens område bör det internationella samfundet öka
            sina ansträngningar genom att föra en dialog med Asien, men också
            genom att integrera ett jämställdhetsperspektiv i samarbetet med
            regionen. Sverige har tillsammans med andra internationella aktörer
            ett stort ansvar för att driva dessa frågor i hela regionen.
          </p>
          <p xml:id="i-YLRFJPTL9GEXW56unAbcFr">
            Vi anser att ytterligare ansträngningar bör göras för att bevaka
            dödsstraffets användning i Asien med avsikt att på olika sätt
            verka för dess avskaffande. Regeringen bör även i framtiden verka
            för att länder som har dödsstraff öppet redovisar statistik kring
            antalet domar och avrättningar. Sverige måste fortsätta sitt aktiva
            deltagande i de dialoger om de mänskliga rättigheterna som förs
            med Kina, Vietnam och Laos.
          </p>
          <p xml:id="i-9G3YbGQDi8YVFBCtsJXHfp">
            Sverige ska även sträva efter att en dialog om de mänskliga rättigheterna
            initieras med Kambodja, förslagsvis med EU som plattform. Jämställdhet
            samt kvinnors och barns villkor bör vara centrala områden i Sveriges
            samarbete med Asien. Utöver stöd till organisationer verksamma
            på dessa områden bör Sverige föra fram dem i såväl multilaterala
            som bilaterala kontakter med länderna i Asien. Med tanke på den
            otillfredsställande situationen för yttrandefriheten i de flesta
            sydöstasiatiska länder och den riskfyllda situationen för MR-aktivister
            på många håll anser vi att regeringen särskilt bör uppmärksamma
            dessa frågor.
          </p>
          <p xml:id="i-WQUWwqP4zWk6FsnJ7dWsif">
            Arbetet med att stärka det civila samhällets roll i byggandet
            av demokrati och god samhällsstyrning måste fortsätta, bland annat
            genom det utvecklingssamarbete som svenska frivilligorganisationer
            bedriver med Sidastöd. I Asien finns ett flertal länder med liknande
            inställning till frågor rörande mänskliga rättigheter och demokrati
            som Sverige, och samarbete med dessa länder omkring dessa frågor
            är av största vikt. Även det mellanstatliga samarbetet inom organisationer
            såsom ASEM är av stort intresse för att lyfta upp frågorna om
            mänskliga rättigheter och demokrati.
          </p>
          <head xml:id="i-XafqzKua9Ptv82hG73Wm9E" type="h3">
            Miljöfrågorna i Asien
          </head>
          <p xml:id="i-FNsk5N3HQpKPqeat7HQxhW">
            Miljö- och klimatfrågan är vår tids kanske största utmaning.
            Människans påverkan på klimatet eskalerar och vi har ingen tid
            att spilla. Vi har alla ett ansvar. Exemplets makt är stort och
            vi måste visa på att det är möjligt att ha en tillväxt kombinerad
            med hållbar utveckling. Inte minst i Asien är miljöhoten överhängande.
            Om ingenting görs kommer vi att se miljontals klimatflyktingar
            och miljökatastrofer som vi nu har svårt att föreställa oss.
          </p>
          <p xml:id="i-5myAwhHGt4V5franm3Ny21">
            Miljöpolitiken får inte heller begränsas så att den bara handlar
            om klimatfrågan. Vatten och sanitet, farliga utsläpp och ett hållbart
            jordbruk är miljöfrågor som inte heller får glömmas bort. Det
            är viktigt att svenskt miljösamarbete med Asien inte uteslutande
            sker genom utvecklingssamarbetet. Andra politikområden är viktiga
            och måste lyftas fram.
          </p>
          <p xml:id="i-NX6S1UARyprbikfweJC649">
            Samarbetet mellan Regeringskansliet, Naturvårdsverket, Sida,
            Kemikalieinspektionen, näringslivet och andra relevanta aktörer
            i Sverige bör ytterligare fördjupas. Miljöprojekt bör i större
            utsträckning genomföras i samverkan mellan offentliga myndigheter,
            den privata sektorn och enskilda organisationer.
          </p>
          <p xml:id="i-tASvcTrpkGx6P5NJDDpPm">
            Viktiga orsaker till miljöförsämringen i Asien är otillräcklig
            institutionell kapacitet, bristande miljöpolitik och otillräckliga
            investeringar dessa områden bör utgöra fokus för svenska insatser
            under de kommande åren. Klimat, biologisk mångfald och kemikalier
            är frågor som bör prioriteras av regeringen i arbetet för en rättvis
            och hållbar global utveckling.
          </p>
          <p xml:id="i-KwZcCE2XGZMnz37LfmgbEP">
            Samarbete mellan svenska och asiatiska forskningsinstitutioner
            har goda förutsättningar att öka. Inom forskningsbiståndet förordar
            vi ökade satsningar till Asien.
          </p>
          <p xml:id="i-UjH8Y9kYD9JdBkYuDwQHoB">
            Vi bör fortsätta att stödja utvecklingsländer till att leva upp
            till de krav som följer av undertecknande och ratificering av
            internationella miljökonventioner samtidigt som regeringen bl.a.
            genom EU har en plattform att arbeta från för att framföra påtryckningar
            till de länder som inte skrivit under, ratificerat eller lever
            upp till internationella miljökonventioner.
          </p>
          <head xml:id="i-XSGBbyrXsqJubeAmE8JdU5" type="h3">
            Relationer med Asien
          </head>
          <p xml:id="i-UoZznwgMb9CPMwNP9k74N7">
            Den socialdemokratiska regeringens Asienstrategi innehåller mycket
            av det som vi anser ska gälla även fortsättningsvis.
          </p>
          <p xml:id="i-6AiWDVmmisibv7S526TMBL">
            Politiken för global utveckling innebär att vi i arbetet med
            bilaterala och regionala frågor i Asien ska identifiera processer
            och frågor där vi inom olika politikområden kan bidra till målet
            om en rättvis och hållbar global utveckling. Insatser inom olika
            politikområden ska komplettera och förstärka varandra, och ansträngning
            ska göras för att undvika att insatser motverkar varandra. Likaså
            är samverkan över nationsgränser, inte minst inom EU, av vikt
            för att politiken ska få ordentligt genomslag.
          </p>
          <p xml:id="i-EsJrbfqz6tZyD9TLJT2UFu">
            Huvudansvaret för enskilda länders utveckling ligger hos respektive
            lands regering. Samtidigt påverkas ett lands förutsättningar av
            andra länders agerande inom en mängd områden. Samstämmigheten
            mellan olika politikområden ska därför stärkas i syfte att göra
            den samlade politiken mer utvecklingsfrämjande. För att arbetet
            för en rättvis och hållbar utveckling ska leda till resultat räcker
            det inte att bara Sverige agerar på ett samstämmigt sätt för att
            bidra till minskad fattigdom och en hållbar global utveckling.
            Politiken för global utveckling är därför också viktig i våra
            dialoger och kontakter med de rikare länderna i Asien. Genom dialog
            bör vi försöka påverka deras agerande på olika politikområden
            och i multilaterala forum och när det gäller deras finansiella
            bidrag till utvecklingssamarbetet. Medlemskapet i EU innebär dessutom
            att vi har ytterligare en viktig plattform att utnyttja för att
            agera på områden som är prioriterade i våra relationer med Asien.
            Det ställer samtidigt krav på att vi verkar för att EU för en
            politik gentemot Asien för vilken en rättvis och hållbar global
            utveckling tydliggörs som det övergripande målet.
          </p>
          <p xml:id="i-SH7aED8jFBHNRWQV4SZ82c">
            Världens utveckling under det kommande seklet är nära förbunden
            med utvecklingen i Asien. De snabba förändringar som sker i flera
            av regionens länder får tydliga globala konsekvenser. För en liten
            öppen ekonomi som den svenska innebär det stora möjligheter och
            utmaningar.
          </p>
          <p xml:id="i-KvSSCuawtR4VcN4HFY55Gc">
            Asien är en heterogen region. Länder och territorier uppvisar
            stora skillnader i bl.a. politiska och ekonomiska system och utvecklingsnivåer.
            Regionen rymmer såväl demokratier som enpartistater såväl världens
            fattigaste länder som Japan med en högre per capita-inkomst än
            Sverige, såväl världens mest öppna ekonomier som slutna länder,
            etc. Av det faktum att Asien inte är en enhet i annat än geografisk
            mening följer att fördjupade relationer kräver långsiktiga och
            diversifierade satsningar som omfattar politiska relationer, handels-
            och investeringsfrämjande, utvecklingssamarbete, miljösamarbete,
            forskningssamarbete och utbildning, folkrörelsekontakter, kultursamarbete
            och information och Sverigefrämjande.
          </p>
          <p xml:id="i-KX7ijyiE6BbFjiBfJZHfrx">
            Ett tätare och bredare besöksutbyte är ett viktigt led i arbetet
            med att öka förståelsen för regionen och dess förändringar samt
            att bredda och fördjupa det ömsesidiga samarbetet med Asien.
          </p>
          <p xml:id="i-4gYJEo8yLdSiKADUhV4EpE">
            Regeringen bör verka för att EU:s närvaro i och relationer med
            regionen fördjupas och att EU blir en aktiv och engagerad partner.
            Regeringen bör inom EU driva på för större samordning och sammanhållning
            för att med kraft driva målen inom demokrati, mänskliga rättigheter,
            handel, miljö, hälsa och säkerhetspolitik gentemot länder i Asien.
          </p>
          <p xml:id="i-Sk6MwaRKPLtMakXHMzhPnm">
            Nedläggningen av ambassader i Asien, exempelvis den på Filippinerna,
            tillsammans med minskningen av antalet samarbetsländer i utvecklingspolitiken
            gör att Sverige förlorar närvaro, kontaktytor och inflytande i
            Asien.
          </p>
          <p xml:id="i-HBc3CZsGE5va55LvqkmqYY">
            Genom PGU stärks förslagen om ökad samordning och samstämmighet
            mellan olika politikområden, ökad givarsamordning och harmonisering
            och ökad uppslutning kring ländernas egna prioriteringar.
          </p>
          <p xml:id="i-MHLchgZ5qrJ39xevCt8Jct">
            Asiens betydelse i världsekonomin fortsätter att öka, vilket
            understryker vikten av att Sverige och EU verkar för att utveckla
            de ekonomiska förbindelserna med regionen som helhet.
          </p>
          <p xml:id="i-9BmvtMyNNCWVxvm6hyNRgq">
            Det finns ett behov av att fortsatt stödja de asiatiska utvecklingsländernas
            reformarbete och fortsatta integrering i den globala ekonomin.
            Att utvecklingsländerna kan tillgodogöra sig de möjligheter världshandeln
            ger är ett av de högst prioriterade målen på den handelspolitiska
            dagordningen.
          </p>
          <p xml:id="i-QrNwn4pHsXDYs9vCmcs3ys">
            Även om merparten av länderna i Asien ser ut att uppnå det första
            millennieutvecklingsmålet om halverad fattigdom till 2015 lever
            majoriteten av världens fattiga i Asien, och ett antal länder
            har problem med att klara övriga millennieutvecklingsmål. Sverige
            måste öka sina ansträngningar och arbeta för att påverka det internationella
            samfundet så att millennieutvecklingsmålen om fattigdomsbekämpning
            även uppnås i Asien.
          </p>
          <p xml:id="i-HYkNiouHX16TDU7QjExs7w">
            Arbetet med mänskliga rättigheter och demokratifrågor syftar
            till att stödja och förstärka den långsiktiga trend som kan skönjas
            i Asien mot ökad demokratisering och ökad respekt för de mänskliga
            rättigheterna.
          </p>
          <p xml:id="i-B3XTtZeWfhkcts3niohSvi">
            Miljöfrågorna kommer att kräva fortsatt fokus under lång tid
            framöver. Sverige måste agera genom alla de kanaler som står till
            vårt förfogande. Genomslaget för miljörelaterade insatser förstärks
            dessutom om man kan finna en kombination med stöd på global, regional
            och lokal nivå.
          </p>
          <p xml:id="i-JS2UmC3AfDLrMEJfKhJc58">
            Inom det säkerhetspolitiska området är det angeläget att engagera
            sig i EU än starkare bilateralt liksom genom samarbete inom regionala
            och internationella organ.
          </p>
          <p xml:id="i-Pe1gZaHnt5emFLLDJyESJ9">
            I Sverige måste vi fortsätta att överväga hur vi ännu bättre
            ska tillvarata det mellanfolkliga samarbetet med Asien inom högre
            utbildning, forskning, folkrörelser och kultur i en värld där
            den asiatiska kontinenten får allt större betydelse.
          </p>
          <head xml:id="i-GHDQ3sZvfCb8BjzMimyCZM" type="h3">
            Kina
          </head>
          <p xml:id="i-E6zHK94KqS96oMWP5f2MJs">
            I Kina råder stor brist på respekt för de mänskliga rättigheterna.
            Tvångsförflyttningar, fängslande av oliktänkande, stora brister
            i yttrandefriheten, dödsstraff för en mängd olika brott och negativ
            särbehandling av minoriteter som ugurier och tibetaner är alla
            exempel på detta.
          </p>
          <p xml:id="i-MspgjF2DgSh2urzqd3m8Rc">
            Kina har sedan de ekonomiska reformerna startade för 30 år sedan
            lyckats lyfta hundratals miljoner människor ur fattigdom. Det
            är en bedrift vars like är svår att finna. Den personliga friheten
            har ökat för många inom många områden. Samtidigt som vi måste
            bejaka och berömma den utvecklingen så finns också gigantiska
            utmaningar som följer i den ekonomiska utvecklingens spår. Rovdriftskapitalism,
            utnyttjande av arbetskraft under slavliknande förhållanden, miljöförstörelse
            och korruption är bara några exempel.
          </p>
          <p xml:id="i-V1i8cGTAw2sNhGr1ggD4qT">
            Inför OS i Peking lovade den kinesiska regimen att man skulle
            förbättra situationen för de mänskliga rättigheterna. På några
            områden gjordes framsteg, men i stort är situationen inte bättre
            än innan Kina tilldelades OS. Nu när OS är över är det av största
            vikt att vi i Sverige och omvärlden fortsätter och intensifierar
            vår dialog med Kina om MR-frågor på alla plan.
          </p>
          <p xml:id="i-P5ZXXmUdBuCjzXcAhu4gcJ">
            Vi tror på dialog. Vi anser att dialog, kontakter och ekonomisk
            utveckling kommer att bidra till ett mer demokratiskt Kina som
            respekterar de mänskliga rättigheterna.
          </p>
          <p xml:id="i-MYbk4ZSs2sCYcVAqupyjYS">
            Nu när Kina blir ekonomiskt starkare och därmed kommer att spela
            en större roll på den globala scenen är det viktigt att vi inte
            bara ser Kina som en gigantisk marknad för svenska produkter.
            Vi måste i alla våra kontakter med Kina föra fram vår ståndpunkt
            om mänskliga rättigheter och demokrati och fortsätta arbetet för
            att företag tar ett större socialt ansvar och att fackliga rättigheter
            utvecklas, vilket skulle leda till politiska förändringar. Vi
            tror inte på någon begränsning i vårt ekonomiska utbyte med Kina.
          </p>
          <p xml:id="i-SpHptPuTnU7Q4uUAVGYXjM">
            Det ömsesidiga beroendet mellan USA och Kina ökar. Kina finansierar
            en väsentlig del av USA:s handelsbalans- och budgetunderskott.
            70 procent av Kinas valutareserv på omkring 1 200 miljarder USD
            beräknas vara placerade i amerikanska statsobligationer och dollar.
            USA är världens största oljekonsument och förbrukar 25 procent
            av världens olja. Kina är den näst största och förbrukar 9 procent.
            Båda länderna blir alltmer importberoende och planerar att ta
            en allt större andel från Afrika. De två länderna konkurrerar
            också om många av världens metaller. Under det kalla kriget var
            Afrika arena för ideologisk och säkerhetspolitisk konkurrens.
            I dag handlar kampen om Afrikas energi- och naturtillgångar.
          </p>
          <p xml:id="i-RyZ6QYaDRXsDgXy4qp5spM">
            Asiens växande ekonomiska aktivitet leder till ökad förbrukning
            av världens råvarutillgångar och växande miljöproblem. Kina och
            Indien, vars ekonomier växer med 10 respektive 8 procent årligen,
            har bägge i kraft av sin storlek en avsevärt större miljöpåverkan
            än andra länder i Asien. Kina står för en allt större del av världens
            samlade utsläpp av växthusgaser, främst i form av koldioxid som
            till största del kommer från förbränning av kol. Snart beräknas
            Kina ha gått om USA som världens största utsläppare av växthusgaser.
            Vattentillgångarna i Asien förorenas, och bristen på rent vatten
            skapar mellanstatliga motsättningar. Luftföroreningarna i storstäderna
            skördar många liv, och förbränningen av kolväten bidrar till växthuseffekten.
            Asiens roll i dessa relaterade processer får sociala, miljömässiga
            och politiska konsekvenser både regionalt och globalt.
          </p>
          <p xml:id="i-Fd2trnMdttnBMDE6wuejEJ">
            De kinesiska myndigheterna lättade i viss mån på restriktionerna
            för utländska journalister inför OS. Dessa lättnader gällde dock
            inte inhemska journalister. Detta innebar att det blev lättare
            att resa runt i landet och större frihet gavs vad gäller rapporterandet.
            Öppenheten från den kinesiska regimen i samband med den jordbävningskatastrof
            som drabbade västra Kina i maj var också ett trendbrott. Dessa
            exempel är i och för sig glädjande, men det är en lång väg kvar
            innan press- och yttrandefriheten respekteras i Kina. Dessutom
            omfattades inte kinesiska journalister av dessa lättnader. Förtrycket
            mot oliktänkande och människorättsaktivister fortsätter med oförminskad
            styrka. Förföljelsen av uigurer fortsätter. I Tibet förnekas tibetanerna
            bland annat sina rättigheter att utöva sin religion.
          </p>
          <p xml:id="i-6WSub6ShH6zNCrFamHKDMa">
            Förtrycket mot människorättsförsvarare, journalister och oliktänkande
            fortsätter, tidningar och webbsidor har stängts ned och Internetanvändare
            kontrolleras. Ett stort antal människorättsaktivister i Peking
            sitter fortfarande i husarrest och står under hård polisbevakning.
            De förhindras att resa utomlands eller inom landet, och varje
            steg de tar kontrolleras. Samtidigt blev aktivister i andra delar
            av landet utsatta för ökade övergrepp och trakasserier när omvärldens
            fokus riktades mot Peking och OS. Även kontrollen över inhemska
            medier fortsätter att vara hårdhänt. Ett flertal tidningar som
            bevakar samhällsfrågor har stängts ned. Ett dussintal journalister
            sitter fängslade för att ha rapporterat om frågor som anses politiskt
            känsliga.
          </p>
          <p xml:id="i-5R4nSAfKfAbaVDV1qatBiQ">
            Angående dödsstraffet har antalet dödsdomar och avrättningar
            minskat sedan den 1 januari 2007, då Högsta domstolen återtog
            ansvaret för att pröva överklaganden av dödsdomar. Det är positivt
            i sig. Men Kina bör offentliggöra alla uppgifter om dödsdomar
            och avrättningar i landet så att det blir möjligt att utvärdera
            reformen. En ökad öppenhet kring varje enskilt fall är också viktigt
            för advokater och anhöriga till dödsdömda och för rättssäkerheten.
            Dödsstraff är inte värdigt något samhälle och ska alltid fördömas.
          </p>
          <p xml:id="i-6RqdgKjcLuSQLnGtDpDE3h">
            Polisen har befogenheter att skicka personer som begått småbrott
            till omskolningsläger, utan åtal eller rättegång, visar bland
            annat Amnestys rapporter. Över huvud taget har bruket av godtyckliga
            frihetsberövanden ökat detta trots att Kina under längre tid har
            hävdat att de arbetat för att avskaffa systemet.
          </p>
          <p xml:id="i-MV2gmVKCJBXgnCxoBGxh2">
            Övergreppen mot inhemska medier och deras utövare fortsätter.
            Fortfarande är det förbjudet att tala om demonstrationerna vid
            Himmelska fridens torg 1989 som slogs ned med våld av militären.
          </p>
          <head xml:id="i-XCGBWeibUqsGLEzxn34sH1" type="h2">
            Latinamerika
          </head>
          <p xml:id="i-AgRhdD97Fd1RMXzm2u2GUV">
            Latinamerika är en kontinent där omvälvande förändringar skett.
            Under 1980-talet och 90-talet inleddes demokratiserings- och fredsprocesser
            över i stort sett hela Latinamerika, som under årtionden präglades
            av militärstyre, inbördeskrig och kränkningar av mänskliga rättigheter.
            Övergången till demokrati försvårades under 90-talet genom en
            nyliberal politik i många länder, där utvecklingen saktades ned
            genom minimala satsningar på välfärd och utveckling. Skuldbördan
            minskade många länders ekonomiska utrymme ytterligare. Resultatet
            har gjort Latinamerika till en av världens mest ojämlika kontinenter,
            där skillnaderna mellan fattiga och rika fortfarande är enorma.
          </p>
          <p xml:id="i-7g5XVZwvTRvRhJcmM1mULs">
            Många gånger gör ursprungsbefolkningarna och får sina röster
            hörda mer än tidigare. De senaste åren har stora delar av kontinenten
            haft en mycket gynnsam ekonomisk utveckling, och flera länder
            har börjat göra stora investeringar för att minska fattigdomen
            och öka tillgången till utbildning och hälsa. Antalet fattiga
            på kontinenten är nu enligt Sidas beräkningar färre än 200 miljoner.
            Enligt FN:s Kommission för Latinamerika och Karibiens (ECLAC)
            rapport Social Panorama of Latin America 2007 är Latinamerika
            på god väg att klara millenniemålet om att halvera fattigdomen
            till år 2015. Några av länderna har redan uppnått målet medan
            bland andra Bolivia, El Salvador, Guatemala, Haiti, Honduras,
            Nicaragua och Paraguay måste öka takten. Samtidigt som några av
            de senaste valen på kontinenten, som exempelvis Paraguay och Guatemala,
            är tecken på att demokratiseringsprocessen fortskrider, så visar
            situationen i exempelvis Kuba, Nicaragua och Bolivia på vilka
            enorma utmaningar som fortfarande finns.
          </p>
          <p xml:id="i-63sCPxxx6DsHhJU7wk6Vcf">
            Flera av de latinamerikanska länderna har utvecklats i positiv
            riktning och ökar i såväl ekonomisk som politisk betydelse. Det
            bör avspeglas bättre i ökade relationer och fler politiska kontakter
            med exempelvis EU och FN.
          </p>
          <p xml:id="i-WXxSr3Wqd6vGxTkxcnCaSA">
            Stora problem återstår dock. De ekonomiska klyftorna är fortfarande
            enorma. Fattigdomen är stor i många länder. De knarkrelaterade
            konflikterna som råder i Colombia pågår fortfarande, och det knarkrelaterade
            våldet ser dessutom ut att sprida sig till andra länder.
          </p>
          <p xml:id="i-9CodbKXR9Uj1V5zQyeBx63">
            Latinamerika brottas med flera stora problem som förvärras av
            att klimatet förändras, bland annat skogsskövling och jorderosion.
            Ekologiskt känsliga områden som regnskog, biologisk mångfald etc.
            skyddas inte tillräckligt och utnyttjas inte på ett hållbart sätt.
            Naturkatastrofer som översvämningar och jordbävningar har blivit
            vanligare. Särskilt Centralamerika och Karibien drabbas ofta av
            orkaner.
          </p>
          <head xml:id="i-R8GMBz63JYfPnPN91xsb1r" type="h3">
            Colombia
          </head>
          <p xml:id="i-JaoNXmFMQdWZ2AidkaK6b7">
            I Colombia pågår sedan mer än 40 år en intern väpnad konflikt
            med flera aktörer, gerillaorganisationerna FARC-EP, ELN samt den
            paramilitära gruppen AUC (Autodefensas Unidas de Colombia), som
            i huvudsak lagt ner sina vapen. Såväl FARC-EP som ELN begår mycket
            allvarliga brott mot internationell humanitär rätt, exempelvis
            tvångsrekryteringar av barn, urskillningslösa attacker mot civilbefolkningen,
            tvångsförflyttningar, kidnappningar, användning av anti-personella
            minor, bilbomber samt mord på och hot mot folkvalda.
          </p>
          <p xml:id="i-B9GhwkgUS5HXs75ae1XPFb">
            Flera tusen människor har under årens lopp kidnappats och tvingats
            leva i fångenskap under mycket svåra förhållanden. För närvarande
            beräknas Farc-gerillan hålla drygt 700 fångar. Några av de mest
            namnkunniga fångarna, som t.ex. den före detta presidentkandidaten
            Ingrid Betancour, har på olika sätt frigetts eller fritagits tillsammans
            med ett antal medfångar. Detta inger en liten strimma av hopp,
            men det är fortfarande en lång väg att vandra innan gerillans
            fångar tillika alla tillfångatagna gerillasoldater återfått sin
            frihet.
          </p>
          <p xml:id="i-K6ZPCt9UR66sDVJCCGuQum">
            Utanför Afrika och näst efter Sudan är Colombia det land som
            har flest internflyktingar i världen. Enligt Sida är uppskattningsvis
            7 procent av befolkningen på flykt på grund av den interna konflikten
            och det ökade våldet i landet.
          </p>
          <p xml:id="i-2kxVtQsnQn6yXojgBoACNJ">
            Ett stort problem i vissa delar av Latinamerika är narkotikahandeln
            och kokaodlingen och då särskilt i Colombia. I stort sett allt
            kokain som finns att tillgå i världen framställs i den andinska
            regionen, som förutom Colombia består av Bolivia, Peru, Ecuador
            och Venezuela. Att få ett stopp på narkotikahandeln tycks vara
            näst intill omöjligt, bland annat med tanke på att rättsväsendet
            är ineffektivt och urholkas av korruption.
          </p>
          <p xml:id="i-WiJMZd2pFdkYLREuuUbHiG">
            Frågor om demokrati, fred, mänskliga rättigheter och konflikthantering
            berör alla i Colombia, i alla led ned till det minsta lokalsamhället.
            Paradoxalt nog har Colombia under hela tiden som den väpnade konflikten
            i landet pågått varit en politisk demokrati, med demokratiska
            val, ett starkt civilsamhälle och ett dynamiskt kulturliv.
          </p>
          <p xml:id="i-Mgmm3bsooV4nvQAuHGmpBN">
            Det största hindret för en positiv utveckling i Colombia är den
            interna väpnade konflikten och narkotikakartellernas inblandning
            i politiken. Narkotikan och narkotikahandeln är med andra ord
            såväl ett socialt problem som en finansieringskälla för de illegala
            väpnade grupperna i landet.
          </p>
          <p xml:id="i-WTByRj61AxrfqYFfySDiCs">
            Colombia var på 1950-talet ett av Latinamerikas fattigaste länder.
            En social och ekonomisk modernisering av samhället höjde levnadsstandarden
            dramatiskt fram till mitten av 1990-talet. Därefter kom en tillbakagång
            med kraftigt ökad arbetslöshet och stigande fattigdom. År 2003
            beräknades ungefär två av tre colombianer vara fattiga och levde
            på mindre än två dollar om dagen. Därefter har en ny ekonomisk
            uppgång minskat andelen fattiga invånare till omkring hälften.
          </p>
          <p xml:id="i-3n3ESyRYYE4zKaTWuiEVC1">
            Fördelningen av inkomster och resurser är fortfarande mycket
            ojämn i Colombia. I höglandets städer har invånarna det i allmänhet
            bättre och är friskare än människorna på landsbygden i norr och
            i öster. Klyftorna är också tydliga i storstäderna. Enligt Human
            Development Report från 2007 är 17 procent av befolkningen fattiga.
            De rikaste är nästan undantagslöst vita.
          </p>
          <p xml:id="i-8hZw72t2cE21YcazXMcCts">
            Barn och ungdomar drabbas hårt i den colombianska konflikten,
            trots att de i grundlagen garanteras extra skydd om de till exempel
            tvingas fly från sina hem. I praktiken kränks dock barnens grundläggande
            rättigheter.
          </p>
          <p xml:id="i-59xYziSvqxVZVPbjAnYeQR">
            Under de senaste 20 åren har över 2,3 miljoner barn och ungdomar
            tvångsförflyttats, som en konsekvens av konflikten. Totalt utgör
            de ungefär hälften av alla tvångsförflyttade, vilket bland annat
            innebär att långt ifrån alla har kunnat gå i skolan utan avbrott.
            En stor del av dessa barn och ungdomar har också bevittnat våld
            i någon form, men bara ett fåtal av dem får professionell hjälp
            av staten eller organisationer som Läkare utan gränser för att
            bearbeta sina upplevelser.
          </p>
          <p xml:id="i-Wn1pd5GE7ZdRNMmcXqh6xY">
            Den illegala värvningen av minderåriga till väpnad kamp för olika
            grupper är ett av de vanligaste skälen som familjer uppger till
            att de väljer att lämna sina hem. Enligt en rapport från den colombianska
            människorättsorganisationen Codhes från 2002 uppges att mellan
            6000 och 7000 barn och ungdomar mellan 15 och 18 år värvades till
            olika arméer det året. Enligt Misión Diplomática Internacional
            Humanitaria Ruanda finns det i dag cirka 14 000 barn som på olika
            sätt utnyttjas av de illegala aktörerna, vilket skulle innebära
            en ökning av användandet av barn- och ungdomar i den pågående
            konflikten.
          </p>
          <p xml:id="i-DxfHfEUQaKtnJjPvyREEig">
            Ett stort antal gatubarn överlever genom tiggeri, småbrott och
            prostitution.
          </p>
          <p xml:id="i-M3m58N466GzeWF5z9jacUx">
            Colombia är ett av världens mest våldsdrabbade länder, främst
            på grund av inbördeskriget och brottssyndikatens produktion och
            smuggling av narkotika. Mordfrekvensen i narkotikamaffians huvudorter
            Medellín och Cali är bland den högsta i världen. Näringslivet
            plågas av rån, utpressning och kidnappningar, som oftast utförs
            av vänstergerilla eller högermilis.
          </p>
          <p xml:id="i-4C3pSdgRTaGeXCZdtYgrEy">
            Våldet och kriminaliteten, såväl det organiserade som det spontana
            på gator och torg, är ett annat stort problem som väntar på en
            förändring till det bättre.
          </p>
          <p xml:id="i-DeZKrVK6Rt4ReGGkpditU7">
            Colombia bryter också mot de mänskliga rättigheterna. På Colombias
            universitet pågår allvarliga kränkningar, studentledare hotas
            och mördas, och ett stort antal tvingas på flykt.
          </p>
          <p xml:id="i-Cip8Z47rMUZ3tK5DH47131">
            Enligt uppgifter från Sida mördas 20 människor om dagen i landet
            av politiska anledningar, vilket vi socialdemokrater inte kan
            acceptera och helt fördömer. Colombia har i många år varit ett
            av världens farligaste länder för journalister och fackligt aktiva.
            Här bör den svenska regeringen ställa tydliga krav på Colombias
            regering.
          </p>
          <p xml:id="i-VtJUZuMfqTm7QgMpasSZ6J">
            Vi socialdemokrater anser att en förhandlingslösning måste till
            för att uppnå fred mellan de olika grupperingarna i Colombia.
          </p>
          <p xml:id="i-ApBuDb8d5DeVKzNb6q9KBk">
            Diplomatiska kontakter ska kombineras med ett slagkraftigt utvecklingsarbete.
            Vi bör agera såväl bilateralt som tillsammans med de andra medlemsstaterna
            i EU. Här kan också FN spela en central roll när det gäller fredsförhandlingarna.
          </p>
          <head xml:id="i-CBCzBhT9euyEZUMwF4zYqA" type="h3">
            Brasilien
          </head>
          <p xml:id="i-9JhgmhkXUJ7d5khV539JKe">
            Kontakterna mellan Sverige och Brasilien går långt tillbaka till
            åren av militärdiktatur på 70-talet och har stor bredd. På grund
            av militärdiktatur tvingades många brasilianska politiker lämna
            landet och gå i exil, en del av dem i Sverige.
          </p>
          <p xml:id="i-2kM1NFLRjy2y5wsdWvcFh6">
            Under de år som gått sedan dess och fram till valet år 2002,
            då den före detta metallarbetaren Luis Inacio Lula da Silva valdes
            till landets president, har Brasilien genomgått en genomgripande
            förändring. Till skillnad från många andra latinamerikanska länder
            finns få yttre tecken på rasism i Brasilien. Men i det politiska
            och ekonomiska livet är den fattiga delen av befolkningen, framför
            allt den färgade, i praktiken utestängd. Klyftan mellan rika och
            fattiga är avsevärd. Längst ned står färgade kvinnor och högst
            upp vita män.
          </p>
          <p xml:id="i-KpZtfaxD7QD9wYxM43QVzS">
            Trots att ekonomin sjuder i industribältet i sydöstra Brasilien
            och välståndet är utbrett i jordbruksområdena i söder så beräknas
            cirka 45 miljoner människor leva under fattigdomsgränsen, det
            vill säga på mindre än en dollar om dagen. Värst drabbad är landsbygdens
            befolkning. Brasilien är ett av världens mest ojämlika länder.
          </p>
          <p xml:id="i-HcRrPddojdG93s1vapxxxK">
            Uppskattningsvis tio miljoner människor lever i Brasiliens kåkstäder.
            Massflytten från landsbygden har skapat enorma slumområden, favelas,
            kring storstäderna, där merparten av människorna är arbetslösa
            och lever i stor fattigdom och med usla sanitära förhållanden.
          </p>
          <p xml:id="i-XxUkWFPAUk5XedPteE659Q">
            Kriminaliteten är utbredd. På vissa håll i Rio de Janeiro är
            brottsligheten värre än i världens krigszoner. Våldsbrotten är
            ofta knutna till drog- och vapenhandel. Dessutom har polisen själv
            dåligt rykte, inte minst i Rio de Janeiro, och anklagas bland
            annat för mord på gatubarn.
          </p>
          <p xml:id="i-2SCUdW3UJ7cozPhXgkAipv">
            Trots de problem som landet brottas med är Brasilien ändock kontinentens
            motor såväl ekonomiskt som politiskt.
          </p>
          <p xml:id="i-6FgMoZZoNKBet9X4jq9GVa">
            Lula da Silva rivstartade efter valsegern 2002 med kampanjen
            Fome Zero noll svält. De många svältande skulle ha rätt till tre
            mål mat om dagen, och kampanjen fick ett starkt gensvar, inte
            bara från kyrkor och folkliga organisationer utan också från näringslivet.
            Men Fome Zero handlar inte enbart om att minska fattigdomen. Minst
            lika viktigt är att bryta lokala maffiabossars och politiska hövdingars
            makt.
          </p>
          <p xml:id="i-M2aEkpxGHMbGLWFid73XjT">
            Brasilien är ett federalt land och centralmaktens inflytande
            är mycket litet på lokal nivå, där lokala politiker och jordägare
            ofta kontrollerar polis och rättsväsen och styr över människors
            liv. Under Lula da Silvas föregångare Cardoso genomfördes nödvändiga
            avregleringar, och Brasiliens ekonomi öppnades mot omvärlden.
          </p>
          <p xml:id="i-D7jwWJePmbFXofxFUko8wT">
            Som president har Lula da Silva aktivt verkat för att stärka
            Brasiliens roll i världen, både politiskt och som exportland.
            Ett led i detta har varit att etablera nya relationer med Ryssland,
            Kina, Indien och Sydafrika. Brasilien är ett dynamiskt land med
            starka fackliga organisationer och ett aktivt civilt samhälle,
            där organisationer under flera decennier lärt sig att tänka långsiktigt
            och samverka för att uppnå viktiga politiska mål.
          </p>
          <p xml:id="i-3yTXCPVTaRfMPhhNzcfCA4">
            Det civila samhället är betydligt mer utvecklat i städerna än
            på landsbygden, där fattigdomen är mer utbredd och mänskliga rättigheter
            inte lika respekterade. Kvinnorepresentationen i landets politiska
            församlingar är mycket låg. Frågan om jämställdhet har lyfts fram,
            men är inte prioriterad av det politiska etablissemanget.
          </p>
          <p xml:id="i-GiGALZ8CUgn6ozhm673MtW">
            Vi socialdemokrater anser att det är viktigt att tillsammans
            med brasilianska organisationer arbeta med rättighetsfrågor och
            kapacitetsutveckling, speciellt på landsbygden och i landets fattigaste
            delar.
          </p>
          <head xml:id="i-FReDkv36CmHT5sxpLzK5Q3" type="h3">
            Chile
          </head>
          <p xml:id="i-Hez2i8ngWADLN3kStBCEK7">
            Michelle Bachelet, center-vänsterkoalitionen Concertacións kandidat,
            vann presidentvalet i Chile i januari 2006. Landet fick därmed
            sin första kvinnliga president någonsin, vilket omedelbart satte
            sina avtryck i regeringsbildningen. Bachelet utsåg en regering
            bestående av lika många kvinnor som män. Flera av de tunga ministerposterna
            gick dessutom till kvinnor, vilket har gjort Chile till en förebild
            för övriga länder i Latinamerika när det gäller jämställdhetsfrågor.
          </p>
          <p xml:id="i-Ks2aKfuj3hiW6BZsoFGTGH">
            Att även fortsättningsvis stödja den positiva demokratiska utvecklingen
            i Chile är viktigt. I vissa avseenden finns stora likheter mellan
            Sverige och Chile. I båda länderna finns viktiga naturresurser
            inom skogs-, gruv- och jordbruksindustrin och båda är beroende
            av utrikeshandel. Ett utmärkt exempel på samarbete är den gemensamma
            fond som Sverige och Chile har skapat och som har till syfte att
            främja samarbete och långsiktiga affärsrelationer mellan svenska
            och chilenska små och medelstora företag. Grunden för samarbetet
            är innovation, kunskapsöverföring och kunskapsutbyte av teknologi
            och metoder.
          </p>
          <head xml:id="i-HjmUQRDcRu2Rt9sd6TEjQC" type="h3">
            Kuba
          </head>
          <p xml:id="i-UsDa6fTocruGNDZDGmtFcN">
            Sedan revolutionen 1958 har Kuba varit diktatoriskt styrt och
            demokratiska och mänskliga rättigheter har ständigt kränkts. Någon
            större förbättring av den demokratiska situationen har ännu inte
            skett genom maktskiftet från Fidel Castro till brodern Raúl Castro.
          </p>
          <p xml:id="i-XBJrMLLaEKBfpRW4tCDi31">
            Raul Castro har visserligen släppt ett antal politiska fångar,
            visat sig mer öppen att lyssna till oppositionen och skrivit på
            FN:s deklaration för mänskliga rättigheter. Men Kubas folk lider
            fortfarande under det politiska förtrycket och av det ekonomiska
            vanstyret. Regimen förtrycker sina egna medborgare. Lojala partimedlemmar
            kan avancera i karriären, få bra utbildning och köpa varor som
            vanliga kubaner bara kan drömma om. Regimen slår ned på människors
            åsiktsyttringar och kartlägger deras kontakter med yttervärlden.
          </p>
          <p xml:id="i-7h7rRR6o87dDLA4FgxgLPh">
            Vi socialdemokrater tar bestämt avstånd från USA:s embargo mot
            Kuba. USA-embargot utgör dock ingen ursäkt för att brista i respekt
            för de mänskliga rättigheterna.
          </p>
          <p xml:id="i-T9FCwjuXTBhU6xdAMCnyWh">
            Kubas folk behöver omvärldens stöd i sin kamp för demokrati.
            Castros regim sitter kvar vid makten genom sitt eget taktiska
            manövrerande och en absurd statlig övervakning av det kubanska
            folket. Deras makt är också beroende av det faktum att många politiker
            i omvärlden har en romantiserad syn på det lilla landet, som står
            upp mot den stora makten USA. Det gör dem tyvärr beredda att se
            mellan fingrarna när det gäller det politiska förtrycket i just
            Kubas fall.
          </p>
          <p xml:id="i-2aTbhhqWkg7bYvknsojLfa">
            Socialdemokraterna i Sverige är redo att föra en dialog med Kubas
            demokratiska krafter. Precis som vi stöder demokrati och mänskliga
            rättigheter överallt annars gör vi det också på Kuba. Omvärlden
            ska inte isolera Kuba tvärtom. Människor hungrar efter kontakter
            och utbyte med omvärlden. Kontakter folk till folk och mellan
            organisationer och näringsliv är oerhört viktiga. Den svenska
            politiken måste även fortsättningsvis föras tillsammans med EU
            utifrån starka krav på mänskliga rättigheter. Vi ska bidra med
            konstruktivt och konkret stöd till de demokratiska krafterna,
            och vi ska samtidigt öka kontakterna mellan folk och organisationer.
            De flesta bedömare anser att människorättsläget har försämrats
            under de senaste åren. Antalet politiska fångar är stort och enligt
            Amnesty International fanns i juli 2007 ett 70-tal samvetsfångar
            i Kubas fängelser.
          </p>
          <p xml:id="i-3woX5Wi2W3A1mweu6DRos9">
            Sveriges kontakter med den demokratiska oppositionen ska inte
            avbrytas utan i stället breddas och fördjupas. Det är samtidigt
            viktigt att en dialog kan föras med hela det kubanska samhället.
          </p>
          <p xml:id="i-YUs7HmCH9cav4zsQMLTdKJ">
            Vi socialdemokrater har ett starkt engagemang för att främja
            de mänskliga rättigheterna på Kuba och att bidra till en fredlig
            övergång till ett demokratiskt samhälle med väsentligt förbättrade
            levnadsvillkor för den kubanska befolkningen. Det kubanska folket
            ska inte behöva välja mellan demokrati och respekt för de mänskliga
            rättigheterna och generell välfärd. Vi vill ge fortsatt stöd till
            det civila samhället genom att fortsätta utvecklingen av kontakterna
            med och stödet till alla de aktörer som verkar för en demokratisk
            utveckling på Kuba.
          </p>
          <head xml:id="i-Ne2T5qENuU7ZR8iMpczerY" type="h3">
            Nicaragua
          </head>
          <p xml:id="i-LMdVcywDfpWHaxpfsi7LF8">
            Nicaragua har fått stöd från Sverige ända sedan sandinistrevolutionen
            1979. Inledningsvis handlade det om katastrofbistånd för att bygga
            upp landet efter kampen mot Somozas diktatur. De första biståndspengarna
            gick bland annat till ett barnsjukhus i huvudstaden Managua och
            till en stor kampanj för att öka läs- och skrivkunnigheten.
          </p>
          <p xml:id="i-5Dxub9Z2i314W2tXvf6DVp">
            Några år senare, 1982, beslutade den svenska riksdagen att Nicaragua
            skulle bli ett av Sidas programländer. Ett flertal långsiktiga
            biståndsprojekt startades, framför allt inom gruvdrift, skogsbruk
            och energiområdet.
          </p>
          <p xml:id="i-59sc8VpZ2foeavDzL9RCWk">
            I början av 1990-talet bytte utvecklingssamarbetet fokus. Allt
            fler hjälpinsatser kom att handla om demokratistöd och den offentliga
            förvaltningen. Sverige har bland annat bidragit till att övervaka
            flera val i Nicaragua och är en viktig aktör för att reformera
            Nicaraguas polis.
          </p>
          <p xml:id="i-RD65seKDCMLFhh1xrejEJq">
            Nicaragua är Latinamerikas näst fattigaste land efter Haiti.
            Enligt FN:s utvecklingsorgan, UNDP, levde 80 procent av befolkningen
            i fattigdom och 45 procent i extrem fattigdom i början av 2000-talet.
            Nästan var tredje person är undernärd, och mer än var femte person
            saknar tillgång till rent vatten, enligt FN:s barnfond Unicef.
          </p>
          <p xml:id="i-V6q26ta2JAHgTEEKGo9yB2">
            Som i så många andra länder är kvinnor och barn på landsbygden
            särskilt utsatta. I många hushåll är kvinnan ensam ansvarig för
            familjens försörjning. Tillsammans med Guatemala har Nicaragua
            Centralamerikas högsta barna- och mödradödlighet. Hälsovården
            är bristfällig, och på de statliga sjukhusen råder brist på mediciner
            och utrustning. I många svårtillgängliga områden, särskilt vid
            Atlantkusten, finns över huvud taget ingen vård att tillgå.
          </p>
          <p xml:id="i-G54TnfuvGfLKNARHL7zScV">
            Nicaragua är ett starkt mansdominerat samhälle. Enligt rapport
            från Sida är Nicaragua det land i Latinamerika som har mest kvinnomisshandel,
            inklusive sexuellt våld. En tredjedel av barnen i Nicaragua har
            sett sina mödrar misshandlas. Ansträngningar görs dock för att
            komma till rätta med våldet i hemmen. Sedan mitten av 1990-talet
            finns specialutbildade kvinnokommissarier på flera polisstationer,
            för att få fler att våga anmäla våld mot kvinnor och barn. Dessutom
            arbetar en rad organisationer för att förbättra kvinnornas villkor.
          </p>
          <p xml:id="i-6Qty98NEozK85qpHCUQwqD">
            Jämställdhet har alltid varit en viktig fråga i det svenska utvecklingssamarbetet.
            I Nicaragua, där kvinnor diskrimineras på många sätt, har Sverige
            bidragit till ett antal större insatser för att öka jämställdheten,
            men mycket återstår att göra.
          </p>
          <p xml:id="i-GtoXeXwAKXdsc47vbS8YJ7">
            I Nicaragua finns världens hårdaste abortlag, som infördes 2006
            efter en välregistrerad propagandakampanj av katolska kyrkan.
            Redan dessförinnan hade man en mycket hård lagstiftning där abort
            endast tilläts då kvinnans liv var i fara eller om graviditeten
            var följden av våldtäkt eller incest. Med den nya och hårdare
            lagen som inte ens tillåter abort om kvinnans liv är i fara eller
            om unga flickor blivit gravida efter sexuella övergrepp riskerar
            såväl kvinnan som läkaren som utför en abort två respektive tre
            års fängelse.
          </p>
          <p xml:id="i-NM4mq47F3N7WESQa192hqX">
            Med tanke på den rådande situationen i Nicaragua anser vi socialdemokrater
            att det är viktigt med ett fortsatt engagemang för utvecklingen
            i landet inte minst gällande kvinnornas situation.
          </p>
          <head xml:id="i-N4gNSNtXhMaaAPYUKwvWTn" type="h3">
            Centralamerika
          </head>
          <p xml:id="i-RcZTskvB6Yq6VHggmt6ux6">
            Länderna i Centralamerika behöver utveckla demokratin och den
            ekonomiska utvecklingen måste gynna det stora flertalet, med tanke
            på att det är just de sociala orättvisorna som i hög grad präglar
            Centralamerika. Trots att många av de karibiska länderna är mer
            stabila demokratier än de centralamerikanska, är vissa problem
            gemensamma. Det gäller bland annat de brister som finns i rättsväsendet
            i flera av länderna, bland annat Jamaica, och en ökad tendens
            till kriminalitet och våld. Gemensamt för alla insatser inom utvecklingsarbetet
            är att de ska uppfylla kraven på hållbar utveckling för att minska
            den ekologiska sårbarheten.
          </p>
          <head xml:id="i-GGua3RRqQqt9wcQs87s1cJ" type="h2">
            Sveriges representation i världen
          </head>
          <p xml:id="i-LSCwAkVt4n6mEbsG31FSfN">
            Vi vill investera i en kompetent utrikesförvaltning. Sveriges
            representation utomlands är en vital fråga för vår utrikes-, bistånds-
            och näringspolitik. Vi måste ha en väl rustad utrikesförvaltning
            både på Utrikesdepartementet i Stockholm och på plats ute i världen
            för att kunna förstå politiska, ekonomiska och kulturella trender
            och för att kunna upprätthålla relationer som ligger till grund
            för samarbete på en mängd viktiga områden. Vi vill slå vakt om
            UD:s möjligheter att såväl behålla som nyrekrytera kompetent personal.
            Regeringen saknar en genomtänkt strategi och vi vill, eftersom
            detta är en fråga av nationellt intresse, söka breda lösningar
            och överenskommelser.
          </p>
          <p xml:id="i-XSrs5kbyfdz3fkifvzFyVV">
            Vi vill ha en bred, partiöverskridande, översyn gällande UD:s
            ekonomiska situation och Sveriges närvaro med ambassader och andra
            beskickningar runtom i världen. I översynen bör också ingå hur
            man kan beräkna såväl kostnader som intäkter i ett bredare perspektiv
            för en ambassad eller ett konsulat samt personalsituationen på
            UD och möjligheten att i framtiden rekrytera och behålla kompetens.
          </p>
        </div>
        <div xml:id="i-BtFZ538rTpSNEeM5ovR5Av" type="signatureBlock">
          <list xml:id="i-VpVveXdb2TRkhPoCBqZz8S">
            <item xml:id="i-8E2FtXSgL41GcP2C4tnYaZ" who="i-9KG7jeGdkJDsSQQb3gKA2U" type="signature">
              Urban Ahlin (s)
            </item>
            <item xml:id="i-T37XKVFEbzRUbuXM81NjaR" who="i-8Nio1rUw3hSjL6pvCGw22Y" type="signature">
              Carina Hägg (s)
            </item>
            <item xml:id="i-8YeZ7XHmBeG5ygRsom6TBH" who="i-GsygH5UJM18UkfLBHFkVdD" type="signature">
              Kent Härstedt (s)
            </item>
            <item xml:id="i-SCsQgFayKvBk8ypBVybXgZ" who="i-Bmi9XXt8ni373cdiv3K6qx" type="signature">
              Kenneth G Forslund (s)
            </item>
            <item xml:id="i-cMkVjU6MFEVDD3sd3BZBe" who="i-FrTJne8fam41FasSB9mLUA" type="signature">
              Kerstin Engle (s)
            </item>
            <item xml:id="i-BZ3CmebdRNtYecev2PBDxJ" who="i-RZNwwHohbyBgLVVG4Dy1Bj" type="signature">
              Carin Runeson (s)
            </item>
            <item xml:id="i-YUQ3KdFmrCzNizPq2C1QMZ" who="i-3YAEMbZXswzuyekFnSxXSF" type="signature">
              Olle Thorell (s)
            </item>
            <item xml:id="i-NsB7aHStUcjBhCG24RzsYh" who="i-LYgs6CxKoYV4fCQZqbNzzy" type="signature">
              Ameer Sachet (s)
            </item>
          </list>
        </div>
      </div>
    </body>
  </text>
</TEI>
