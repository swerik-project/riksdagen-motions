<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-AU-04032">
  <teiHeader>
    <fileDesc>
      <titleStmt>
        <title>Så får vi ordning på Sverige – Jämställdhet</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4032 av Ulf Kristersson m.fl. (M)</title>
          <idno type="rdwebb">H9024032</idno>
          <rs type="number">4032</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H9024032/text</ref>
          <ref type="dokument_url_html">http://data.riksdagen.se/dokument/H9024032</ref>
          <ref type="dokumentstatus_url_xml">http://data.riksdagen.se/dokumentstatus/H9024032</ref>
          <ref type="docx">http://data.riksdagen.se/fil/52E1A112-4502-498C-84EA-55B61A385CCD</ref>
          <ref type="pdf">http://data.riksdagen.se/fil/15B5BCFA-E9C6-491C-8EC2-D40A6E6DD386</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-NRWqqo7iPdzBV8QrJyKnQb</idno>
            <name>Johan Forssell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-TigPaPfe7eBTgfMXr1phgo</idno>
            <name>Mats Green</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-SUAEH6RCke4pVRKPPGZ14p</idno>
            <name>Mattias Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-MEQoHPb6qh2nYtPCAZQYv3</idno>
            <name>Maria Malmer Stenergard</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-MTwFQztXpUhhE1oZfUopxv" type="signed"/>
        <correspContext corresp="i-MTwFQztXpUhhE1oZfUopxv">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-TMBKCxFj2h6LkEEpYodyut"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-84DiaFjYsBoBUQnKJiSte9"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-NRWqqo7iPdzBV8QrJyKnQb"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-TigPaPfe7eBTgfMXr1phgo"/>
          <note type="signatory" corresp="i-SUAEH6RCke4pVRKPPGZ14p"/>
          <note type="signatory" corresp="i-MEQoHPb6qh2nYtPCAZQYv3"/>
        </correspContext>
        <correspAction xml:id="i-P5ufGngD6dNCno2HLgqXDQ" type="submitted">
          <date when="2021-10-05"/>
          <time when="16:14:22"/>
        </correspAction>
        <correspAction xml:id="i-BnQqYubBnYBsYZc3RQBLER" type="reviewed">
          <date when="2021-10-06"/>
          <time when="10:40:46"/>
        </correspAction>
        <correspAction xml:id="i-BSucZ1tXTfAdJ7UYefZqhq" type="referred">
          <date when="2021-10-14"/>
        </correspAction>
        <correspAction xml:id="i-Y7Pyv5XACmTb6YyV1AENJk" type="assigned">
          <date when="2022-06-14"/>
          <time when="14:04:54"/>
        </correspAction>
        <correspContext corresp="i-Y7Pyv5XACmTb6YyV1AENJk">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-HJYndvgrcNcusNBggmRDNM" type="behandlas_i"/>
        <correspContext corresp="i-HJYndvgrcNcusNBggmRDNM">
          <ref type="uppgift">2021/22:JuU8</ref>
          <ref type="ref_dok_id">H901JuU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU8</ref>
          <ref type="ref_dok_titel">Skärpta straff för våld och andra kränkningar i nära relationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9R9EFdka1KiQXdXm6fVams" type="behandlas_i"/>
        <correspContext corresp="i-9R9EFdka1KiQXdXm6fVams">
          <ref type="uppgift">2021/22:KrU5</ref>
          <ref type="ref_dok_id">H901KrU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU5</ref>
          <ref type="ref_dok_titel">Idrott och friluftsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DZhKTtQRZMwrsmn4b7UGcM" type="behandlas_i"/>
        <correspContext corresp="i-DZhKTtQRZMwrsmn4b7UGcM">
          <ref type="uppgift">2021/22:CU11</ref>
          <ref type="ref_dok_id">H901CU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU11</ref>
          <ref type="ref_dok_titel">Associationsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9SxnXAuqKQcxvDTcEkgPgf" type="behandlas_i"/>
        <correspContext corresp="i-9SxnXAuqKQcxvDTcEkgPgf">
          <ref type="uppgift">2021/22:UbU13</ref>
          <ref type="ref_dok_id">H901UbU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU13</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5UHrbvAdYdXdzCHE64YM2h" type="behandlas_i"/>
        <correspContext corresp="i-5UHrbvAdYdXdzCHE64YM2h">
          <ref type="uppgift">2021/22:SkU13</ref>
          <ref type="ref_dok_id">H901SkU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU13</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QmyHTuNex7VatEniRCtjsV" type="behandlas_i"/>
        <correspContext corresp="i-QmyHTuNex7VatEniRCtjsV">
          <ref type="uppgift">2021/22:AU8</ref>
          <ref type="ref_dok_id">H901AU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9DiQzNA2T8eFHvi2gHMgh1" type="behandlas_i"/>
        <correspContext corresp="i-9DiQzNA2T8eFHvi2gHMgh1">
          <ref type="uppgift">2021/22:AU9</ref>
          <ref type="ref_dok_id">H901AU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU9</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CnZWGUGtCki2N3HVy512CR" type="behandlas_i"/>
        <correspContext corresp="i-CnZWGUGtCki2N3HVy512CR">
          <ref type="uppgift">2021/22:JuU24</ref>
          <ref type="ref_dok_id">H901JuU24</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU24</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GCsuLVge9WhPxoeA3J3Diz" type="behandlas_i"/>
        <correspContext corresp="i-GCsuLVge9WhPxoeA3J3Diz">
          <ref type="uppgift">2021/22:AU10</ref>
          <ref type="ref_dok_id">H901AU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JjZPUFPoKZUx84ttLPYsW6" type="behandlas_i"/>
        <correspContext corresp="i-JjZPUFPoKZUx84ttLPYsW6">
          <ref type="uppgift">2021/22:UbU15</ref>
          <ref type="ref_dok_id">H901UbU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU15</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HxstSCE92LNtnpe9s6G4b9" type="behandlas_i"/>
        <correspContext corresp="i-HxstSCE92LNtnpe9s6G4b9">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CG2jcJKfCjcPb8oZDCNWJ2" type="behandlas_i"/>
        <correspContext corresp="i-CG2jcJKfCjcPb8oZDCNWJ2">
          <ref type="uppgift">2021/22:JuU17</ref>
          <ref type="ref_dok_id">H901JuU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU17</ref>
          <ref type="ref_dok_titel">Ett särskilt brott för hedersförtryck</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JHmrEUpLrmcC2JqGZ2JqeU" type="behandlas_i"/>
        <correspContext corresp="i-JHmrEUpLrmcC2JqGZ2JqeU">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-71MB47z11W838SH43EVDzs" type="behandlas_i"/>
        <correspContext corresp="i-71MB47z11W838SH43EVDzs">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-V8FxfepQixnrTzDBNQwbSj" type="behandlas_i"/>
        <correspContext corresp="i-V8FxfepQixnrTzDBNQwbSj">
          <ref type="uppgift">2021/22:SfU18</ref>
          <ref type="ref_dok_id">H901SfU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU18</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9ih64kjfPrE6R5xSSLLqBb" type="behandlas_i"/>
        <correspContext corresp="i-9ih64kjfPrE6R5xSSLLqBb">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SDvroNrNJ1xcysqRnkbmbp" type="behandlas_i"/>
        <correspContext corresp="i-SDvroNrNJ1xcysqRnkbmbp">
          <ref type="uppgift">2021/22:KrU8</ref>
          <ref type="ref_dok_id">H901KrU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU8</ref>
          <ref type="ref_dok_titel">Idrott och friluftsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3tCnt8hZaHmP8iS71zmjkv" type="behandlas_i"/>
        <correspContext corresp="i-3tCnt8hZaHmP8iS71zmjkv">
          <ref type="uppgift">2021/22:SoU17</ref>
          <ref type="ref_dok_id">H901SoU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU17</ref>
          <ref type="ref_dok_titel">E-hälsa m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XZDQU6LedHi95NZECEiVdq" type="behandlas_i"/>
        <correspContext corresp="i-XZDQU6LedHi95NZECEiVdq">
          <ref type="uppgift">2021/22:SoU16</ref>
          <ref type="ref_dok_id">H901SoU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU16</ref>
          <ref type="ref_dok_titel">Folkhälsofrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LZKebQUkqa2SgmrajP1yeQ" type="behandlas_i"/>
        <correspContext corresp="i-LZKebQUkqa2SgmrajP1yeQ">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5N1XNZ5cU2KZfet6SnnbWk" type="behandlas_i"/>
        <correspContext corresp="i-5N1XNZ5cU2KZfet6SnnbWk">
          <ref type="uppgift">2021/22:UbU14</ref>
          <ref type="ref_dok_id">H901UbU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU14</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-8jzU6yMpoETq4GnR7dBkCi" type="motHeader">
        <div xml:id="i-EgDxTQgXXuUhKEenkzNyuW" type="motTitle">
          Motion till riksdagen 2021/22:4032 av Ulf Kristersson m.fl. (M)
          Så får vi ordning på Sverige – Jämställdhet
        </div>
      </div>
      <div xml:id="i-6ue3ABZiie4j2iRYQVrriD" type="motBody">
        <div xml:id="i-PjAmW8tCSY9QjAfU2iryuj" type="motProposal" subtype="förslag">
          <head xml:id="i-PKoYLkRJ8fmj1ZvMZXFxCX">
            Förslag till riksdagsbeslut
          </head>
          <list xml:id="i-Jwg27SM7HGvPfpvG3JMEx8" style="ol">
            <item xml:id="i-HqwKtyBiJvkdqLZxVevFJC">
              Riksdagen ställer sig bakom det som anförs i motionen om ett
              förstärkt och utvecklat rutavdrag och tillkännager detta för regeringen.
            </item>
            <item xml:id="i-6JhmEsB2Vp4Joy3opx7A4p">
              Riksdagen ställer sig bakom det som anförs i motionen om att
              utveckla bättre offentlig statistik om ägande och tillkännager
              detta för regeringen.
            </item>
            <item xml:id="i-BzaqKWZQuXc9ge4ZQezQsp">
              Riksdagen ställer sig bakom det som anförs i motionen om behovet
              av att se över föräldraförsäkringen för föräldrar som är företagare
              eller som både lönearbetar och driver företag, och detta tillkännager
              riksdagen för regeringen.
            </item>
            <item xml:id="i-7g36BigY9s8DBxBu6EWTic">
              Riksdagen ställer sig bakom det som anförs i motionen om att
              underlätta omvandling från enskild firma till aktiebolag och tillkännager
              detta för regeringen.
            </item>
            <item xml:id="i-6yZQJB8jeoNKE1q7RLdCsZ">
              Riksdagen ställer sig bakom det som anförs i motionen om att
              ge relevanta myndigheter i uppdrag att informera blivande föräldrar
              om hur olika val påverkar privatekonomin och tillkännager detta
              för regeringen.
            </item>
            <item xml:id="i-Xad1gYEiFHSFp2RW8ncxnT">
              Riksdagen ställer sig bakom det som anförs i motionen om att
              göra fler dagar med föräldrapenning till dubbeldagar och tillkännager
              detta för regeringen.
            </item>
            <item xml:id="i-N9mBXSLupy27Z18PJL8T9L">
              Riksdagen ställer sig bakom det som anförs i motionen om att
              ta bort snabbhetspremien i föräldraförsäkringen och tillkännager
              detta för regeringen.
            </item>
            <item xml:id="i-PYLZ2YYzW14WtDGh53M294">
              Riksdagen ställer sig bakom det som anförs i motionen om större
              flexibilitet att överföra dagar till andra personer i barnets
              närhet och tillkännager detta för regeringen.
            </item>
            <item xml:id="i-Sa3BeK8ua4zkiYhjVymDny">
              Riksdagen ställer sig bakom det som anförs i motionen om att
              de 90 reserverade dagarna i föräldraförsäkringen även ska gälla
              de som saknar sjukpenninggrundande inkomst, och detta tillkännager
              riksdagen för regeringen.
            </item>
            <item xml:id="i-6NbCLctW4tv2G5DJ1swMv9">
              Riksdagen ställer sig bakom det som anförs i motionen om åtgärder
              mot kvinnors ohälsa kopplat till arbetsmiljö och tillkännager
              detta för regeringen.
            </item>
            <item xml:id="i-K63Zz9Ax6otGbtumwsfFVC">
              Riksdagen ställer sig bakom det som anförs i motionen om att
              barnomsorg i större utsträckning ska erbjudas på kvällar, nätter
              och helger för att underlätta för föräldrar med obekväm arbetstid,
              och att kostnaden ska delas mellan stat och kommun, och detta
              tillkännager riksdagen för regeringen.
            </item>
            <item xml:id="i-C5hj4QkgTZxUCuDtKnTMQw">
              Riksdagen ställer sig bakom det som anförs i motionen om att
              öka lönespridningen och individualisera lönesättningen i offentlig
              vård, omsorg och sociala tjänster och tillkännager detta för regeringen.
            </item>
            <item xml:id="i-8aEcTAcA3rxCqF6qvQjqud">
              Riksdagen ställer sig bakom det som anförs i motionen om att
              minska förekomsten av delade turer i offentligt driven vård och
              omsorg och tillkännager detta för regeringen.
            </item>
            <item xml:id="i-3ftQ9DuQ1QRbd13uSYeA3n">
              Riksdagen ställer sig bakom det som anförs i motionen om karriärkartläggningar
              och tillkännager detta för regeringen.
            </item>
            <item xml:id="i-FMdPvdgkJuf7T4THvbknXd">
              Riksdagen ställer sig bakom det som anförs i motionen om att
              säkerställa att Diskrimineringsombudsmannens uppdrag rörande stöttning
              och kunskapsspridning har avsedd effekt, och detta tillkännager
              riksdagen för regeringen.
            </item>
            <item xml:id="i-BVYpD7XVmddJ3B6qFtDLRg">
              Riksdagen ställer sig bakom det som anförs i motionen om en utvärdering
              av diskrimineringslagen och tillkännager detta för regeringen.
            </item>
            <item xml:id="i-VSLaSBx3UmUGVx4HEwdmjt">
              Riksdagen ställer sig bakom det som anförs i motionen om att
              stötta åtgärder för att minska skillnader i kvalitet, tillgång
              och forskning inom vård och hälsa mellan kvinnor/flickor och män/pojkar
              och tillkännager detta för regeringen.
            </item>
            <item xml:id="i-LuSyZHjr4acQrLZeqLhiqw">
              Riksdagen ställer sig bakom det som anförs i motionen om att
              utöka mödrahälsovårdens ansvar för eftervården och införa tydliga
              riktlinjer kring eftervårdsbesöket och tillkännager detta för
              regeringen.
            </item>
            <item xml:id="i-RL8xtSr69ApqBPwq7tKFq4">
              Riksdagen ställer sig bakom det som anförs i motionen om en moderniserad
              abortlagstiftning och tillkännager detta för regeringen.
            </item>
            <item xml:id="i-W3B8ekRS6gvN15bJ7VnpsQ">
              Riksdagen ställer sig bakom det som anförs i motionen om att
              se över hur ungdomsmottagningarnas arbete mot psykisk ohälsa kan
              stärkas och tillkännager detta för regeringen.
            </item>
            <item xml:id="i-VbHYZvF5FFfxdyofvYhiYj">
              Riksdagen ställer sig bakom det som anförs i motionen om att
              öka tillgängligheten till stöd, hjälp och behandling vid psykisk
              ohälsa genom internetbaserade tjänster och tillkännager detta
              för regeringen.
            </item>
            <item xml:id="i-T5Y1RjBCJ95w4u56SACF7p">
              Riksdagen ställer sig bakom det som anförs i motionen om att
              tydliggöra skollagen om att undervisning som huvudregel inte ska
              vara könsuppdelad och tillkännager detta för regeringen.
            </item>
            <item xml:id="i-QYFu3csTtBYdijzMQGZVzj">
              Riksdagen ställer sig bakom det som anförs i motionen om att
              förstärka ägarprövningen, tillsynen och kontrollen för att stoppa
              skolor som främjar religiös och politisk extremism, och detta
              tillkännager riksdagen för regeringen.
            </item>
            <item xml:id="i-Jms9EVYSjW2EvVVYd7E8ct">
              Riksdagen ställer sig bakom det som anförs i motionen om en jämställd
              idrott och tillkännager detta för regeringen.
            </item>
            <item xml:id="i-TB6f4GFmbUsDfnGusJqYmS">
              Riksdagen ställer sig bakom det som anförs i motionen om tydligare
              drivkrafter till arbete i bidragssystemen och tillkännager detta
              för regeringen.
            </item>
            <item xml:id="i-UopEfxcdc8sckRCRHh48K4">
              Riksdagen ställer sig bakom det som anförs i motionen om att
              öka deltagandet på arbetsmarknaden bland utrikes födda kvinnor
              och tillkännager detta för regeringen.
            </item>
            <item xml:id="i-QvLgrbFegjpomKChBzaodG">
              Riksdagen ställer sig bakom det som anförs i motionen om en arbetslinje
              i försörjningsstödet med aktivitetskrav på samtliga och tillkännager
              detta för regeringen.
            </item>
            <item xml:id="i-AU9VoTEtcyJMdjVLyhpbQA">
              Riksdagen ställer sig bakom det som anförs i motionen om att
              försörjningsstödet till ett hushåll bör delas och betalas ut till
              samtliga vuxna i hushållet och tillkännager detta för regeringen.
            </item>
            <item xml:id="i-Sk1TTLZFTZzy2bVc3cFFpV">
              Riksdagen ställer sig bakom det som anförs i motionen om att
              införa ett bidragstak och tillkännager detta för regeringen.
            </item>
            <item xml:id="i-VWQ6SEnnFDtNizpnq7LiP8">
              Riksdagen ställer sig bakom det som anförs i motionen om att
              obligatorisk språkscreening på BVC bör införas för att upptäcka
              barn som inte kan svenska, och detta tillkännager riksdagen för
              regeringen.
            </item>
            <item xml:id="i-SKRyHEeZpDgmcicYetmG8w">
              Riksdagen ställer sig bakom det som anförs i motionen om att
              språkförskola bör införas för barn som inte kan tillräcklig svenska,
              och detta tillkännager riksdagen för regeringen.
            </item>
            <item xml:id="i-X4R5Ee19fALEpoEJHTrSHd">
              Riksdagen ställer sig bakom det som anförs i motionen om att
              införa ”jobbinspiratörer” enligt dansk modell och tillkännager
              detta för regeringen.
            </item>
            <item xml:id="i-4dGwADk9h8FfrDsrEbD65b">
              Riksdagen ställer sig bakom det som anförs i motionen om skärpta
              straff för grov kvinnofridskränkning och tillkännager detta för
              regeringen.
            </item>
            <item xml:id="i-8HxmJTPghY1i8fNxC47c2E">
              Riksdagen ställer sig bakom det som anförs i motionen om att
              kontaktförbud ska förenas med fotboja redan från början efter
              en individuell riskbedömning och tillkännager detta för regeringen.
            </item>
            <item xml:id="i-Ku4urTJj94tBsmEMSTjNfp">
              Riksdagen ställer sig bakom det som anförs i motionen om att
              personlarm bör införas vid kontaktförbud och tillkännager detta
              för regeringen.
            </item>
            <item xml:id="i-QbTF4pMWFi3d75g5rbk2PJ">
              Riksdagen ställer sig bakom det som anförs i motionen om att
              inrätta trygghetsstråk i stadskärnorna med patrullerande ordningsvakter
              och utökad rätt till kameraövervakning och tillkännager detta
              för regeringen.
            </item>
            <item xml:id="i-ULkY2bVLt5SdGB36HVgHmn">
              Riksdagen ställer sig bakom det som anförs i motionen om att
              regeringen skyndsamt ska återkomma med en särskild brottsrubricering
              för hedersbrott, och detta tillkännager riksdagen för regeringen.
            </item>
            <item xml:id="i-M7DGBhmt9bRP4SckqLjj3w">
              Riksdagen ställer sig bakom det som anförs i motionen om att
              kriminalisera de s.k. moralpoliserna genom ett särskilt brott,
              olaga frihetsbegränsning, som förbjuder tvång och otillbörliga
              påtryckningar som syftar till att upprätthålla heder, och detta
              tillkännager riksdagen för regeringen.
            </item>
            <item xml:id="i-JwF5YnjHQsDqTZk78sCmTA">
              Riksdagen ställer sig bakom det som anförs i motionen om att
              lägga ned Jämställdhetsmyndigheten och tillkännager detta för
              regeringen.
            </item>
          </list>
        </div>
        <div xml:id="i-FwLg3cwD6DHS3BaRnQVsqA" type="motContent">
          <head xml:id="i-YARyJ63QF2JcizSC2STNer" type="h1">
            Motivering
          </head>
          <head xml:id="i-3mpEj8Cy1FTvr9QW1h9Rha" type="h2">
            Inledning
          </head>
          <p xml:id="i-QaukKKYWjuSW5ZKkC87UV7">
            Sverige ska rättigheter, skyldigheter och möjligheter gälla lika
            för alla, oavsett vem man är och var man kommer ifrån. Kön ska
            inte begränsa individens frihet. Samtidigt har varje människa
            ett eget ansvar för sina livsval och för att vara med och bygga
            det samhälle som vi skapar gemensamt.
          </p>
          <p xml:id="i-BQa3S2izFHzGMuM5y2rp7h">
            I en demokrati ska det finnas lagar och regler som säkerställer
            lika rättigheter. Alla former av diskriminering måste motverkas.
            Och vi har alla ett eget ansvar – som individer, föräldrar, arbetsgivare,
            kollegor och medmänniskor – för att både kvinnor och män kan komma
            till sin fulla rätt och inte särbehandlas på grund av sitt kön.
            Jämställdhet handlar inte om att den ena parten vinner och den
            andra förlorar. Såväl män som kvinnor liksom samhället i stort
            gynnas av ökad jämställdhet.
          </p>
          <p xml:id="i-CwskF238GvQ57NM96fwts5">
            Sverige har kommit långt när det gäller jämställdhet mellan kvinnor
            och män, men det finns fortfarande omfattande problem. Kvinnor
            tjänar mindre än män, och kvinnor arbetar deltid i större utsträckning
            än män. Det påverkar kvinnors ekonomiska egenmakt. Det innebär
            också lägre ersättning vid sjukdom eller arbetslöshet, samt i
            förlängningen en lägre pension. Kvinnor äger också i snitt bara
            hälften av vad män äger i Sverige. Av totala kapitalinkomster
            i Sverige står kvinnor för knappt en tredjedel.
          </p>
          <p xml:id="i-7zg1RH7W5Gp91dHWzSbLyR">
            Utrikes födda kvinnor har en särskilt svag ställning på arbetsmarknaden.
            Det finns också könsskillnader vad gäller ohälsa. Kvinnor är sjukskrivna
            i större utsträckning än män och fler kvinnor än män lämnar arbetslivet
            i förtid.
          </p>
          <p xml:id="i-22QGfQLnAsZ6QMhvU1wyyD">
            Mäns våld mot kvinnor samt hedersrelaterat våld och förtryck
            är ytterligare allvarliga samhällsproblem som orsakar både fysiskt
            och psykiskt lidande. Det är viktigt att samhället markerar och
            agerar kraftfullt mot dessa brott. Ingen har rätt att begränsa
            någon annans liv.
          </p>
          <p xml:id="i-NhXY1BUiPSvJuvymBfKE5V">
            Utgångspunkterna för Moderaternas liberalkonservativa ideologi
            och centrala reformer är varje människas frihet, personliga ansvar
            och vilja att göra rätt för sig. Jämställdhet är i grund och botten
            en frihetsfråga. Strävan efter ett jämställt samhälle grundas
            i allas lika värde och har som målsättning att individen ska ha
            makt och möjlighet att själv välja hur hon eller han vill leva
            sitt liv.
          </p>
          <head xml:id="i-2W1pKxRCBX18SZRyK8sy8P" type="h2">
            Ekonomi och arbetsmarknad
          </head>
          <p xml:id="i-GqJU3aQHQrywkRv8kJVWSK">
            Att Sverige är ett av världens mest jämställda länder är ett
            resultat av långsiktiga och medvetna reformer av arbetsmarknad,
            socialförsäkringssystem samt välfärd, såsom barnomsorg, för att
            det i högre grad ska vara möjligt och lönsamt för kvinnor att
            förvärvsarbeta.
          </p>
          <p xml:id="i-F3ZWpjiCr5kAEjLiatJJtv">
            Trots detta förvärvsarbetar kvinnor i Sverige fortfarande i lägre
            utsträckning än män, även om andelen är hög jämfört med i många
            andra länder. Detta märks inte minst i den stora skillnaden mellan
            mäns och kvinnors förvärvsinkomster. Kvinnors inkomster ligger
            på 83 procent av mäns inkomster för åldersgruppen 20–64 år. I
            längden leder detta till att kvinnor också får lägre pensioner
            än män. Viktiga förklaringar till denna skillnad är att kvinnor
            arbetar deltid, är föräldralediga och har sjukfrånvaro i högre
            utsträckning än män.
          </p>
          <p xml:id="i-SBi7J7pvhC1f9gHV5yzZTJ">
            I många avseenden börjar den ekonomiska ojämställdheten när det
            första barnet föds. Det är då den stora skillnaden mellan mäns
            och kvinnors tidsanvändning etableras. Den tid som kvinnor lägger
            på obetalt arbete – till förmån för betalt arbete – påverkar i
            sin tur kvinnors karriärer, inkomster och pensioner negativt.
            Kvinnor ägnar sig i större utsträckning åt obetalt arbete i hemmet
            än män. En halvtimmes hushållsarbete om dagen motsvarar upp emot
            fem års obetalt heltidsarbete under ett yrkesliv. Så länge kvinnor
            tar på sig ett oproportionerligt ansvar för det obetalda hemarbetet
            kommer ekonomisk jämställdhet att bli svår att uppnå.
          </p>
          <p xml:id="i-MNgxkJYNkm5ti1W4ZDqCX">
            Kvinnor och män arbetar också i stor utsträckning i olika sektorer
            och yrken. Kvinnors höga sysselsättningsgrad i Sverige är en viktig
            förklaring till denna könssegregering. Mycket av det omsorgsarbete
            som i många länder utförs oavlönat av kvinnor utförs i Sverige
            visserligen också av kvinnor, men som avlönat förvärvsarbete på
            arbetsmarknaden. Det är i grunden positivt, både för individen
            och för samhället. Att unga kvinnor och män väljer olika utbildningar
            både på gymnasiet och i högskolan är ytterligare en anledning
            till det könssegregerade arbetslivet.
          </p>
          <p xml:id="i-3gjjcmMoCaDGY3fkbgpjVx">
            Den könssegregerade arbetsmarknaden får konsekvenser – bland
            annat när det gäller kvinnors löner. Den faktor som förklarar
            den största delen av löneskillnaden är skillnader i yrke. Kvinnor
            har också i lägre grad chefsbefattningar.
          </p>
          <p xml:id="i-3gTjonKb5oVUsqjRUtnU9W">
            Tar man hänsyn till skillnader i yrke, sektor, utbildning, ålder
            och arbetstid återstår en oförklarad löneskillnad på cirka 5 procent.
            Vad den beror på går inte att fastställa genom lönestatistiken.
            Det kan bero på sakliga skillnader i form av egenskaper som den
            anställde har eller på osakliga skillnader, såsom diskriminering.
            Utvecklingen gällande oförklarade löneskillnader har visserligen
            gått åt rätt håll, men den har gått långsamt: År 1996 var skillnaden
            8 procent. En förbättring med blott tre procentenheter har alltså
            skett under det senaste kvartsseklet.
          </p>
          <p xml:id="i-FYDg4i12zBLRKp7gVptqJh">
            Under alliansregeringen genomfördes reformer för att stärka drivkrafterna
            till arbete och minska utanförskapet som har bidragit till förbättrade
            förutsättningar för ekonomisk jämställdhet. Det har blivit mer
            lönsamt för alla att gå från utanförskap till arbete tack vare
            jobbskatteavdraget. Eftersom förbättringen relativt sett varit
            som störst för låg- och medelinkomsttagare har drivkrafterna till
            arbete stärkts mer för kvinnor än för män. Att frångå arbetslinjen
            slår därmed fel ur ett jämställdhetsperspektiv.
          </p>
          <p xml:id="i-NZdV9pFjWCRveqHxVzhz6j">
            Moderaterna vill fortsätta sänka skatten för alla som jobbar,
            inte minst för att göra det mer lönsamt för kvinnor att arbeta.
            Samtidigt vill vi också göra det mer lönsamt att gå från bidrag
            till arbete genom att införa en strikt arbetslinje i försörjningsstödet
            och ett bidragstak. Genom starkare drivkrafter att arbeta kan
            fler lämna bidragsberoende och ta steget ut på arbetsmarknaden.
            Utrikes födda kvinnor och ensamstående kvinnor med barn är överrepresenterade
            i försörjningsstödet. Att bryta beroendet av försörjningsstöd
            är därför inte bara centralt för att bekämpa utanförskapet, utan
            också en jämställdhetsfråga.
          </p>
          <p xml:id="i-XCGcXxkvZ31dLmZvDXpQn6">
            Varje människa ett eget ansvar för sina livsval och för att vara
            med och bygga det samhälle som vi skapar gemensamt. Men i en demokrati
            ska det finnas lagar och regler som säkerställer lika rättigheter.
            Alla former av diskriminering måste motverkas. Och alla har ett
            eget ansvar – som individer, föräldrar, arbetsgivare, kollegor
            och medmänniskor – för att både kvinnor och män kan komma till
            sin fulla rätt och inte särbehandlas på grund av sitt kön.
          </p>
          <p xml:id="i-BLyVH5JQTBCVWtnC92YrNu">
            Ekonomisk självständighet är en avgörande förutsättning för kvinnors
            egenmakt och oberoende. Moderaternas politik ska öka den ekonomiska
            jämställdheten mellan kvinnor och män.
          </p>
          <head xml:id="i-N7BFmbnj3PdhfKXeMe1LJc" type="h3">
            Ökad sysselsättningsgrad bidrar till ökad jämställdhet
          </head>
          <p xml:id="i-NRnz6SHnXWd7NwtsE2gyVK">
            Kvinnor står fortsatt för den största delen av det obetalda hemarbetet
            i Sverige, och skillnaden är ännu större i de familjer som har
            barn. Mer än var fjärde kvinna arbetar deltid, att jämföra med
            11 procent av männen. Siffror från Statistiska centralbyrån visar
            att av de som väljer att arbeta deltid för att vårda barn är 83
            procent kvinnor. Att kvinnor får avlastning med hemarbete ökar
            därför kvinnors möjlighet att delta på arbetsmarknaden på jämställda
            villkor.
          </p>
          <p xml:id="i-PZn3er3Nr8KKWcgPCnvgMg">
            RUT-reformen har varit viktig för att underlätta för livspusslet
            i allmänhet, men framför allt för kvinnor som kan arbeta mer att
            få avlastning med obetalt hemarbete. Forskning visar att gifta
            kvinnor i hushåll som köper 40–80 timmars RUT-tjänster per år
            (motsvarande cirka 45 minuter till 1,5 timme i veckan) ökar sina
            inkomster proportionellt med avdragets storlek. På så sätt ökar
            sysselsättningsgraden. Att kvinnor som kan arbetar mer gynnar
            i sin tur löneutvecklingen, karriärmöjligheter och i förlängningen
            pensionen. För att öka jämställdheten på svensk arbetsmarknad
            är därför höjningen av taket i RUT-avdraget en viktig reform.
          </p>
          <p xml:id="i-TvKtfZdxQ2xVF4EoXdpLEb">
            Att kvinnor arbetar mer är inte bara bra för jämställdheten,
            utan också för Sveriges ekonomi. Beräkningar från Riksdagens utredningstjänst
            visar att Sveriges BNP skulle öka med över 400 miljarder kronor
            årligen om kvinnor skulle arbeta i samma utsträckning som män.
          </p>
          <p xml:id="i-5iMeyZjV2xb7PJxkFwATev">
            Baksidan av att kvinnor arbetar mindre än män, är att kvinnor
            får lägre inkomst och därmed mindre makt över sitt eget liv. Det
            innebär också att kvinnor oftare befinner sig i en utsatt ekonomisk
            situation. Ensamstående kvinnor med barn är klart överrepresenterade
            bland hushåll med ekonomiskt bistånd. Även utrikes födda kvinnor
            är överrepresenterade i försörjningsstödet.
          </p>
          <head xml:id="i-Tc7ZqpGV1RoDtZqots67w9" type="h3">
            Kvinnors ägande och företagande
          </head>
          <p xml:id="i-7CRqEg3pM2dXzhyMESjnvu">
            Kvinnor äger i snitt hälften av vad män äger i Sverige. Kvinnor
            äger exempelvis bara 14 procent av alla fastigheter. Det påverkar
            möjligheten att använda fastigheten som säkerhet för att förverkliga
            en affärsidé. Kvinnors ägande inskränker friheten att fatta avgörande
            beslut: En av fem kvinnor menar att hon inte skulle ha råd att
            skilja sig om hon skulle vilja.
          </p>
          <p xml:id="i-PFHuB7ET7yRKEFmvqGBzqa">
            Inkomsterna spelar roll för ägandet. Kvinnor har 77 procent av
            mäns totala inkomster. Gapet har varit oförändrat sedan 1995.
            Att kvinnor har lägre lön, startar företag i mindre grad, arbetar
            deltid i större utsträckning, är föräldralediga, vårdar sjuka
            barn och anhöriga och går i pension tidigare, påverkar givetvis
            också ägandet.
          </p>
          <p xml:id="i-A6p99HwRut2UDxFFAxzv8M">
            Sammantaget kan konstateras att skillnaderna mellan kvinnors
            och mäns ägande är stora. Forskningsöversikter visar att det beror
            på flera faktorer. Eftersom kvinnor generellt sett tjänar mindre
            än män, så minskar möjligheterna till investeringar och ägande.
            Vidare finns normer och stereotyper som utgör hinder för kvinnors
            ägande.
          </p>
          <p xml:id="i-58nbusym8G6sEbXXnDwokG">
            Bara genom att få bättre kunskap om ägande kan vi långsiktigt
            få till en förändring. Sverige behöver mer könsuppdelad statistik
            om ägande: Bolagsverket, Tillväxtverket, SCB, Lantmäteriet är
            exempel på myndigheter som bör få uppdraget att tillhandahålla
            ytterligare könsuppdelad statistik. Dessutom behövs mer internationella
            jämförelser om ägande. Sverige bör driva på inom OECD för studier
            om ägande.
          </p>
          <p xml:id="i-WcrFYjdXiYYAWyjVA5btDt">
            Bättre förutsättningar för kvinnors företagande
          </p>
          <p xml:id="i-PUBg5qiAv3WVitUPBDFmZX">
            Fler män än kvinnor är egenföretagare, och den yrkessegregering
            som råder på arbetsmarknaden i stort avspeglas också inom företagandet.
            Kvinnors andel av företagandet har ökat över tid, vilket delvis
            kan förklaras av att andelen företag inom tillverkning minskar
            i förhållande till tjänste- och serviceföretag samt företag inom
            vård och omsorg, där kvinnor i högre grad är verksamma. Utvecklingen
            har gynnats av borgerliga reformer som bidragit till en växande
            hemtjänstsektor och öppnat upp vård- och omsorgsbranscherna för
            företagande.
          </p>
          <p xml:id="i-RGxNW7YkyNP85Z8U2LvWMN">
            RUT-avdraget har inneburit att nya jobb har växt fram. Svarta
            jobb har blivit vita med tryggare anställningsförhållanden. De
            nya jobben har ofta gått till människor som tidigare haft en svag
            förankring på arbetsmarknaden såsom utrikes födda och unga kvinnor.
            Drygt hälften av de som driver företag i RUT-branschen är kvinnor.
          </p>
          <p xml:id="i-8jXbvNNArik8ChKbjPB93o">
            För att underlätta människors vardag och för att fler enkla jobb
            ska växa fram vill vi genomföra en ny omfattande RUT-reform för
            att fler enkla jobb ska kunna växa fram i Sverige. Äldre är bland
            de flitigaste användarna av RUT-avdraget. Många anhöriga hjälper
            också sina äldre släktingar med alla möjliga sysslor i hemmet.
            För att möta också de äldres utökade behov av hjälp i hemmet bör
            ett mer generöst RUT-avdrag övervägas. Detta har nyligen utretts
            inom ramen för RUT-utredningen.
          </p>
          <p xml:id="i-Km9T4pPHmUbXYTsLJSVy4J">
            Ett vinsttak i välfärden skulle riskera att slå ut många väl
            fungerande verksamheter. Att nya företag växt fram i välfärdssektorn
            har gynnat kvinnors karriärvägar och utvecklingsmöjligheter, men
            också kvinnors företagande. Moderaterna vill värna möjligheten
            till valfrihet som finns inom välfärden och som bidrar till att
            öka företagandet bland kvinnor. Rapporter har indikerat att kvinnors
            entreprenörskap minskar. Det är inte ett orimligt antagande att
            diskussionen om vinsttak är en bidragande orsak till att kvinnor
            avstår från att starta och driva företag.
          </p>
          <p xml:id="i-VYDi1mEVGrEveJL2FzxSj8">
            Se över föräldraförsäkringen för företagare
          </p>
          <p xml:id="i-HRsxeNwuQjPcZ1rPXk7yAR">
            Dagens föräldraförsäkring bygger på antagandet att föräldrar
            är anställda som arbetstagare hos en arbetsgivare. I dag finns
            det många fler anställningsformer och de flesta arbeten skapas
            i småföretag. Föräldrauttaget bland män med eget företag är tydligt
            begränsat. Att driva ett företag kan för den som är ensam i företaget
            innebära att ett visst arbete måste utföras även om företagaren
            är ledig för att vårda sitt barn.
          </p>
          <p xml:id="i-2Z2Y5SJbLgjyNTJ64gtr8V">
            Ersättningen från föräldraförsäkring bygger på förlorad inkomst.
            För företagare kan det vara svårare än för anställda att klargöra
            inkomstförlusten under föräldraledigheten. Företagare kan också
            ha svårt att ha verksamheten vilande under föräldraledigheten
            utan att företaget går i konkurs. Föräldrauttaget bland män med
            eget företag är litet. Regelverket bör anpassas så att det blir
            enklare att driva företag när man är förälder.
          </p>
          <p xml:id="i-XqSmx1GBp4sTEp8dCT1R9z">
            Underlätta omvandling av enskild firma till aktiebolag
          </p>
          <p xml:id="i-Tgf63HmYnzXVS3gH3bJnJ9">
            Det bör bli lättare att starta och driva företag. Byråkratiskt
            krångel ska minska. Regelförenklingar och förenklade processer
            krävs, såsom att underlätta omvandling av enskild firma till aktiebolag.
            Många kvinnor som driver företag har valt att göra det som enskild
            firma, trots att det innebär en större personlig ekonomisk risk.
            Kvinnor har lägre pension än män
          </p>
          <p xml:id="i-4FoVKrpWkR9dRt6RmU2yci">
            Att män och kvinnor har olika lön och sysselsättningsgrad leder
            på kort sikt till att kvinnor har lägre inkomst, och på längre
            sikt till att kvinnor får betydligt lägre pension. Den viktigaste
            långsiktiga insatsen för att lyfta kvinnors pensioner är därför
            att minska kvinnors deltidsarbete samt höja sysselsättningsgraden
            och löner. Idag är cirka två tredjedelar av de så kallade fattigpensionärerna
            kvinnor. Ett annat sätt att uttrycka könsskillnaderna är att ungefär
            var sjunde äldre kvinna är fattigpensionär och var tionde man.
          </p>
          <p xml:id="i-WgyNnnUzgtzqT8AAarv1BN">
            Låga inkomster gör att många kvinnor kommer att få hela eller
            en betydande del av sin pension i form av garantipension. Eftersom
            garantipensionen är prisindexerad leder det dessutom till en eftersläpning
            i inkomstutvecklingen jämfört med löntagare och jämfört med dem
            som får inkomstpension, vilken är indexerad efter inkomstutvecklingen
            i ekonomin.
          </p>
          <p xml:id="i-XJyzY6fHjHZGcR4HwNH1iD">
            Skillnaden mellan kvinnors och mäns pension kallas pensionsgapet.
            Det mäter i procent hur mycket mindre kvinnors genomsnittliga
            pensionsinkomst är i förhållande till männens. Det sammantagna
            pensionsgapet för personer äldre än 65 år är 27 procent (pensionsinkomster
            innan skatt).
          </p>
          <p xml:id="i-wAaZw4mPjVdpbrJkyDegM">
            Det finns ett stort värde av att ge landets pensionärer större
            ekonomiska marginaler. Många pensionärer får i dag inte ekonomin
            att gå ihop. Det är bra att det finns en politisk överenskommelse
            om att förstärka grundskyddet i pensionssystemet, men mer måste
            göras för att långsiktigt stärka pensionärernas ekonomi. Sänkt
            skatt på pension är en viktig del i detta. Moderaternas skattesänkning
            är fyra gånger så stor som regeringens skattesänkning, nära 10
            miljarder kronor. Det möjliggör skattesänkningar även för lägre
            pensioner, vilket är särskilt viktigt för kvinnor som är pensionärer.
            Till skillnad från regeringen tar bort vi även bort skillnaden
            i beskattning mellan lön och pension 2021.
          </p>
          <p xml:id="i-YUck6x8MKPCcSgQtcKgVap">
            Den viktigaste reformen för att höja kvinnors pensioner är att
            öka kvinnors deltagande på arbetsmarknaden, men det tar tid. Pensionsgapet
            mellan män och kvinnor har minskat med 5 procentenheter jämfört
            med årskull 1938, men med nuvarande minskningstakt sluts gapet
            år 2062 när årskull 1997 fyller 65år.
          </p>
          <head xml:id="i-2rwR3d21BLCJbXiYWEJdXR" type="h3">
            Bättre information till föräldrar om hur olika val påverkar privatekonomin
          </head>
          <p xml:id="i-Rfht3GYFYem4rZzMJ4Sr8g">
            Många val i livet påverkar privatekonomin och pensionen. Hur
            mycket varje förälder ska vara föräldraledig, hur fördelningen
            mellan betalt och obetalt arbete ser ut inom familjen, vem som
            är hemma när ett barn är sjukt och så vidare är val som får konsekvenser
            för arbetade timmar och därmed för inkomst och pension. Det är
            många gånger svårt att överblicka effekter av livsval på lång
            sikt samt de samband som finns till exempel mellan föräldraledighet
            och efterföljande ansvar för obetalt hemarbete. Därför bör till
            exempel Försäkringskassan och Pensionsmyndigheten tydligt informera
            blivande föräldrar om sannolika effekter av olika val kopplade
            till föräldraskapet, så att blivande föräldrar kan fatta så välinformerade
            beslut som möjligt.
          </p>
          <head xml:id="i-9dRSEwUg8CVLrPmJnVV8A5" type="h3">
            Moderniserade socialförsäkringsförmåner
          </head>
          <p xml:id="i-9PCWG8BVKEqrHcrKMWHFA6">
            Den ekonomiska ojämställdheten mellan män och kvinnor börjar
            ofta vid familjebildning. Det svenska socialförsäkringsförmåner
            behöver därför moderniseras i syfte att främja jämställdhet.
          </p>
          <p xml:id="i-3AXiif5Fm3BsGmXePjpXVA">
            Föräldraförsäkringen
          </p>
          <p xml:id="i-Jtm8NRoxbwHdAgViRicbXN">
            Sverige har en generös föräldraförsäkring och en väl utbyggd
            barnomsorg som ger förutsättningar för föräldrar att ta ett stort
            ansvar för barn och samtidigt förvärvsarbeta. Svenska kvinnor
            arbetar i hög grad under småbarnsåren och även männen är föräldralediga.
            Men antalet lediga dagar skiljer sig mycket mellan kvinnor och
            män. Enligt Försäkringskassan tar kvinnor ut 71 procent av ersättningsdagarna
            i föräldrapenningen, medan männen tar ut 29 procent. Motsvarande
            siffror gällande tillfällig föräldrapenning (vab) är 62 procent
            för kvinnor och 38 procent för män. Det finns dock anledning att
            fördjupa sig i hur uttaget ser ut.
          </p>
          <p xml:id="i-UzVrGXjvd31ULjCsqCrBeU">
            Det är under barnets första två levnadsår som huvuddelen av föräldrapenning
            tas ut. Kvinnors uttag ligger huvudsakligen koncentrerad till
            barnets första levnadsår och männens uttag när barnet är 1–1,5
            år. Om bara de första två åren studeras är mammor lediga på hel-
            eller deltid i totalt 15,3 månader och män 3,8 månader. Uttaget
            av föräldrapenning motsvarar dock enbart 9,5 respektive 2,2 månaders
            ledighet. Det är med andra ord vanligt att män och kvinnor förlänger
            föräldraledigheten genom att använda obetalda dagar, men detta
            uttag varierar mellan olika inkomst- och utbildningsgrupper. Ledighetstiden
            för kvinnor är alltså nästan fyra gånger så lång som för män;
            kvinnor tar med andra ord ut 80 procent av dagarna under barnets
            två första levnadsår, oavsett om man mäter föräldraledighet eller
            -penning. Ser man endast till barnets första levnadsår är skillnaderna
            ännu större. Då tar kvinnor i genomsnitt ut 214 dagar och män
            19.
          </p>
          <p xml:id="i-2qjA2sroRSjS9uY9YyK7hm">
            Kvinnors större ansvarstagande för familj och hem inverkar otvetydigt
            på allt från arbetsmarknadsdeltagande, sjukskrivningar, obetalt
            hemarbete, livsinkomst samt makt och inflytande i samhället. Det
            går inte att bortse ifrån att dessa skillnader förstärks och ökar
            i och med det ojämna uttaget i föräldraförsäkringen. Till exempel
            tjänar kvinnor och män ungefär lika mycket och är chefer i lika
            stor utsträckning fram till dess att de blir föräldrar. Vi värnar
            dock den flexibilitet som dagens föräldraförsäkring erbjuder.
            Familjer är själva bäst lämpade att bestämma på vilket sätt ledigheten
            ska fördelas för att passa just deras situation. Samtidigt är
            det väsentligt att såväl kvinnor som män har tillgång till tydlig
            information om hur uttag av föräldraledighet påverkar livsinkomster
            och pension.
          </p>
          <p xml:id="i-SjQK94FefiSxT46RrTxJos">
            Långa perioder med föräldrapenning kan försena arbetsmarknadsinträdet
            för den som aldrig arbetat. För att stärka arbetslinjen för dem
            som aldrig fått sitt första jobb bör kvalificering genom arbete
            krävas för full föräldrapenning. För de som saknar sjukpenninggrundande
            inkomst bör föräldrapenningen begränsas till 12 månader. Samtidigt
            bör rätten till förskola utökas för barn vars föräldrar lever
            på bidrag. Med en mer generös förskola och kortare föräldrapenning
            bör också kraven på att göra sig anställningsbar öka genom exempelvis
            bredare arbetssökande eller utbildning.
          </p>
          <p xml:id="i-MmQoZKrx2QCUNRTuHS4fxp">
            Fler dubbeldagar
          </p>
          <p xml:id="i-Bqg53wR1DyTLJoC5oDwygG">
            År 2012 införde Sverige de så kallade dubbeldagarna, vilket innebär
            att båda föräldrarna kan ta ut föräldrapenning samtidigt. Att
            vara hemma samtidigt, särskilt direkt efter födseln, ger förutsättningar
            för föräldraskap på mer lika och jämställda villkor. Mamman ges
            också bättre förutsättningar att läka efter födseln.
          </p>
          <p xml:id="i-5PnKQMqoaRqdDhGBbQiRSB">
            Forskning visar att dubbeldagarna ökar sannolikheten att pappor
            tar ut mer föräldraledighet, positiva effekter för mammors hälsa
            med minskade komplikationer av födseln och mindre läkemedel. I
            dag finns det 30 dubbeldagar under barnets första år. Genom fler
            dubbeldagar kan de positiva effekterna förstärkas.
          </p>
          <p xml:id="i-4YE7VkaResBaRY6NNKHhwH">
            Ta bort snabbhetspremien
          </p>
          <p xml:id="i-2XzN835J6QNfoyjgS9AqHR">
            Snabbhetspremien är en regel som gör att kvinnor som får sitt
            andra barn inom 2,5 år efter det första ofta får högre föräldrapenning
            än dem som får sitt andra barn senare. Långvarig frånvaro från
            arbetsmarknaden gör det svårare att återvända till arbete. I en
            studie från IFAU framgår att den höjda ersättningen från snabbhetspremien
            leder till ett mindre jämställt uttag av föräldraledigheten till
            kvinnans nackdel. Ett borttagande av denna premie skulle bidra
            till att kvinnor är borta en kortare tid från arbetsmarknaden
            och därmed till högre inkomst och pension.
          </p>
          <p xml:id="i-Df6p1DxfP3hq4bkfxL6ty1">
            Större flexibilitet att överföra föräldrapenning
          </p>
          <p xml:id="i-FDLm2nnjYSQ2C5wmYhtJM">
            Idag är det möjligt för föräldrar att överlåta sina dagar till
            en make, maka, sambo eller registrerad partner, men inte till
            någon närstående som man inte bor med. En utökad möjlighet att
            föra över dagar till andra närstående skulle underlätta för många
            stjärnfamiljer och livspusslet för många familjer. Dagens 90 reserverade
            dagar för respektive förälder ska fortsatt inte kunna föras över.
          </p>
          <p xml:id="i-J8AyGH1z7mH4m8khs8Vkce">
            Reserverade dagar för de som saknar SGI
          </p>
          <p xml:id="i-Pb1Sgoe2GDHchsq8HLCEkz">
            Samma principer för föräldraförsäkringen ska gälla för alla.
            Idag finns 90 reserverade dagar med föräldrapenning, som inte
            kan föras över till den andra föräldern. Eftersom de reserverade
            dagarna är på sjukpenningnivå så omfattar de inte personer som
            saknar sjukpenninggrundande inkomst (SGI), vilket bland annat
            innebär att många utrikes födda som ännu inte arbetat och därmed
            inte fått någon SGI i Sverige inte omfattas av de reserverade
            dagarna.
          </p>
          <head xml:id="i-1VfLcJqBDTbyiPWCJp9MS" type="h3">
            Kvinnors ohälsotal och arbetsmiljö
          </head>
          <p xml:id="i-Jj91kSPSmrcL8k8oBbkVAF">
            Sedan 1980-talet har kvinnor haft högre sjukfrånvaro än män.
            Fler kvinnor än män tvingas också lämna arbetslivet i förtid på
            grund av ohälsa. Faktorer i arbetsmiljön samt fördelning av obetalt
            hem- och omsorgsarbete är några av de omständigheter som bidrar
            till att påverka skillnaden i sjukfrånvaro mellan könen. För att
            möta den höga sjukfrånvarons utveckling behövs därför insatser
            på flera plan.
          </p>
          <p xml:id="i-AAhikU17uVhkjA1LC6nN4K">
            En nyckelfaktor i arbetet med att förebygga ohälsa är det tydliga
            sambandet mellan svag psykosocial arbetsmiljö – det kan handla
            om stress, bristande ledarskap och otrygghet – och sjukfall med
            psykisk diagnos. Vi menar att det är inom detta område som insatser
            främst bör riktas för att komma åt utvecklingen.
          </p>
          <p xml:id="i-Xtn2oqoEtFfcEjfFieo6u6">
            En bra arbetsmiljö är grundläggande för att fler människor ska
            få möjlighet att kunna arbeta längre och utan risker för ohälsa.
            Även om arbetsmiljön förbättrats på många plan, så är det oroväckande
            att anmälningarna av arbetssjukdomar bland kvinnor som orsakades
            av organisatoriska och sociala problem nu åter ökar, enligt den
            senaste arbetsskadestatistiken. Dessa problem orsakar hälften
            av alla anmälda arbetssjukdomar bland kvinnor. En viktig orsak
            är utvecklingen inom kvinnodominerade branscher som vård och omsorg.
          </p>
          <p xml:id="i-S9H64odoTEuZJTjFg3uhE4">
            Ett större ansvar för brister i den psykosociala arbetsmiljön
            måste läggas på de arbetsgivare som har sådana brister i sin arbetsmiljö.
            Vi ser ett tydligt behov av att skapa en bättre incitamentsstruktur
            för arbetsgivare när det gäller det förebyggande arbetet med psykosocial
            arbetsmiljö, samt tidiga insatser och bättre rehabilitering.
          </p>
          <p xml:id="i-UCWW34zt6kJyigAJQ2fUV3">
            Vi menar också att jämställdhetsfrågorna behöver belysas och
            lyftas in i den här bilden på ett tydligare sätt. Det finns mycket
            som tyder på att kvinnors högre sjukfrånvaro i många fall har
            inslag av såväl medicinska som sociala och ekonomiska aspekter.
            Vi vet att skillnaderna i uttag av föräldraförsäkring får långtgående
            konsekvenser för kvinnors sysselsättning, löneutveckling och framtida
            pensionsinkomst, och det finns tydliga tecken på att dessa skillnader
            även spelar en roll i de skillnader vi ser i ohälsa och sjukfrånvaro
            mellan kvinnor och män. Ett mer jämställt föräldraskap är därför
            en viktig utgångspunkt inte bara utifrån ett barnperspektiv och
            av rättviseskäl och hälsoskäl, utan det finns även ett tydligt
            samhällsekonomiskt intresse.
          </p>
          <p xml:id="i-6KEDZMAdrDBLDnQLeB4Re5">
            Erbjud barnomsorg på kvällar, nätter och helger
          </p>
          <p xml:id="i-5w4aYHFrtbKxA2c6kDCz3d">
            Bristen på barnomsorg på obekväm arbetstid riskerar att negativt
            påverka kvinnors möjlighet att arbeta, den möjligheten behöver
            öka. Skollagen bör ändras så att kommuner ska tillgängliggöra
            barnomsorg på kvällar, nätter och helger. Förändringen ska dock
            inte innebära att man ska kunna utnyttja förskolans hela öppettider,
            utan att tiderna bättre ska anpassas till föräldrarnas arbetstid.
            Staten bör ta ett medansvar för finansieringen av sådan, utökad
            barnomsorg. Ökad lönespridning och individualiserad lönebildning
            i inom kvinnodominerade yrken.
          </p>
          <p xml:id="i-6CPbZ3YbY46HSM2fzuVtL2">
            Kvinnodominerade yrken har mindre lönespridning och i lägre grad
            individuell lönesättning än mansdominerade yrken. Svag belöning
            vid ansträngning ökar markant risken för sjukfrånvaro i psykiatriska
            diagnoser, vilket är en delförklaring till ökade sjuktal i kvinnodominerade
            yrken. Forskning från både Saco och IFAU pekar på att kvinnor
            har mest att vinna på individuell lönesättning. Genom mer individuell
            lönesättning i offentlig vård, omsorg och sociala tjänster ökar
            belöningsmekanismerna och således minskar sjukfallen.
          </p>
          <p xml:id="i-TFLsUq4VhbvR9X68GyHrnd">
            Minska antalet delade turer
          </p>
          <p xml:id="i-K2US8ZKHCvZVrhTD5yvx3B">
            Arbetsvillkoren för personal inom äldreomsorgen behöver bli bättre.
            Inte minst ofrivilligt delade turer bidrar till stress, problem
            med vila och riskerar att bidra till ökade sjukskrivningstal.
            Höga sjukskrivningstal inom äldreomsorgen bidrar till personalomsättning
            och gör det i förlängningen ännu svårare att lägga schema. Metodutveckling
            och spridning av goda exempel kan bidra till bättre personalkontinuitet
            och minskade sjukskrivningstal.
          </p>
          <head xml:id="i-PSoZBEb512Mp2C449DEHs6" type="h3">
            Kvinnor i ledarroller
          </head>
          <p xml:id="i-BXVNLVBRVdxCouAdjDr5WE">
            Som ett led i ett mer jämställt arbetsliv behöver också fler
            kvinnor bli chefer, ha ledande befattningar och sitta i bolagsstyrelser.
            Att arbetsgivare och ägare inte tar tillvara den kompetens som
            finns hos kvinnor är varken bra för verksamheten eller för samhället.
            Därför är det glädjande att utvecklingen, om än långsamt, går
            åt rätt håll. De framstegen behöver fortsätta. Här har näringslivet
            ett stort ansvar. Genom öppna rekryterings-processer, kompetensredovisningar
            och mentorskapsprogram kan fler steg tas. Genom så kallade karriärkartläggningar
            kan man blottlägga befordringsdiskriminering och vidta åtgärder.
          </p>
          <p xml:id="i-WZUaRSamemAqdJ2sitVEyc">
            Att lagstifta om kvotering till bolagsstyrelser är inte rätt
            väg att gå. Det urholkar äganderätten och går stick i stäv med
            tanken om att var och en ska bedömas efter sin kompetens och förmåga
            – inte sitt kön.
          </p>
          <p xml:id="i-RrfAcnJRHDA3A6EYtbq4TG">
            Staten har ett särskilt ansvar att i sina verksamheter sträva
            efter jämställdhet och därigenom föregå med gott exempel samt
            vara en attraktiv arbetsgivare. Utnämningsmakt och inflytande
            över tillsättningar inom stat och kommun måste utövas i enlighet
            med principer om saklighet och värdering av kompetens. Alliansregeringen
            lyckades med det som tidigare regeringar inte klarat – att rekrytera
            i princip lika många kompetenta kvinnor som kompetenta män till
            toppjobben inom staten. Även styrelserna i de statliga bolagen
            var helt jämställda i slutet av Alliansens regeringstid. Moderaterna
            värnar det arvet och fortsätter att verka för ett professionellt
            utövande av utnämningsmakten och en jämställd rekrytering inom
            stat och kommun.
          </p>
          <head xml:id="i-5cUZmmJrnE5yDbiuGxdADt" type="h3">
            Skydd mot diskriminering
          </head>
          <p xml:id="i-5cDAFnb3RHwPUEPjSBe7bj">
            Könsdiskriminering är olagligt. Ett effektivt arbete mot diskriminering
            är avgörande för att öka samhörigheten i samhället, för att stärka
            människors frihet och trygghet samt skapa förutsättningar för
            fler att nå sin fulla potential.
          </p>
          <p xml:id="i-AYQPGLrHSeHUYCLrtcP5rn">
            Metoo-uppropen under slutet av 2017 visade att även i ett av
            världens mest jämställda länder är förekomsten av en förlegad
            kvinnosyn samt sexuella övergrepp och trakasserier alltför vanligt.
            Problemen finns i alla samhällsskikt och i alla åldrar. Debatten
            om sexuella trakasserier förtjänar att bemötas med seriösa politiska
            svar.
          </p>
          <p xml:id="i-2GuwqqicFCiTxiXgRA5ZtN">
            Övergrepp och kränkningar mot kvinnor, såväl som sexistiska attityder,
            är ett strukturellt problem. Det kräver många olika åtgärder på
            flera områden – skärpta straff och tillräckliga polisiära resurser
            i det fall det rör sig om brottsliga handlingar, ett förstärkt
            värdegrundsarbete i skolan samt stöd till privata och ideella
            initiativ som arbetar för att stävja skeva värderingar på olika
            nivåer i samhället. Men även på våra arbetsplatser behöver förbättringar
            ske.
          </p>
          <p xml:id="i-G58LKwiHMc7Y2eNm7cBktc">
            En undersökning av Diskrimineringsombudsmannen (DO) visar att
            endast en av sex arbetsgivare känner till att de behöver arbeta
            med aktiva åtgärder och ungefär lika många vet om att de ska ha
            riktlinjer och rutiner för att förhindra och hantera trakasserier
            på arbetsplatsen. DO har i uppdrag att stötta och sprida kunskap
            och verktyg för att underlätta för fler arbetsgivare att leva
            upp till lagen och bedriva ett effektivt arbete mot diskriminering
            och sexuella trakasserier. Vi vill följa upp detta och säkerställa
            att uppdraget har avsedd effekt.
          </p>
          <p xml:id="i-5Kjtmzwb7sP1fhJpdQTisD">
            År 2009 infördes en ny och sammanhållen diskrimineringslagstiftning.
            Sju tidigare diskrimineringslagar upphävdes och fyra ombudsmän
            slogs samman till en enda myndighet: DO. Tanken var att arbetet
            för att motverka diskriminering skulle bli tydligare och rakare
            och därigenom mer effektivt. Vi anser att det är angeläget att
            säkerställa att den nya lagen har haft avsedd effekt, och därför
            bör lagen utvärderas. Inom ramen för översynen bör bland annat
            möjligheten att stärka påföljderna för brott mot diskrimineringslagen
            utvärderas.
          </p>
          <p xml:id="i-5P7a2FTBSprVZmsgG1jrRG">
            Regeringsformens diskrimineringsskydd är smalare än motsvarande
            skydd i exempelvis diskrimineringslagen. Det innebär bland annat
            att den som i något avseende eller sammanhang anses tillhöra en
            majoritetsgrupp inte omfattas av grundlagens skydd mot diskriminering.
            Självklart är det angeläget att ha ett starkt skydd för personer
            som i något avseende tillhör en minoritet, eftersom diskriminering
            inte sällan innebär att en majoritet på ett orättfärdigt sätt
            tar sig rätten att göra något på en minoritets bekostnad. Mot
            denna bakgrund finns goda anledningar att bredda det grundlagsfästa
            skyddet mot diskriminering.
          </p>
          <p xml:id="i-AbqVDnn1VBntC8HwLwEBaD">
            Vård och omsorg
          </p>
          <head xml:id="i-UUKS2rcYh4P1Xheo9FbccM" type="h1">
            En jämställd vård
          </head>
          <p xml:id="i-V37Q2aaYaMQAAdKrDxf2Fr">
            Översyner och jämförelser visar att vården idag inte är jämställd.
            Det betyder att det finns skillnader i vårdtillgång, vårdkvalitet
            och hälsa mellan kvinnor och män – skillnader som inte är motiverade.
            Utvärderingar visar även att kvinnor upplever ett sämre bemötande
            än män. Personal ställer olika frågor, sätter olika diagnoser
            och ger olika behandlingar som inte kan motiveras utifrån kön.
            Vissa sammanställningar visar också att män får dyrare undersökningar,
            behandlingar och läkemedel än kvinnor. Det satsas också olika
            mycket på olika sjukdomar.
          </p>
          <p xml:id="i-SfduEqYokaAFQmdboXqfRm">
            Jämställd vård innebär samtidigt inte att vården alltid ska se
            likadan ut. Även män missgynnas av att vården är ojämställd. Läkare
            skriver ut mindre antidepressiv medicin till män än kvinnor och
            mycket tyder på att män underdiagnostiseras när det gäller t.ex.
            depression.
          </p>
          <p xml:id="i-XCRKG3b7EuYoQYHBQBfgnD">
            För att synliggöra omotiverade vårdskillnader mellan män och
            kvinnor vill vi se ett nytt och brett uppdrag gällande kartläggning
            och analys av de skillnader som finns gällande läke­medelsförskrivning,
            vårdens kvalitet och tillgänglighet. Socialstyrelsen har sedan
            flera år tillbaka haft ett särskilt uppdrag att granska jämlikheten
            mellan kvinnor och män inom vården. Moderaterna vill dock se en
            tydligare redovisning av bland annat skillnader i vårdkvalitet,
            tillgång, bemötande och forskning. I uppdraget bör även ingå att
            se över kvinnors respektive mäns väntetider inom cancervården,
            inom ramen för en ny cancerstrategi, till exempel får inte ens
            hälften av alla kvinnor med bröstcancer vård i tid.
          </p>
          <p xml:id="i-Ybc9TMpxm2NUVZGsEmwgYa">
            Vidare vill Moderaterna stärka det nationella allmänna vaccinationsprogrammet
            och i samband med detta att det regelbundet följs upp och utvärderas
            i syfte att säkerställa så att såväl flickor som pojkar verkligen
            i praktiken erhåller HPV-vaccination som de har rätt till för
            att förebygga cancersjukdomar.
          </p>
          <p xml:id="i-4zD9GDhXdxUs5UdDuqLx5b">
            Kvinnor påverkas mest av situationen inom äldreomsorgen
          </p>
          <p xml:id="i-RJoxCvBHCwB32zzSLh4aw8">
            Enligt Socialstyrelsen utgör kvinnor idag två tredjedelar procent
            av dem som får äldreomsorg på särskilt boende. Även de allra flesta
            som arbetar inom äldreomsorgen är kvinnor.
          </p>
          <p xml:id="i-9HEVAgGxKzfkJJmgmwWAyh">
            Idag råder stora svårigheter när det gäller att säkerställa kompetens-
            och personal­försörjningen inom äldreomsorgen. De upplevda bristerna
            när det gäller kvaliteten i äldreomsorgen beror ofta på svårigheten
            att ha kontinuitet i bemanningen. Den kortsiktiga och långsiktiga
            förmågan att säkra personalförsörjningen är därför helt avgörande
            för äldreomsorgens möjligheter att kunna bedriva verksamhet av
            hög kvalitet.
          </p>
          <p xml:id="i-URvMRrPaJLTK7A3jq8A6oi">
            Inom äldreomsorgen, liksom inom socialt arbete, finns skillnader
            i hur kvinnor och män bemöts och tas om hand. Könsstereotypa förhållningssätt
            återfinns i både bistånds­bedömningar och behandlingar. Även bemötande
            skiljer sig åt och resurser fördelas olika. Moderaterna vill därför
            se fler kartläggningar och jämförelser för att kunna höja kvaliteten
            inom äldreomsorgen och socialt arbete. Många av de som har svårt
            att klara sig själva får regelbunden hjälp av en anhörig. Ungefär
            var fjärde vuxen person hjälper idag regelbundet en äldre eller
            sjuk anhörig i eller utanför det egna hushållet. Av den totala
            hjälpen till personer över 75 år, står anhöriga för omkring 70
            procent. Enligt Socialstyrelsen är det drygt 1,3 miljoner personer
            som i någon form hjälper eller stödjer en närstående. Majoriteten
            av dessa är kvinnor. För att underlätta anhörigvårdare är det
            viktigt att samhället erbjuder ett väl fungerande anhörigstöd.
            Det kan till exempel innebära stödsamtal, stödgrupper eller utbildning.
            Det kan också vara en indirekt hjälp som avlösning, genom till
            exempel dagverksamhet eller korttidsboende.
          </p>
          <head xml:id="i-V78oiWHFH8yRVDssqBetKx" type="h1">
            Trygg vård – från graviditet till förlossning och eftervård
          </head>
          <p xml:id="i-PStgdQX7cCmpt7znsYnsrM">
            Moderaterna föreslår att regeringen ger i uppdrag att ta fram
            nationella riktlinjer avseende förlossningsvården och hela vårdkedjan
            från mödravård till eftervård. Det finns stora skillnader inom
            svensk förlossningsvård som innebär att den är ojämlik. Det handlar
            till exempel om stora regionala skillnader avseende hur många
            kvinnor som föder med kejsarsnitt respektive drabbas av bristningar
            i samband med förlossningen.
          </p>
          <head xml:id="i-782udAMi83GCYSaDaZygMR" type="h3">
            Utöka Mödrahälsovårdens ansvar för eftervården och inför tydliga
            riktlinjer kring eftervårdsbesöket
          </head>
          <p xml:id="i-5HVXYk6d9Z96kYkrMYoSxb">
            Enligt en rapport från Socialstyrelsen finns det skillnader i
            vården efter förlossning, såväl mellan sjukhus som mellan regioner.
            Det finns nationella riktlinjer framtagna av professionsföreningar
            som anger att alla föräldrar bör erbjudas ett förlossningssamtal
            med barnmorska under vårdtiden eller senare per telefon om det
            inte är möjligt att träffas. Utöver det finns inga särskilda riktlinjer
            kring uppföljningen den närmsta tiden efter förlossningen. Enbart
            en tredjedel av sjukhusen följer alltid upp kvinnors hälsa efter
            hemgången från sjukhuset och ungefär hälften följer upp i vissa
            fall. Men många sjukhus följer inte alls upp förlossningen. Mödrahälsovården
            följer inte upp kvinnornas hälsa förrän 6–8 veckor efter förlossningen.
            Under den tiden kan mycket ha hunnit hända. Bristerna i uppföljning
            riskerar leda till att vissa kvinnors hälsa utvecklas på ett negativt
            sätt. Ansvaret för mödrahälsovården bör därför utökas till att
            även omfatta uppföljning av kvinnors hälsa inom 1–2 veckor efter
            förlossningen och vid behov erbjuda den vård som behövs alternativt
            hänvisa kvinnan till rätt vårdinstans. Genom att uppföljningen
            sker av samma barnmorska som kvinnan träffat under graviditeten
            stärks också kontinuiteten i vården.
          </p>
          <head xml:id="i-Hza3Epc5WjSm6HwBkp81Vh" type="h3">
            En moderniserad abortlagstiftning
          </head>
          <p xml:id="i-9Mjp1uZnAZjBxdUNqxGCmK">
            När dagens abortlagstiftning infördes för 45 år sedan handlade
            varje abort om ett kirurgiskt ingrepp. I dag är 9 av 10 aborter
            medicinska. Trots enorma medicinska framsteg har lagen inte uppdaterats.
            Påskyndat av Coronapandemin har bland annat Storbritannien och
            Frankrike gjort det möjligt för kvinnor att efter konsultation
            hämta ut sin abortmedicin på apotek. En färsk utvärdering från
            den brittiska läkarföreningen FSRH visar på mycket goda resultat
            av denna förändring. Väntetiderna har minskat rejält, aborterna
            genomförs tidigare och 80 procent av kvinnorna föredrar hemaborter
            framför sjukhus. Ingen har heller behövt läggas in för vård.
          </p>
          <p xml:id="i-Dpbi9L1mVVurQbWaKYuKQ">
            Det finns alltså stora möjligheter att öka självbestämmandet
            och anpassa vården efter den enskilda kvinnans behov. På precis
            detta pekar också flera tunga företrädare för den svenska mödravården.
            Trots dessa starka skäl måste fortfarande alla aborter i Sverige
            genomföras på sjukhus.
          </p>
          <p xml:id="i-EKJUyMV3giHC4Ak8QWkDDe">
            Sverige bör ändra lagen så att kvinnor som vill, efter konsultation
            ska kunna hämta ut medicinen på apotek. Därmed kan hela den medicinska
            aborten genomföras i hemmet. Det stöd och den rådgivning som idag
            erbjuds ska fortsatt erbjudas, och rätten till hjälp via sjukhus
            ska fortsatt garanteras. En statlig utredning som tar fram ett
            konkret förslag bör tillsättas omedelbart. Barnmorskor borde också
            få rätt att utföra abort. Svenska barnmorskor har en unik roll
            i mödrahälsovården och deltar redan i behandling i samband med
            abort. Här finns gedigen erfarenhet att ta tillvara på, vilket
            också skulle kunna leda till ökad kontinuitet och trygghet. I
            den utredning som tillsätts bör därför också möjligheten för specialiserade
            barnmorskor att tillåtas föreskriva medicinsk abort övervägas.
            För att på allvar värna rätten att fatta ett beslut om att genomföra
            en abort måste Sverige få bort köerna. Den stora majoriteten av
            aborter genomförs tidigt i graviditeten men det är oacceptabelt
            att enskilda kvinnor ska behöva vänta, inte minst vid tidskritiska
            situationer. Socialstyrelsen bör därför få uppdraget att kartlägga
            väntetiderna och därefter ta fram förslag på åtgärder som motsvarar
            en tidsgaranti.
          </p>
          <head xml:id="i-2adNSEjxgJerUMe2oBGVBJ" type="h3">
            Psykisk ohälsa bland flickor
          </head>
          <p xml:id="i-RoCbSY6UqmLp78oWyUZ5z1">
            Den psykiska ohälsan bland ungdomar i högstadiet och gymnasiet
            ökar, och framför allt drabbas unga kvinnor. Att barn och unga
            får hjälp tidigt är avgörande för att minska risken att en problematik
            växer och blir än mer allvarlig. De tillbringar en stor del av
            sin tid i skolan. Därför behöver skolans, elevhälsans, socialtjänstens
            och barn- och ungdomspsykiatrins (BUP) verksamhet fokuseras mer
            utifrån elevernas behov så att de snabbt får den hjälp som de
            behöver. Lagstiftningen måste tydliggöra ansvarsfördelningen och
            öka kraven på samverkan mellan aktörerna. Det är också viktigt
            att följa det arbete som görs av många kommuner och regioner med
            att bygga upp en ”första linje” i bland annat primärvården så
            att barn och unga snabbare får vård och hjälp av rätt aktör. Det
            ska utvärderas så att enhetliga definitioner och riktlinjer kan
            arbetas fram. Det behöver också utredas hur digitala lösningar
            bättre kan fungera som komplement och som guide till vården.
          </p>
          <p xml:id="i-CXH2CnFyZF1CZrZKMMF58K">
            Många unga lever idag också en stor del av sina liv på nätet.
            Hjälp, stöd och behandling måste helt enkelt finnas där unga befinner
            sig. Det finns projekt för utveckling av internetförmedlad kognitiv
            beteendeterapi för vuxna som är tänkt att kunna erbjudas på nationell
            nivå. Denna ambition bör även gälla barn och unga och vi tycker
            att projektet bör breddas alternativt att liknande projekt sjösättas
            med fokus på barn och unga.
          </p>
          <p xml:id="i-YTZJsh13LULXfzinG5GWE1">
            En ökad samverkan mellan elevhälsan och andra aktörer som arbetar
            förebyggande och vårdande för barn och ungdomar är avgörande för
            att, i ett tidigare skede än idag, fånga upp och ge stöd och behandling
            till de unga som lider av exempelvis ångest och oro. Olika yrkeskategorier
            bör i högre utsträckning arbeta tillsammans för att skapa strukturer
            som underlättar ett tätare samarbete också med civilsamhället
            så som t.ex. idrottsföreningar och kultursektorn. Alla sätt som
            tätare kan binda samman och förenkla samarbetet kring elevhälsan
            med skolan och socialtjänsten, BUP och vården borde prövas. Barn-
            och familjecentraler kan vara en metod. Det som ofta krävs är
            tidig och snabb hjälp vilket kan underlättas av ett djupare samarbete
            mellan olika yrkeskategorier.
          </p>
          <head xml:id="i-DY3mBaqiQbSjrqtDRUFN3j" type="h2">
            Skola
          </head>
          <head xml:id="i-D5J8J3f7PGorSVLv1R45n1" type="h3">
            Jämställdhet och likabehandling börjar i skolan
          </head>
          <p xml:id="i-PktQi15fCRePEWipgsQ4oo">
            Arbetet med jämställdhet behöver och ska genomsyra skolan. Men
            i samband med metoo-uppropen har även vittnesmål förekommit om
            att sexuella trakasserier är en del av vardagen i skolan, och
            att det i vissa fall inte tagits på allvar av vuxenvärlden. Det
            är djupt problematiskt då det skickar helt fel signaler till barn
            och ungdomar om allvaret i dessa handlingar. Att kränkningar och
            övergrepp avfärdas som pojkstreck är fullständigt oacceptabelt.
          </p>
          <p xml:id="i-Cbtn69sTFuvMQPWR4nAH88">
            Därför krävs ytterligare insatser mot skolor som visat sig brista
            i värdegrundsarbetet. För skolor som inte lever upp till kraven
            på grundläggande demokratiska värderingar, jämställdhet och som
            inte tydligt motverkar traditionella könsmönster och sexism vill
            vi se särskilda åtgärdsprogram. Dessa skolor ska kunna få skräddarsydd
            hjälp genom så kallade kunskapskontrakt med obligatoriska insatser
            för att stärka värdegrundsarbetet på skolan. Det kan handla om
            utbildningsinsatser rörande värdegrund eller jämställdhet riktade
            mot rektor och lärare, men även för elever på skolan. Det skulle
            också kunna innefatta direktiv om hur delar av verksamheten bör
            ändras för att bättre leva upp till värdegrunden. Dessa skolor
            bör även följas upp särskilt med oanmälda inspektioner för att
            säkerställa att förbättring skett. Genomförs inte åtgärderna i
            kunskapskontraktet ska vite kunna utdömas och ytterst ska skolor
            som inte förbättras kunna stängas, oavsett huvudman.
          </p>
          <p xml:id="i-N9SyTDKbDD71XbRbNL4Anx">
            Skolan formar barn på många olika sätt och det är till stor del
            i skolan som eleverna utvecklar de intressen och kunskaper som
            senare i livet kommer att styra deras yrkesval. För att bryta
            den könssegregation som återfinns inom många yrkesgrupper och
            främja social rörlig­het är det därmed av högsta vikt att redan
            i skolåldern uppmuntra eleverna att göra val utifrån sina egna
            intressen snarare än samhällets normer.
          </p>
          <p xml:id="i-7jeddgvGTBLGS4LGvXnMqM">
            Ett stort problem är att pojkar i allt större utsträckning hamnar
            efter flickor i skolan. För att göra skolan mer jämställd behövs
            satsningar på mer kunskap i skolan och att förbättra dåliga skolor.
            Moderaterna har därför flera förslag för att höja kvaliteten på
            samtliga skolor. Det handlar dels om inrättandet av kunskapskontrakt
            med skräddar­sydda lösningar för skolor där elever inte når kunskapsmålen,
            men också på satsningar som utökad undervisningstid med mer svenska
            och matematik. Detta utvecklas i våra motioner i utbildningsutskottet.
          </p>
          <head xml:id="i-H6wXcotZg6LBJZWDcpcAL2" type="h1">
            Säkerställ en jämställd undervisning, särskilt inom religiösa
            friskolor
          </head>
          <p xml:id="i-9wfkdEJmpZQEvnveEAz4p8">
            De grundläggande demokratiska värderingar och de mänskliga rättigheter
            som är utgångspunkten för skolans värdegrund gäller alla skolor,
            oavsett huvudman eller inriktning på skolan. Skolans styrdokument
            och läroplaner är mycket tydliga med att skolan ska motverka könsmönster
            som begränsar elevernas lärande, val och utveckling.
          </p>
          <p xml:id="i-2mFkfqdvH5oLzsEx54t78L">
            Under senare år har Skolinspektionen fått flera anmälningar om
            att vissa skolor regelmässigt bedriver könsuppdelad undervisning.
            Som skäl till att permanent dela upp undervisningen har anförts
            att större delen av eleverna har en kulturbakgrund som gör att
            de uteblir om undervisningen inte är könsuppdelad. Skolinspektionens
            slutats var att det var godtagbart att dela upp flickor och pojkar
            i ämnet idrott om eleverna får en likvärdig utbildning i övrigt.
            Vi menar att det är oförenligt med skolans värdegrund och jämställdhetsuppdrag.
            Moderaterna har därför tagit initiativ till att skärpa skollagen
            så att det inte råder några som helst tvivel om att undervisningen
            i den svenska skolan inte ska vara könsuppdelad.
          </p>
          <p xml:id="i-6hbcbJx2jcD8bWni3YqVME">
            Moderaterna värnar friskolereformen och möjligheten att starta
            och driva friskolor. Samtidigt måste reformen skyddas från missbruk,
            exempelvis mot att aktörer med extrema politiska eller religiösa
            syften får inflytande över skolor i Sverige. Det krävs en förstärkt
            ägarprövning, tillsyn och kontroll för att stoppa skolor som främjar
            religiös eller politisk extremism.
          </p>
          <p xml:id="i-CEAMKRUnMfYFTjv3Fx3XKD">
            Bättre undervisning i sex och samlevnad
          </p>
          <p xml:id="i-Jsx8N1UkfvijBHe9pyDb6c">
            I Skolinspektionens granskning efterfrågar lärare kompetensutveckling
            inom flera områden som knyter an till sex och samlevnad. Det kan
            handla om faktakunskaper inom normer och hbtq, arbetsmetoder för
            att hantera svåra sex- och samlevnadsfrågor i klassrummet eller
            sex- och samlevnadsundervisningen för speciella målgrupper såsom
            nyanlända elever eller särskoleelever. Samtidigt visar granskningen
            att bara en bråkdel av lärarna får kompetensutveckling inom sex-
            och samlevnadsområdet. Det saknas också mål för arbetet i sex-
            och samlevnadsundervisningen, rektorer följer inte upp om och
            hur lärarna undervisar om sex och samlevnad och det görs sällan
            någon utvärdering. Skolinspektionen konstaterade ett behov av
            att ta upp frågor bl.a. kring grovt språkbruk, hederskultur, sexuella
            trakasserier och jämställdhet. Den senaste tidens diskussion om
            hur pornografi påverkar ungas förhållningssätt till sex och samlevnad
            belyser också vikten av en god undervisning i detta ämne i skolan.
          </p>
          <p xml:id="i-GwzomgXyv6sm7rw5TfsxZe">
            Frågor om sex och samlevnad är en bred diskussion och lämpar
            sig väl för att integreras i övergripande värdegrundsarbete och
            inom flera ämnen. Fältet spänner över frågor så som biologi, etik,
            demokrati, historia, samhällskunskap.
          </p>
          <p xml:id="i-VsU1hd7ub2bnky3ZFwpRGV">
            Moderaterna har drivit på för en översyn av landets lärarutbildningar
            i syfte att säkerställa att alla lärare får de kunskaper som krävs
            för att nå upp till skollagen och läroplanernas bestämmelser om
            hur jämställdhetsperspektiv och perspektiv rörande sex och samlevnad
            kan integreras och bli obligatoriskt i undervisningen. Därför
            välkomnar vi att nya examensmål för att blivande lärare ska ha
            kompetens att undervisa om sex och relationen införs i lärarutbildningarna
            från och med januari 2021. Det är också viktigt att säkerställa
            att lärare som behöver det har möjligheter till kompetensutveckling
            inom området under yrkeslivet.
          </p>
          <p xml:id="i-JFU9q7SFg6Zc24MULGJDbD">
            Jämställd idrott
          </p>
          <p xml:id="i-A7HQnTEaRK5vz1FT71kYJs">
            Vägen till en jämställd idrottsrörelse är fortfarande lång. I
            en analys av jämställdheten inom idrotten konstaterar Centrum
            för idrottsforskning (CIF) att kvinnor och mäns deltagande, förutsättningar
            och villkor inom idrotten är olika på i princip alla nivåer. Ojämlikheten
            framträder i andelen kvinnor och män som är medlemmar i olika
            idrotter, i andelen styrelseposter och förtroendeuppdrag, i fördelning
            av resurser och avseende idrottsliga normer och ideal. I samma
            rapport framkommer att sju av tio flickor och pojkar med svensk
            bakgrund idrottar i en förening eller klubb. Samma siffra gäller
            för pojkar med utländsk bakgrund. När det gäller flickor med utländsk
            bakgrund är det dock bara fyra av tio som utövar idrott utanför
            skolan.
          </p>
          <p xml:id="i-MAiDSqfTDxF9UKBhfwfBea">
            Mot bakgrund av detta anser Moderaterna att regeringen bör återkomma
            med förslag för att stärka jämställdheten inom svensk idrott,
            särskilt avseende hur ekonomiska medel fördelas i relation till
            kön inom svensk idrott. Som en ytterligare åtgärd bör regeringen
            se över hur ett tydligare jämställdhetsfokus kan implementeras
            inom ramen för Idrottslyftet. I Riksidrottsstyrelsens särskilda
            riktlinjer för initiativet framgick inte något sådant fokus.
          </p>
          <head xml:id="i-BUaKpRxPBM4RSkdLBpFbgX" type="h2">
            Integration
          </head>
          <p xml:id="i-B6QMGPHJVqTpMGxC2RtZXv">
            Synen på jämställdhet inom vissa invandrargrupper i Sverige skiljer
            sig från de normer och värderingar som präglar det svenska samhället.
            I sina ytterlig­heter tar det sig uttryck i kvinnofientliga traditioner
            och förhållningssätt som är oacceptabla i ett jämställt samhälle.
            I Sverige ska man själv kunna välja om man vill besöka ett badhus,
            utbilda sig eller gifta sig. Detta måste vara tydligt redan från
            dag ett i vårt land.
          </p>
          <p xml:id="i-RaXuubmAWoyvA1SZXPUMGZ">
            Ytterligare ett allvarligt integrationsproblem är att andelen
            utrikes födda kvinnor som är i arbetskraften är närmare elva procentenheter
            lägre än andelen inrikes födda kvinnor. Beräkningar visar att
            om gapet i sysselsättning mellan inrikes och utrikes födda kvinnor
            skulle slutas, så skulle det innebära en BNP-ökning med 93 miljarder
            kronor.
          </p>
          <p xml:id="i-NgGHk7R3Jv7MYPvazqxM9h">
            Att inte ha en egen försörjning innebär antingen ett bidragsberoende
            eller ett beroende av partnerns eller familjens inkomster, och
            det förminskar kvinnors handlingsutrymme. Men det drabbar inte
            bara kvinnan i relationen. Studier bekräftar att barn som lever
            i familjer där mammorna inte jobbar löper stor risk för att själva
            hamna i arbetslöshet och utan­förskap. En av de viktigaste åtgärderna
            för att både öka jämställdheten och lösa integrationsfrågan är
            därför att bryta bidragsberoende och säkra kvinnors och flickors
            frihet och trygghet. I denna motion redogör vi för de mest centrala
            integrationsförslagen kopplade till jämställdhet, för övriga förslag
            se moderaternas partimotion Så får vi ordning på Sverige - Integration.
          </p>
          <p xml:id="i-VFT74HNXB3DoTkgwyEPaHM">
            Att bryta beroendet av försörjningsstöd är inte bara centralt
            för att bekämpa utanförskapet, utan också en jämställdhetsfråga.
          </p>
          <p xml:id="i-PZSsG8hViYpTPp1QHAJRm2">
            För personer med försörjningsstöd kan marginaleffekterna att
            gå från bidrag till arbete vara stora – i klartext innebär detta
            att det inte lönar sig att ta ett jobb. Det gäller i synnerhet
            personer med barn, vilket hänger samman med att inkomstprövade
            familjestöd blir viktigare för hushållets inkomst. En rapport
            från Expertgruppen för studier i offentlig ekonomi (ESO) visar
            till exempel att sammanboende par med barn där båda har försörjningsstöd
            inte har något utbyte alls av att arbeta (detta gäller vid ingångslöner).
            Även ensamstående med flera barn har ett mycket litet utbyte av
            att arbeta.
          </p>
          <p xml:id="i-3YpKHRRufePXwrTtJ63781">
            För att fler ska gå från bidrag till arbete vill Moderaterna
            införa ett bidragstak. Det ska alltid löna sig att gå från bidrag
            till både heltidsarbete och deltidsarbete. Bidragstaket ska omfatta
            personer som har etableringsersättning eller försörjningsstöd
            av arbetsmarknadsskäl. Inom försörjningsstödet ska det alltså
            inte omfatta den som är sjuk eller av andra sociala skäl inte
            kan arbeta.
          </p>
          <p xml:id="i-NKKJMyHXYMgkE1CRLvH4Tg">
            För att fler ska gå från bidrag till arbete bör socialtjänstlagen
            skärpas så att alla kommuner ställer krav på motprestation, i
            relation till arbetsförmåga, för den som får försörjningsstöd.
            Dagens aktivitetskrav bör också få större inslag av jobbsökande.
            Det ska till exempel ställas krav i alla kommuner på att den som
            har försörjningsstöd, men som kan arbeta, ska söka arbete i hela
            landet. Aktivitetskraven i socialtjänstlagen bör även utökas.
            Den som uppbär föräldrapenning och söker kompletterande försörjningsstöd,
            ofta nyanlända kvinnor, ska åläggas ett krav på att delta i exempelvis
            språkinsatser. Den som inte fullföljer sin motprestation bör inte
            kunna räkna med fullt bidrag.
          </p>
          <p xml:id="i-NmxjJQzq3BB9Eg9fvqxVsS">
            Försörjningsstödet ges fortfarande på hushållsnivå, och utbetalning
            sker inte sällan till mannen i familjen. Försörjningsstödet bör
            istället delas mellan de vuxna i hushållet och betalas ut individuellt.
            Det skulle vara ett sätt att markera kvinnors individuella rättigheter
            och stärka inflytandet över familjens ekonomi.
          </p>
          <head xml:id="i-4LUWceUTfAjCSsUQDnyxQ4" type="h1">
            Samhällsorientering med fokus på jämställdhet
          </head>
          <p xml:id="i-RwFJgaTGdR1Yh5jmzmYwWt">
            Samhällsorienteringen är avgörande för att så tidigt som möjligt
            ge nyanlända en grundläggande förståelse för det svenska samhället.
            Moderaterna har länge drivit på för att samhällsorienteringen
            för nyanlända skulle utökas från 60 till 100 timmar, samt att
            det bör införas en avslutande examination i samhällsorientering.
            Grundläggande samhällskunskaper ska också vara ett krav för att
            få medborgarskap i Sverige.
          </p>
          <p xml:id="i-HG4tgtY7w63xX1Pj8aCkpP">
            Dessutom måste samhällsorienteringen måste stöpas om i ny form,
            med nationella kursplaner som säkerställer att undervisningen
            är likvärdig i hela landet. Kvinnors rättigheter ska belysas,
            med fokus på bland annat jämställdhet och nolltolerans mot hedersförtryck.
            Även barns och ungdomars rättigheter måste belysas tydligare.
            Förväntan på arbete och egen försörjning ska också understrykas,
            och vi måste markera vikten av lagar och regler.
          </p>
          <head xml:id="i-7wdffaW9arN2MRmZcuL4Qr" type="h3">
            Kvalificering till föräldraledighet och utökad rätt till förskola
          </head>
          <p xml:id="i-2RDdAn9LQmbEjSGJzqyrW1">
            För nyanlända kvinnor tar etableringen längre tid än för nyanlända
            män. En förklaring är att kvinnorna tar ett större ansvar för
            barn och familj. Det är också uppenbart att det nuvarande regelverket
            i föräldraförsäkringen försenar inträdet på arbetsmarknaden för
            utrikes födda kvinnor. Under de första två åren i Sverige utgörs
            närmare 40 procent av de nyanlända kvinnornas totala inkomst av
            ersättningar såsom föräldrapenning, sjukpenning och sjuk- och
            aktivitetsersättning. Motsvarande andel bland männen är sju procent.
          </p>
          <p xml:id="i-KyyPaBEuPxKUwKafkacAP1">
            För att stärka arbetslinjen för dem som aldrig fått sitt första
            jobb, och inte minst utrikes födda kvinnor, bör kvalificering
            genom arbete krävas för full föräldrapenning. För de som saknar
            sjukpenninggrundande inkomst bör föräldrapenningen begränsas till
            12 månader. Nyanlända som inte arbetar och som inte har permanent
            uppehållstillstånd ska bara ha rätt till föräldrapenning upp till
            barnets ettårsdag. Samtidigt bör rätten till förskola utökas för
            denna grupp. Med en mer generös förskola och kortare tid med föräldrapenning
            bör samtidigt kraven på att göra sig anställningsbar öka genom
            exempelvis krav på bredare arbetssökande eller att delta i utbildning.
            Det kan exempelvis handla om att delta i sfi-undervisning.
          </p>
          <p xml:id="i-AjjuiYjYpY8xJkyRZrmxzS">
            Många nyanlända kvinnor isoleras när de är föräldralediga och
            ju längre tid som går utan att de aktiveras för att komma närmare
            arbetsmarknaden, ökar risken för att de ska hamna ännu längre
            från ett arbete. Därför föreslår vi en utökad språkscreening vid
            den BVC-kontroll som görs när barnet är 2,5–3 år gammalt, där
            det även görs en bedömning av barnets språkliga nivå vad gäller
            det svenska språket. Om ett behov bedöms föreligga bör BVC i samråd
            med vårdnadshavare kontakta berörd förskola för initierandet av
            språkförskola alternativt kontakta hemkommunen för vidare kontakt
            gällande att erbjuda språkförskola för barnet.
          </p>
          <p xml:id="i-NBVb3M8Jvr8Hrj8SnJA6gb">
            I dagsläget är all kontakt och alla besök på BVC frivilliga.
            Vi föreslår nu att dagens språkscreening på BVC görs obligatorisk
            för alla barn i Sverige. Det bör också övervägas om sanktioner
            bör föreligga vad gäller föräldrar som inte deltar i den obligatoriska
            kontrollen. Vi föreslår även att kommunerna åläggs en skyldighet
            att erbjuda språkförskola för de barn som BVC uppmärksammat ha
            ett sådant behov vid sin screening.
          </p>
          <p xml:id="i-YYHPvwcfyBei84o9dPQUKs">
            För de barn som aldrig eller mycket sällan möter svenska språket
            i hemmet behövs en särskild språkförskola för att de ska kunna
            svenska tillräckligt bra när de börjar skolan. Språkförskolan
            ska rymmas inom ordinarie förskoleverksamhet. Språkförskolan innebär
            att det blir obligatoriskt för barnen att gå 15 timmar i veckan
            på förskolan och att barnen möts av pedagoger med ett språkutvecklande
            arbetssätt och en målsättning för varje barns språkutveckling.
          </p>
          <p xml:id="i-3nnD1dEPATgH2eqEX8Y5AS">
            Målgrupp är inte bara nyanlända barn utan även barn som är födda
            i Sverige. Den styrande faktorn är resultaten på den obligatoriska
            språkscreeningen vid 2,5–3 års ålder.
          </p>
          <head xml:id="i-ABYRpkFkuwwCgufk8vjKvH" type="h3">
            Jobbinspiratörer - uppsökandeinsatser av hemmavarande kvinnor
          </head>
          <p xml:id="i-U8qGMvcd45o8WitJQfDbWr">
            Det finns inte uppgifter om hur många utrikesfödda kvinnor som
            inte är inskrivna hos Arbetsförmedlingen, trots att de saknar
            sysselsättning. Det är viktigt att söka upp och etablera kontakt
            med hemmavarande kvinnor. Där kan man använda sig av den danska
            modellen med distriktsmödrar som ett verktyg. För att tydliggöra
            syftet skulle vi vilja använda benämningen ”Jobbinspiratörer”
            istället för ”Distriktsmödrar” eftersom det annars kan leda till
            andra associationer än att det handlar om förebilder som ska inspirera
            andra kvinnor till att få ett jobb. Jobbinspiratörerna är själva
            invandrade och de utses för att bilda nätverk och stötta andra
            invandrade kvinnor. Det kan även kopplas till mentorsprogram.
            Det är ett sätt att nå utrikesfödda kvinnor som idag inte aktivt
            söker arbete och att stötta de som söker arbete. Det förebygger
            instängningseffekter av utrikesfödda kvinnor, motverkar förtryckande
            hedersstrukturer och skapar nätverk för kvinnor där goda förebilder
            kan lyftas. Insatserna bör kopplas till forum för entreprenörskap
            och företagande, eftersom det visat sig att utrikesfödda kvinnor
            som är egenföretagare anställer andra utrikesfödda kvinnor.
          </p>
          <head xml:id="i-YK7QCmTAXrHJbLCypDgiyj" type="h2">
            Trygghet
          </head>
          <p xml:id="i-6fYJUHYWj9L8ba2f4WjJR8">
            En av tre kvinnor känner sig otrygga utomhus i sitt eget bostadsområde
            om kvällen. Kvinnors utsatthet för sexualbrott har ökat kraftigt
            de senaste åren. Mäns våld mot kvinnor, hedersrelaterat våld och
            förtryck är ett allvarligt samhällsproblem som orsakar stort fysiskt
            och psykiskt lidande. Det är viktigt att identifiera och genomföra
            fler konkreta åtgärder som förebygger, skyddar och straffar.
          </p>
          <head xml:id="i-HTXa8JUQLfZ2N4RQKUodeq" type="h1">
            Bättre skydd för våldsutsatta kvinnor
          </head>
          <p xml:id="i-TFDrHxki7As9jJ7zV2eTxw">
            Dödligt våld mot män och kvinnor ser annorlunda ut. När kvinnor
            dödas är det vanligast att gärningspersonen är en partner eller
            tidigare partner. I åtta av tio fall är brottsplatsen någon av
            de inblandades hem – en plats där de flesta människor med rätta
            förväntar sig trygghet. Mordet sker ofta efter en lång period
            av våld och hot. Nära hälften av brotten har föregåtts av anmälningar
            till polisen. När män faller offer för dödligt våld är det däremot
            vanligt att någon av de inblandade tillhör en kriminell miljö,
            samt att gärningspersonen inte är en familjemedlem.
          </p>
          <p xml:id="i-RfwyqwGf3YTbPDJnbErAL6">
            Ensamstående i åldern 16–24 år kvinnor med barn är den grupp
            som allra oftast utsätts för misshandel; fler än var tionde är
            utsatt. Det gäller även i jämförelse med män i olika åldrar och
            med olika familjesituation.
          </p>
          <p xml:id="i-Ma8yUzNcnn2NuiQGcX9CPC">
            Allt våld mot kvinnor är oacceptabelt och insatser mot olika
            former av relationsvåld måste ske i bättre samverkan mellan polis,
            sjukvård, socialtjänst och andra aktörer. Den som utsatts för
            brott måste få stöd, hjälp, skydd och ett bra bemötande genom
            hela rättsväsendet. En långsiktig finansiering av kvinnojourerna
            måste säkras.
          </p>
          <p xml:id="i-Ttg4j7h7ir5XXvWuAZ19tt">
            Vissa former av våldsbrott har vuxit fram som samhällsproblem
            först på senare år, medan andra sedan länge är ingrodda och allvarliga
            samhällsproblem i Sverige. Mäns våld mot kvinnor och annat våld
            i nära relationer är ett sådant problem. Mäns våld mot kvinnor
            är ett uttryck för den mest extrema formen av kvinnoförtryck,
            och måste bekämpas som den grova brottslighet det är.
          </p>
          <p xml:id="i-9QFLy1TYY8iFVhWQ38F1y7">
            De senaste fyra åren har totalt 110 kvinnor dödats och i nästan
            60 procent av fallen har kvinnan haft en relation med förövaren.
            Över tid mördas i genomsnitt cirka 15 kvinnor per år av en partner
            eller en före detta partner.
          </p>
          <p xml:id="i-JCTr8Tghf1pFio3YN73Umm">
            För att bekämpa detta föreslår vi bl.a. skärpta straff för grov
            kvinnofridskränkning.
          </p>
          <p xml:id="i-SDwhUDoYcDzzKFHWmmPTxS">
            En möjlighet för kvinnor som utsätts för upprepat hot och våld
            från exempelvis en tidigare partner är att ansöka om kontaktförbud.
            För att ett kontaktförbud med fotboja ska meddelas måste gärningsmannen
            i dag först bryta mot ett kontaktförbud utan fotboja. Det bör
            ändras. Brottsutsatta kvinnor ska inte behöva vänta på att ett
            kontaktförbud bryts innan ett kontaktförbud med fotboja be­slutas.
            Vi vill att kontaktförbud ska kunna kombineras med elektronisk
            fotboja i avsevärt fler fall än i dag, genom att fotboja ska kunna
            förekomma redan från början efter en individuell riskbedömning.
            Enligt dagens regler kan fotboja bara bli aktuellt om den som
            är dömd redan har brutit mot kontaktförbudet.
          </p>
          <p xml:id="i-RuARkPnp69t7Vg2PMz76HD">
            Vi vill även införa elektroniska personlarm som är direkt kopplade
            till Polisen för den som kontaktförbudet avser att skydda.
          </p>
          <p xml:id="i-N2ALAWFjcA5sSsq8NAaMJf">
            Den som anmält ett allvarligt brott ska inte behöva oroa sig
            för att möta sin förövare på gatan. Idag är häktning obligatoriskt
            för brott som kan leda till minst två års fängelse. Den gränsen
            bör sänkas till fängelse ett år. Denna förändring skulle, tillsammans
            med våra föreslagna straffskärpningar, innebära att personer som
            är misstänkta på sannolika skäl för grov kvinnofridskränkning
            i regel skulle häktas. Obligatorisk häktning i dessa fall innebär
            ett starkare skydd för brottsoffret ge­nom att en våldsam man
            frihetsberövas och hålls borta från hemmet i direkt anslutning
            till brottet. Det gör att våldsutövare snabbt kan frihetsberövas
            och de utsatta skyddas.
          </p>
          <head xml:id="i-RSigyFdLNnqKUyPLqhzwn8" type="h3">
            Skärpta straff för sexualbrott och effektivare utredningar
          </head>
          <p xml:id="i-Cgz24RwAp94zRfsMgbd1k6">
            Sexuellt våld är ett stort problem i olika sammanhang. Anmälningarna
            om sexualbrott fortsätter öka. Det är vanligt att offret är bekant
            med förövaren, även om bekants­kapen inte sällan gjorts så sent
            som samma dag. Mörkertalen bland sexualbrott inom relationer och
            i hemmet uppskattas vara stort.
          </p>
          <p xml:id="i-Ck75iHkRZbhTWGz57MwRxz">
            Mest utsatta är unga tjejer. Bland unga tjejer i åldern 20–24
            år uppgav 31,6 procent att de utsattes för sexualbrott år 2019,
            och i åldersgruppen 16–19 år uppgav 27,2 procent av de unga tjejerna
            att de utsatts för sexualbrott.
          </p>
          <p xml:id="i-JpSokkLutqGBofXDkixVYz">
            Unga tjejer våldtas i publikhav på festivaler och utsätts från
            tidig ålder för sexuella närmanden. Nästan hälften av alla unga
            tjejer har varit med om att någon på nätet försökt få dem att
            prata om sex eller skicka bilder med sexuellt innehåll när de
            inte velat det. Skärp straffen för sexualbrott och effektivare
            utredningar.
          </p>
          <p xml:id="i-UjiwmHDfhxAXMPXAwxFqMS">
            Moderaterna har flertalet förslag i syfte att förbättra rättsväsendets
            hantering av sexualbrott. Fler gärningsmän som gjort sig skyldiga
            till våldtäkt och andra former av sexualbrott ska lagföras – och
            dömas till strängare straff. För att nå detta mål krävs att utredningsverksamheten
            stärks, att brottsoffren får det stöd de behöver och att straffen
            skärps så att de står i proportion till brottens allvar. Varje
            polisregion ska ha en utredningsgrupp som är inriktad på sexualbrott.
            Den som utsatts för sexualbrott ska ha rätt till ett målsägarbiträde
            som uppfyller särskilda krav på kompetens och lämplighet.
          </p>
          <p xml:id="i-5maME1uXH15a4hN1mRHt7k">
            Straffen för våldtäkt är idag alltför låga med straffskalor som
            är i princip oförändrade sedan brottsbalken infördes för mer än
            50 år sedan. Moderaterna vill skärpa straffen för våldtäkt av
            normalgraden. Våldtäkt och våldtäkt mot barn ska kunna leda till
            ett fängelsestraff mellan 3 och 7 år. Det innebär att det lägsta
            straffet för våldtäkt och våldtäkt mot barn höjs från fängelse
            2 år till fängelse 3 år. Det skulle vara en kraftfull markering
            av hur allvarligt samhället ser på våldtäktsbrottet. Detta har
            riksdagen tillkännagivit för regeringen. Det är angeläget att
            regeringen skyndsamt återkommer till riksdagen med sådana förslag.
          </p>
          <p xml:id="i-VbyeuDTNErKiUPz14rB1zU">
            Inrätta Trygghetsstråk i stadskärnorna med patrullerande ordningsvakter
            och utökad rätt till kameraövervakning
          </p>
          <p xml:id="i-F9oFGVWAWbYBQRLdSJEYs9">
            Idag får kommuner anlita ordningsvakter om Polisen bedömer att
            det finns ett särskilt behov, i så kallade paragraf 3-områden.
            Det kan handla om platser där det ofta uppstår bråk eller finns
            problem med gängkriminalitet. Ett så kallat Trygghetsstråk, med
            en tydligt fastställd utformning, skulle kunna vara ett snabbspår
            för kommuner att få tillstånd att anlita ordningsvakter utöver
            paragraf 3-områden. Kameraövervakning kan vara effektivt som avskräckande
            medel. De lagar och regler som idag gäller tillstånd för att sätta
            upp kameror kan vara snåriga och strikta, exempelvis får sjukhus
            ofta avslag av Länsstyrelsen när det gäller utökad kameraövervakning
            trots flera incidenter med hot och våld mot vårdpersonal. Det
            är heller inte tillåtet att rikta kameror ut över ett större område
            från till exempel busstationer. Dessutom är handläggningstiderna
            hos Datainspektionen ofta väldigt långa. Moderaterna vill att
            kommuner och regioner som vill använda kameraövervakning, exempelvis
            inom sjukvården och på socialkontor, ska slippa ansöka om tillstånd.
            Detta undantag ska även gälla för kommunala Trygghetsstråk.
          </p>
          <head xml:id="i-XCjWY3LVX1CBeeMi8icVa2" type="h3">
            Nya verktyg för att stoppa hedersrelaterad brottslighet
          </head>
          <p xml:id="i-Kt4A69qGwSirw2S6QAiZz3">
            I Sverige ska ingen ha rätt att hindra någon annan från att gå
            ut och röra sig fritt, träffa kompisar, besöka ett badhus, jobba
            eller skaffa sig en utbildning. Men idag lever många vuxna och
            barn under hedersrelaterat våld och förtryck. Det hedersrelaterade
            våldet och förtrycket kännetecknas av att det oftast utövas kollektivt.
            Kontrollen av flickors och kvinnors sexualitet är central och
            valet av partner är inte individens eget val utan en angelägenhet
            för familjen eller hela släkten. Våldet och förtrycket drabbar
            både flickor och kvinnor, pojkar och män och det är både män och
            kvinnor som är förövare. Hbtq-personer är särskilt utsatta. Ibland
            är en och samma person både utsatt och förövare, detta gäller
            inte minst pojkar och unga män.
          </p>
          <p xml:id="i-NS3axNgbZajmctJxACRcsm">
            Religion, kultur eller kontrollbehov som utövas för att begränsa
            någon annans frihet och rätt till att bestämma över sitt eget
            liv hör inte hemma i Sverige. Hedersrelaterat våld och förtryck
            ska bekämpas med kraft. Frihet och trygghet ska gälla alla.
          </p>
          <p xml:id="i-HDjfRELsmtQwWCZpubE3Mb">
            I dag finns inget specifikt hedersbrott i brottsbalken, även
            om en del handlingar som utförs i hederns namn är kriminaliserade.
            Det som utmärker hedersrelaterade handlingar är att de ofta utövas
            kollektivt. När flera olika brott begås av en närstående person
            kan brottet grov fridskränkning bli tillämpligt. Det tar sikte
            på när en närstående person upprepat kränker någons integritet.
            Genom att lagstiftningen är begränsad till att omfatta nära anhöriga
            såsom föräldrar är den inte alltid tillämplig i en hederskontext
            då gärningarna ofta utförs av flera personer som också faller
            utanför närståendekretsen.
          </p>
          <p xml:id="i-Sd6gWLEgzRVaYJDcaxn6KS">
            En särskild brottsrubricering för hedersbrott bör därför införas
            med grov fridskränkning som förebild, men där gärningar som begås
            av flera olika personer i samförstånd ska omfattas och gärningsmannakretsen
            vidgas. En fördel vid en egen brottsrubricering är att möjligheterna
            att använda tvångsmedel förbättras, vilket kan leda till att fler
            brott utreds och att fler barn i utsatta situationer skyddas.
            Frågan har utretts och regeringen bör skyndsamt återkomma till
            riksdagen med lagförslag.
          </p>
          <p xml:id="i-3PcoreUzMyfmd1MEzqaSxm">
            Vidare vill Moderaterna kartlägga förekomsten av självutnämnda
            så kallade moralpoliser som begränsar människors frihet och upprätthåller
            informella regler genom ovälkomna påtryckningar. En sådan kartläggning
            kan bland annat tjäna som underlag för kommu­nernas, polisens
            och andra myndigheters beslut om åtgärder. Den kan även bidra
            till ökad kunskap inom civilsamhällets organisationer och öka
            allmänhetens medvetenhet om problemet.
          </p>
          <p xml:id="i-Jq8NZgLgB3FyFQ4EjZrqoL">
            Det bör även införas en möjlighet att förbjuda moralpoliser på
            offentliga platser genom ett tillträdesförbud. Det innebär att
            en viss person förbjuds att uppehålla sig inom ett visst angivet
            område om personen skapar otrygghet och begränsar andra personers
            möjlighet att röra sig fritt i samhället i syfte att upprätthålla
            en viss persons eller grupps heder. Området ska vara avgränsat.
            Det kan till exempel röra sig om ett torg eller en marknadsplats.
            Tillträdesförbudet ska kunna meddelas för en bestämd period som
            högst får vara tre månader och ska därefter kunna förlängas med
            ytterligare högst tre månader. När ett beslut om tillträdesförbud
            övervägs ska hänsyn tas till det intrång eller men i övrigt som
            det skulle innebära för den som beslutet gäller.
          </p>
          <p xml:id="i-MnCRUouGqAuSbfCzRMfepQ">
            Ett tillträdesförbud ska kunna meddelas muntligen på plats av
            en polisman och ska gälla omedelbart. Det muntliga beskedet ska
            därefter snarast följas upp med en skriftlig bekräftelse. Tillträdesförbudet
            ska därefter alltid prövas i domstol. Överträdelse av tillträdesförbudet
            ska vara straffbelagt och kunna leda till fängelse.
          </p>
          <head xml:id="i-B8KJK6cThNgc6i59JXnzuB" type="h1">
            Människohandel för sexuella ändamål
          </head>
          <p xml:id="i-XXuEfrt5JBq8cv5QdrpRKN">
            Människohandel är en form av modernt slaveri som måste bekämpas.
            I Sverige var nästan 250 vuxna personer utsatta eller potentiellt
            utsatta för människohandel under 2019. Fyra av fem var kvinnor.
            Sexuella ändamål var den vanligaste orsaken, men även tiggeri,
            arbetskraft och kriminalitet förekom. Inte sällan har människohandeln
            nära koppling till annan slags organiserad brottslighet. De utsattas
            ursprungsländer fanns både inom och utanför EU. Därför är det
            viktigt att Sverige i internationella sammanhang arbetar för att
            motverka dessa problem, till exempel genom att utveckla samarbetet
            med både Europol och Interpol.
          </p>
          <p xml:id="i-5vhUTzJpZGqWWAxX8DF9s5">
            Polisen har konstaterat att det är få fällande domar om människohandel,
            och förklarar detta med att bland annat lagstiftningen är svårtillämpad
            och komplicerad. I mitten av 2018 trädde en ny människohandelsbestämmelse
            i kraft. Det är viktigt att den nya bestämmelsen utvärderas för
            att se om den fått önskad effekt.
          </p>
          <head xml:id="i-78bfpwivaj1C6MTEXQ7MXY" type="h1">
            Utvisning av utländska våldsutövare
          </head>
          <p xml:id="i-4E1r77HAX5i31jMabiPEsJ">
            Fler våldsutövare ska utvisas efter avtjänat straff. Nuvarande
            lagstiftning kräver att gär­ningsmannen döms till minst ett års
            fängelse för att utvisning på grund av brott ska komma ifråga.
            Skärpta straff för grov kvinnofridskränkning och grov fridskränkning
            skulle med dagens regler innebära att det blir lättare att utvisa
            de som begår de här brot­ten. Idag utvisas 7 procent av samtliga
            utländska medborgare som döms för grov kvin­nofridskränkning och
            som är folkbokförda i Sverige. För utländska medborgare som inte
            är folkbokförda i Sverige är motsvarande siffra 38 procent. Moderaterna
            menar att ett brott med ett straffvärde på fängelsenivå som huvudregel
            ska leda till utvisning, även om det inte föreligger en återfallsrisk.
            En sådan förändring skulle innebära att fler fall av kvinnovåld
            skulle leda till utvisning.
          </p>
          <head xml:id="i-6oKJrUf1vDEU7XPByTxfUn" type="h2">
            Statlig förvaltning
          </head>
          <p xml:id="i-GcMK1yVCiVjoARJKvByNUy">
            Ett aktivt jämställdhetsarbete måste bedrivas inom alla relevanta
            myndigheter för att få genomslag. Att inrätta en särskild myndighet
            för jämställdhetsfrågor kan få motsatt effekt genom att arbetet
            på andra myndigheter och aktörer sidoordnas och nedprioriteras.
            Moderaterna motsatte sig därför införandet av en jämställdhetsmyndighet.
          </p>
          <p xml:id="i-42znXBsa6URResbQD1iqJp">
            Samtidigt har vi pekat på vikten av att ta tillvara den särskilda
            kompetens som redan finns uppbyggd vad gäller jämställdhet. Det
            handlar framför allt om Länsstyrelsen Östergötland och Nationellt
            centrum för kvinnofrid (NCK). Länsstyrelsen Östergötland och NCK
            har under lång tid bedrivit ett viktigt och angeläget arbete med
            att stödja brottsoffer och berörda myndigheter, och har byggt
            upp en gedigen kunskap och erfarenhet vad gäller hedersförtryck
            och våldsutsatta kvinnor. Det är viktigt att denna kompetens inte
            går förlorad. Moderaterna värnar Länsstyrelsen Östergötlands nationella
            uppdrag och menar att NCK:s verksamhet bör bedrivas vid Uppsala
            universitet fullskaligt och utan avbrott. Det är därför bra att
            regeringen i mitten på september 2020 slutligen fattade beslut
            om att Länsstyrelsen Östergötlands nationella kompetensteam ska
            utvecklas och permanentas i form av ett nationellt kompetenscentrum
            mot hedersrelaterat våld och förtryck.
          </p>
          <head xml:id="i-DittRfeq8AeE8hPmfqDHwM" type="h2">
            Lägg ner Jämställdhetsmyndigheten
          </head>
          <p xml:id="i-6CgM3GGoWtVmwLJcXgRKNP">
            Moderaterna motsatte sig införandet av en Jämställdhetsmyndighet.
            Ett aktivt jämställdhetsarbete måste bedrivas inom alla relevanta
            myndigheter för att få genomslag. Att inrätta en särskild myndighet
            för jämställdhetsfrågor kan få motsatt effekt genom att arbetet
            på andra myndigheter och aktörer sidoordnas och nedprioriteras.
            Som en konsekvens av denna bedömning anser Moderaterna att Jämställdhetsmyndigheten
            bör läggas ner och upphöra som myndighet.
          </p>
        </div>
        <div xml:id="i-5WhTSsHyS7zDRLwK5SRjYS" type="motSignatures">
          <list xml:id="i-VWhJfiP8n7uQ9dJvE5vWDq">
            <item xml:id="i-Scnxs5wcD4dQZSXwWH38H2">
              Ulf Kristersson (M)
            </item>
            <item xml:id="i-XRxouJg9DPE1mMTtgE9LwU">
              Tobias Billström (M)
            </item>
            <item xml:id="i-KhmkqtXQT2FaCcx8814RRr">
              Jessika Roswall (M)
            </item>
            <item xml:id="i-Pt4CFx5UCMKjrN9ZfTGvoB">
              Hans Wallmark (M)
            </item>
            <item xml:id="i-DytgVi9PfyLCBXSJidqcUf">
              Karin Enström (M)
            </item>
            <item xml:id="i-6PhhQUMnSCbXUbsm5ErLbt">
              Elisabeth Svantesson (M)
            </item>
            <item xml:id="i-YYCZzWZjjRm8ynwiwknLHJ">
              Lars Hjälmered (M)
            </item>
            <item xml:id="i-Se9MXkLjf4rLhBmCHUn4zz">
              Sten Bergheden (M)
            </item>
            <item xml:id="i-9PPvPUxESwB8mXSEB9YYFE">
              Johan Forssell (M)
            </item>
            <item xml:id="i-X6gD7HCXoUWGjLaQnwQcX6">
              Camilla Waltersson Grönvall (M)
            </item>
            <item xml:id="i-TTQ3jSpBRedUkW1dggH4cg">
              Mats Green (M)
            </item>
            <item xml:id="i-YZRXVrh6TqNSt784rLKBfu">
              Mattias Karlsson i Luleå (M)
            </item>
            <item xml:id="i-CBuNXqzY8ateeV79ySVbH2">
              Maria Malmer Stenergard (M)
            </item>
          </list>
        </div>
      </div>
    </body>
  </text>
</TEI>
