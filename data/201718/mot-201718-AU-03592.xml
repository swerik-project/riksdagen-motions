<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-AU-03592">
  <teiHeader>
    <fileDesc>
      <titleStmt>
        <title>Hela Sverige ska jobba</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3592 av Ulf Kristersson m.fl. (M)</title>
          <idno type="rdwebb">H5023592</idno>
          <rs type="number">3592</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H5023592/text</ref>
          <ref type="dokument_url_html">http://data.riksdagen.se/dokument/H5023592</ref>
          <ref type="dokumentstatus_url_xml">http://data.riksdagen.se/dokumentstatus/H5023592</ref>
          <ref type="docx">http://data.riksdagen.se/fil/534AE950-11FE-4BDA-AB95-F1994888F429</ref>
          <ref type="pdf">http://data.riksdagen.se/fil/63FB158E-7DE7-48A3-9CC2-613DF963A4D9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ev13DrJjHbo85jEmQ5EPLM</idno>
            <name>Ewa Thalén Finné</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Ey2xJ5PQcAYBGtnz2AK3qu</idno>
            <name>Anti Avsan</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5BpKZwq8Nrrge7Ep1aDZB9</idno>
            <name>Lotta Finstorp</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Evjo9hsKrPvb3KMyegAipb</idno>
            <name>Cecilia Magnusson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-44Lz1zEGSdZUnnPFMDKmzD" type="signed"/>
        <correspContext corresp="i-44Lz1zEGSdZUnnPFMDKmzD">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-Ev13DrJjHbo85jEmQ5EPLM"/>
          <note type="signatory" corresp="i-Ey2xJ5PQcAYBGtnz2AK3qu"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-5BpKZwq8Nrrge7Ep1aDZB9"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-Evjo9hsKrPvb3KMyegAipb"/>
          <note type="signatory" corresp="i-84DiaFjYsBoBUQnKJiSte9"/>
        </correspContext>
        <correspAction xml:id="i-7UgZ7tCF5BE7vX9s2B3jVo" type="submitted">
          <date when="2017-10-05"/>
          <time when="14:44:24"/>
        </correspAction>
        <correspAction xml:id="i-HPEhx6Stvssd3ZjvNyji4u" type="reviewed">
          <date when="2017-10-05"/>
          <time when="16:00:53"/>
        </correspAction>
        <correspAction xml:id="i-2Si9vJC4YaUsvTcnV5sKqA" type="referred">
          <date when="2017-10-13"/>
        </correspAction>
        <correspAction xml:id="i-2xFrxgkdSxH9M4DT6Qnn7U" type="assigned">
          <date when="2018-09-19"/>
          <time when="10:09:33"/>
        </correspAction>
        <correspContext corresp="i-2xFrxgkdSxH9M4DT6Qnn7U">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-7zMPpBeT4JhfQCXPfEeYpa" type="behandlas_i"/>
        <correspContext corresp="i-7zMPpBeT4JhfQCXPfEeYpa">
          <ref type="uppgift">2017/18:AU4</ref>
          <ref type="ref_dok_id">H501AU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-T31zaovuYa3zo3rm7XmZkF" type="behandlas_i"/>
        <correspContext corresp="i-T31zaovuYa3zo3rm7XmZkF">
          <ref type="uppgift">2017/18:UbU2</ref>
          <ref type="ref_dok_id">H501UbU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UbU2</ref>
          <ref type="ref_dok_titel">Utgiftsområde 15 Studiestöd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NzhUvpLRvtSEdgr3UzU4Ux" type="behandlas_i"/>
        <correspContext corresp="i-NzhUvpLRvtSEdgr3UzU4Ux">
          <ref type="uppgift">2017/18:FiU3</ref>
          <ref type="ref_dok_id">H501FiU3</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU3</ref>
          <ref type="ref_dok_titel">Utgiftsområde 25 Allmänna bidrag till kommuner</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5w94kAZhD6kGui2FuudxRj" type="behandlas_i"/>
        <correspContext corresp="i-5w94kAZhD6kGui2FuudxRj">
          <ref type="uppgift">2017/18:SoU13</ref>
          <ref type="ref_dok_id">H501SoU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SoU13</ref>
          <ref type="ref_dok_titel">Socialtjänstfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BFLK3defanRghBxp3zZUQm" type="behandlas_i"/>
        <correspContext corresp="i-BFLK3defanRghBxp3zZUQm">
          <ref type="uppgift">2017/18:SfU1</ref>
          <ref type="ref_dok_id">H501SfU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5y6NabyEwAAUohXkHmLhus" type="behandlas_i"/>
        <correspContext corresp="i-5y6NabyEwAAUohXkHmLhus">
          <ref type="uppgift">2017/18:SkU12</ref>
          <ref type="ref_dok_id">H501SkU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SkU12</ref>
          <ref type="ref_dok_titel">Skatteförfarande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SfXrTBCeRSfchDyTtZwa5" type="behandlas_i"/>
        <correspContext corresp="i-SfXrTBCeRSfchDyTtZwa5">
          <ref type="uppgift">2017/18:AU9</ref>
          <ref type="ref_dok_id">H501AU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU9</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SEtH3y7siJqdj9Bz7Bys3q" type="behandlas_i"/>
        <correspContext corresp="i-SEtH3y7siJqdj9Bz7Bys3q">
          <ref type="uppgift">2017/18:UbU16</ref>
          <ref type="ref_dok_id">H501UbU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UbU16</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JN3rw9RLhstKEwv6YN5jQQ" type="behandlas_i"/>
        <correspContext corresp="i-JN3rw9RLhstKEwv6YN5jQQ">
          <ref type="uppgift">2017/18:FiU1</ref>
          <ref type="ref_dok_id">H501FiU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU1</ref>
          <ref type="ref_dok_titel">Statens budget 2018 Rambeslutet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-w1ruUaERnqbvLz4ahTisg" type="behandlas_i"/>
        <correspContext corresp="i-w1ruUaERnqbvLz4ahTisg">
          <ref type="uppgift">2017/18:AU2</ref>
          <ref type="ref_dok_id">H501AU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU2</ref>
          <ref type="ref_dok_titel">Utgiftsområde 14 Arbetsmarknad och arbetsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-VxsxeVEsaAiFLpENjZmkMg" type="motHeader">
        <div xml:id="i-Caz88CSZeu5TQGbsGN1pxt" type="motTitle">
          Motion till riksdagen 2017/18:3592 av Ulf Kristersson m.fl. (M)
          Hela Sverige ska jobba
        </div>
      </div>
      <div xml:id="i-W2K1CGtFwXELeFyLZrbXvx" type="motBody">
        <div xml:id="i-AviBtaPyi4Ls7srFDyRUCa" type="motProposal" subtype="förslag">
          <head xml:id="i-Dj8ooMFc5SgGFuHjk4zm7N">
            Förslag till riksdagsbeslut
          </head>
          <list xml:id="i-Rcbm714www4PuLYtRDoDqp" style="ol">
            <item xml:id="i-VNzdk92xLUhBEhkWxJ2ict">
              Riksdagen ställer sig bakom det som anförs i motionen om jobbmålen
              att i ett första steg halvera jobbklyftan mellan inrikes och utrikes
              födda samt att en halv miljon nya jobb ska kunna skapas till 2025
              och tillkännager detta för regeringen.
            </item>
            <item xml:id="i-3LZU245e972pggL2ocJ9HA">
              Riksdagen ställer sig bakom det som anförs i motionen om att
              öka drivkrafterna att arbeta genom att sänka skatten på arbete
              för alla som jobbar, med tyngdpunkten på låga inkomster, och detta
              tillkännager riksdagen för regeringen.
            </item>
            <item xml:id="i-BFmJAdxcVCRdv95R5RzsrL">
              Riksdagen ställer sig bakom det som anförs i motionen om en utökad
              jobbstimulans i försörjningsstödet och tillkännager detta för
              regeringen.
            </item>
            <item xml:id="i-ECbgxMCsQzKU3PK8MgvCLb">
              Riksdagen ställer sig bakom det som anförs i motionen om att
              arbetslöshetsförsäkringen bör förändras för att bli en effektiv
              omställningsförsäkring och tillkännager detta för regeringen.
            </item>
            <item xml:id="i-B34r31KpiPdd58D5QYoikr">
              Riksdagen ställer sig bakom det som anförs i motionen om att
              tiden med statlig ersättning vid arbetslöshet bör begränsas till
              tre år och tillkännager detta för regeringen.
            </item>
            <item xml:id="i-QhDMUZaufQUMFZQm7KBXkC">
              Riksdagen ställer sig bakom det som anförs i motionen om en strikt
              arbetslinje i försörjningsstödet med tydligare aktivitetskrav
              och tillkännager detta för regeringen.
            </item>
            <item xml:id="i-VCj78AdQJ5XhkggZcKL7fv">
              Riksdagen ställer sig bakom det som anförs i motionen om ett
              bidragstak i försörjningsstödet och etableringsersättningen för
              en stärkt arbetslinje och tillkännager detta för regeringen.
            </item>
            <item xml:id="i-MfZHKQpoL4iLRrd9gQRS1v">
              Riksdagen ställer sig bakom det som anförs i motionen om att
              kommunerna bör ta över huvudansvaret för personer som varit arbetslösa
              i mer än tre år och tillkännager detta för regeringen.
            </item>
            <item xml:id="i-UJkh4UKScgdS69sZRaMgLC">
              Riksdagen ställer sig bakom det som anförs i motionen om att
              införa inträdesjobb, en förenklad anställning för nyanlända och
              unga upp till 23 år utan gymnasieexamen och tillkännager detta
              för regeringen.
            </item>
            <item xml:id="i-HnymkdaPh2WLR8k9Lxenhd">
              Riksdagen ställer sig bakom det som anförs i motionen om ett
              förenklat regelverk för subventionerade anställningar och tillkännager
              detta för regeringen.
            </item>
            <item xml:id="i-YWocN6N3MvcJTT3gFfVuEK">
              Riksdagen ställer sig bakom det som anförs i motionen om att
              trygghetsanställningar, en anställningsform som ger samma rättigheter
              som när man omfattas av kollektivavtal, bör införas om arbetsmarknadens
              parter inte förmår att träffa avtal om enkla jobb, och detta tillkännager
              riksdagen för regeringen.
            </item>
            <item xml:id="i-46Ce7FFAcGtA7R3aAJNeVC">
              Riksdagen ställer sig bakom det som anförs i motionen om ett
              förstärkt och utvecklat RUT-avdrag och tillkännager detta för
              regeringen.
            </item>
            <item xml:id="i-2tvihZbBgLaGhQjbuxy64y">
              Riksdagen ställer sig bakom det som anförs i motionen om att
              pröva möjligheten för Samhall att erbjuda tillfälliga anställningar
              inom ramen för grunduppdraget och tillkännager detta för regeringen.
            </item>
            <item xml:id="i-V4Y4Rvt1phiexaXrLprm4w">
              Riksdagen ställer sig bakom det som anförs i motionen om att
              förlänga provanställningen från sex till tolv månader för att
              sänka trösklarna in på arbetsmarknaden för unga och nyanlända
              och tillkännager detta för regeringen.
            </item>
            <item xml:id="i-YAGRmrwKjGv6sgegxyB5vd">
              Riksdagen ställer sig bakom det som anförs i motionen om att
              turordningsreglerna i LAS i högre grad ska baseras på kompetens
              och tillkännager detta för regeringen.
            </item>
            <item xml:id="i-Qc3qisSy9uX7jkAsQYwtd2">
              Riksdagen ställer sig bakom det som anförs i motionen om att
              se över företrädesrätten till anställning i LAS och tillkännager
              detta för regeringen.
            </item>
            <item xml:id="i-Bn6YhziAqpz6H35kwRHHpb">
              Riksdagen ställer sig bakom det som anförs i motionen om att
              minska kostnaderna för arbetsgivare i samband med uppsägningstvister
              och tillkännager detta för regeringen.
            </item>
            <item xml:id="i-LNpafkU2H8ZCMb6Zi8opRU">
              Riksdagen ställer sig bakom det som anförs i motionen om bättre
              möjligheter att finansiera studier mitt i livet och tillkännager
              detta för regeringen.
            </item>
            <item xml:id="i-ELp58LS9dtqZCpSt5ypHdF">
              Riksdagen ställer sig bakom det som anförs i motionen om en nationell
              studie- och jobbrådgivning och tillkännager detta för regeringen.
            </item>
            <item xml:id="i-9BfKSei7LspAwKJzo3J1Zt">
              Riksdagen ställer sig bakom det som anförs i motionen om reformer
              för att anpassa utbildningsväsendet bättre till arbetsmarknadens
              efterfrågan och yrkesverksammas behov av omställning och kompetensutveckling
              och tillkännager detta för regeringen.
            </item>
            <item xml:id="i-7rU97Nzt16Ab8SQzJMDnu2">
              Riksdagen ställer sig bakom det som anförs i motionen om bättre
              förutsättningar för delningsekonomin och tillkännager detta för
              regeringen.
            </item>
            <item xml:id="i-8qETxEVNCe3MkfdH4DvdoV">
              Riksdagen ställer sig bakom det som anförs i motionen om ökade
              möjligheter och drivkrafter för att jobba längre och tillkännager
              detta för regeringen.
            </item>
            <item xml:id="i-7BFoXG1n8PpXTMkTBqg1Hg">
              Riksdagen ställer sig bakom det som anförs i motionen om reformer
              för att fler ska våga prova på att starta företag eller att bli
              egenanställda och tillkännager detta för regeringen.
            </item>
            <item xml:id="i-9QPvZ3ApcgvHC5JVX8HCTC">
              Riksdagen ställer sig bakom det som anförs i motionen om att
              ge Arbetsmiljöverket i uppdrag att stärka tillsynen av och sanktioner
              för arbetsgivare inom yrkesgrupper med särskilt hög sjukfrånvaro
              och tillkännager detta för regeringen.
            </item>
            <item xml:id="i-UD33UqWziYyfXfeJjSc5qU">
              Riksdagen ställer sig bakom det som anförs i motionen om att
              möjligheten till sympatiåtgärder bör begränsas genom införandet
              av en proportionalitetsprincip och tillkännager detta för regeringen.
            </item>
            <item xml:id="i-AZfYoRiG5ogknYj4EomNtt">
              Riksdagen ställer sig bakom det som anförs i motionen om att
              sanktioner bör införas kopplade till arbetstagarorganisationers
              skyldighet att lämna in kollektivavtalsvillkor till Arbetsmiljöverket
              och tillkännager detta för regeringen.
            </item>
            <item xml:id="i-PTS5Sc2zBqKQAwYxu6CbrG">
              Riksdagen ställer sig bakom det som anförs i motionen om att
              återinföra lex Laval för att förbättra kompetensförsörjningen
              och rörligheten inom EU och tillkännager detta för regeringen.
            </item>
          </list>
        </div>
        <div xml:id="i-XZHqUaPqJveb1DEYAecuKP" type="motContent">
          <head xml:id="i-SLmeAvTNB5wdJTRrmUFHAi" type="h1">
            Motivering
          </head>
          <p xml:id="i-MDVotmPiMCVk3KKJUsXxH">
            Sverige ska vara ett land som håller ihop – där alla ska kunna
            komma till sin rätt, stå på egna ben och ges möjlighet att växa.
            Alla jobb behövs och alla människor behövs. Hela Sverige ska jobba
            och därför måste det alltid löna sig att arbeta. Vårt välstånd
            kommer från flit och företagsamhet och ska inte tas för givet.
            I en osäker omvärld med tilltagande internationell konkurrens
            behövs moderat politik för fler jobb och en stark
          </p>
          <head xml:id="i-RqmLfzD3FPht9rN2WYmRzd" type="h1">
            ekonomi mer än någonsin, för att säkerställa vår långsiktiga
            välfärd.
          </head>
          <p xml:id="i-QF1GEKPgEsmLMX8TNbS3n4">
            Två jobbmål vägleder oss: att i ett första steg halvera jobbklyftan
            mellan inrikes och utrikes födda och att en halv miljon nya jobb
            ska kunna skapas till år 2025. I dag utmanas Sveriges styrka och
            sammanhållning av en allt mer tudelad arbetsmarknad. Samtidigt
            som det går bra för de allra flesta så finns det många som aldrig
            får chansen till ett jobb.
          </p>
          <p xml:id="i-GhzKspgW5VWx1CGNBCvxrw">
            En av sju svenskar befinner sig i utanförskap och lever av bidrag
            i stället för att arbeta. I 130 områden är utanförskapet särskilt
            stort. I dessa områden går inte ens hälften av de vuxna till jobbet
            på morgonen. Många barn får se sina föräldrar gå sysslolösa. En
            stor andel av de som har det svårast på den svenska arbetsmarknaden
            har invandrat till Sverige. Jobbklyftan mellan utrikes och inrikes
            födda måste minska och integrationen måste förbättras om inte
            utanförskapet ska växa och bita sig fast.
          </p>
          <p xml:id="i-N9T2y5kJHSWFJcKwLvnhJG">
            Utanförskap är farligt för individen men också för hela samhället.
            Att inte ha ett jobb att gå till, känna sig behövd eller kunna
            försörja sig kan leda till en känsla av hopplöshet, vilket också
            kan vara en grogrund för kriminalitet och ett växande skuggsamhälle.
            Och varje krona som går till bidrag är en krona som i stället
            kunde användas till skola, vård och polis eller vara kvar hos
            dem som annars inte skulle få tillvaron att gå ihop. Därför måste
            arbetslinjen utvecklas. Vi ska göra vår del för att riva de hinder
            som finns för att ta sig in i samhället och skapa förutsättningar
            för en mer rättvis arbetsmarknad. Det första jobbet kanske är
            på prov eller inte blev vad man hade tänkt sig, men det är ett
            jobb som ger möjlighet att ta nästa steg och försörja sig själv.
            Därför ska det alltid löna sig mer att jobba än att leva på bidrag.
            Flit och ansträngningar ska belönas.
          </p>
          <p xml:id="i-TP6kxUXdmsKuE46deQKGNU">
            I denna motion presenterar vi Moderaternas politik för att fler
            ska kunna komma in på arbetsmarknaden. Det handlar om reformer
            som gör det mer lönsamt att arbeta, som ökar efterfrågan på arbetskraft
            och förbättrar matchningen. Eftersom en allt större del av de
            arbetslösa är utrikes födda är de insatser som ges under den första
            tiden som nyanländ i Sverige viktiga. De presenteras närmare i
            Moderaternas motion ”En bättre start – integration som fungerar”.
          </p>
          <head xml:id="i-3MGg8qWm86v4tdy6u9EQ6o" type="h2">
            Arbete och ansträngning ska alltid löna sig
          </head>
          <p xml:id="i-FgTcRTYCprZPauRawr5MvQ">
            Trots alliansregeringens reformer för att stärka arbetslinjen
            lönar det sig fortsatt alltför dåligt att arbeta, i synnerhet
            för den med låga inkomster. Det bidrar till ett lägre arbetskraftsdeltagande
            och en högre arbetslöshet. Skattesystemet skapar tillsammans med
            bidragssystemen fortsatt höga trösklar för dem som har låga inkomster.
            Det medför att många får svårt att komma in på arbetsmarknaden
            och att antalet arbetade timmar i ekonomin riskerar att bli färre.
          </p>
          <head xml:id="i-Ab4WUkrGaZd3ksShbMDkMC" type="h3">
            Sänkt skatt på arbete för alla som jobbar, med tyngdpunkt på
            låga inkomster
          </head>
          <p xml:id="i-DrGQu7kphteyUcxRjUcytK">
            Trösklarna in till arbetsmarknaden är fortsatt höga för personer
            med låga inkomster; för ensamstående är de bland de högsta bland
            OECD-länderna. Exempelvis har en ensamstående kvinna med två barn
            tre gånger så höga skattekilar i Sverige – det vill säga summan
            av inkomstskatt och arbetsgivaravgift minus familjeförmåner –
            än om hon bott i Danmark. I flera anglosaxiska länder har personer
            med lägre inkomster negativa skattekilar. Skattelättnader för
            dem som arbetar, särskilt riktat mot dem som har låga inkomster,
            är en internationellt sett vanlig och väl utvärderad reform för
            att bidra till ökad sysselsättning. Liknande skattelättnader finns
            exempelvis i Danmark, Finland, Frankrike, Storbritannien, Kanada,
            Nederländerna och USA enligt OECD.
          </p>
          <p xml:id="i-NK7qAjE47iBteHLoDo2ZC2">
            Moderaterna vill genomföra den största jobbskattereformen sedan
            2006 och som på sikt möjliggör för 17 000 fler jobb. Skattesänkningen
            ska gälla alla som arbetar men samtidigt ha en tyngdpunkt som
            är inriktad mot låga inkomster. Normalinkomsttagare som bussförare,
            förskollärare och elektriker får behålla nära 500 kronor mer varje
            månad och lokalvårdare nära 400 kronor mer. På så sätt säkerställer
            vi att det alltid lönar sig att jobba och att gå från deltidsarbete
            till heltid.
          </p>
          <p xml:id="i-Jn8phhArvQLPUTQDTCnHJE">
            Med inriktningen mot låga inkomster kan effekten förväntas vara
            större för framförallt de utrikes födda som står långt från arbetsmarknaden.
            Därmed bidrar skattesänkningen också till att nå målet om att
            halvera jobbklyftan mellan inrikes och utrikes födda svenskar.
          </p>
          <head xml:id="i-R4MUbJEF9G34BDC3EE9tfb" type="h3">
            Utökad jobbstimulans i försörjningsstödet
          </head>
          <p xml:id="i-au5iEJukC37BpD8sRSMh4">
            Tidigare var försörjningsstödet utformat så att varje krona man
            fick genom arbete innebar att försörjningsstödet trappades av
            med lika mycket. Detta skapade hinder för människor att ta ett
            jobb och belönade inte egna ansträngningar. Alliansregeringen
            införde därför en jobbstimulans i försörjningsstödet, som innebär
            att 25 procent av en arbetsinkomst är undantagen under högst två
            år när det beräknas hur mycket stöd en person med långvarigt försörjningsstöd
            är berättigad till.
          </p>
          <p xml:id="i-LCuxhUQySwTt1Lopubukjv">
            Fortfarande är dock trösklarna till jobb höga. Att gå från försörjningsstöd
            till ett deltidsjobb lönar sig till exempel inte tillräckligt.
            Den jobbstimulans som i dag finns i försörjningsstödet bör därför
            utökas från 25 procent till 40 procent. För en ensamstående tvåbarnsförälder
            som får ett halvtidsjobb som vårdbiträde skulle en jobbstimulans
            om 40 procent kunna innebära ytterligare tusen kronor mer i plånboken
            varje månad.
          </p>
          <p xml:id="i-MPRgrjyCTPQVsCFnixtS7o">
            Samtidigt har stimulansen inte använts i någon högre utsträckning.
            Utöver att utöka stimulansen vill vi därför även se över dess
            konstruktion, för att möjliggöra för fler att få del av den.
          </p>
          <head xml:id="i-Mwkv2xi51yHbhtZ8aKven3" type="h2">
            Stärk arbetslinjen i bidragssystemen
          </head>
          <p xml:id="i-CQnDF57Yr5a7mEvz3Rtjjy">
            Utformningen av bidrags- och ersättningssystemen påverkar drivkrafterna
            för att jobba och är avgörande för att få fler i arbete. Att tydliggöra
            och förenkla systemen innebär också att alla vet vad som förväntas
            av dem, och vad de i sin tur kan förvänta sig från samhället.
          </p>
          <p xml:id="i-EdwGBpBJAydLiFvBNjFKgC">
            En skärpt arbetslinje och bidragstak skapar fler jobb, samtidigt
            som vi säkerställer att svenska folkets samlade skattepengar oftare
            går till välfärd än till bidrag. Det vinner hela Sverige på.
          </p>
          <head xml:id="i-YC1kxJBKKdvfkGQrdpeKey" type="h3">
            Ökade drivkrafter till arbete i ersättningarna vid arbetslöshet
          </head>
          <p xml:id="i-BVYX5QFrPcbF39GYSy7G69">
            Arbetslöshetsförsäkringen reformerades under alliansregeringen
            i syfte att uppmuntra till arbete, öka sysselsättningen och stärka
            dess roll som omställningsförsäkring. Enligt ekonomiska bedömare
            som Konjunkturinstitutet och Riksbanken leder reformer av detta
            slag till ett ökat deltagande på arbetsmarknaden och därmed till
            ökad sysselsättning. Höjningen av arbetslöshetsförsäkringen som
            regeringen genomförde 2016 har nu en motsatt effekt. En hög arbetslösersättning
            förlänger arbetslöshetsperioderna eftersom det leder till att
            människor skjuter upp sitt jobbsökande eller ställer högre krav
            för att acceptera ett nytt jobb.
          </p>
          <p xml:id="i-LFLbwHqpfN4EyNv686ckwD">
            Det är viktigt att värna a-kassans roll som omställningsförsäkring
            och tiden för a-kassa bör därför kortas. Moderaterna föreslår
            att antalet ersättningsdagar med a-kassa begränsas till ett år,
            eller 265 ersättningsdagar. Förslaget påverkar dock inte personer
            med försörjningsansvar för barn under 18 år. Nivån på taket i
            a-kassan, samt ersättningens avtrappning, bör fortsatt vara sådan
            att den tydligt uppmuntrar till att söka och skaffa jobb. Moderaterna
            föreslår därför att taket i arbetslöshetsförsäkringen under de
            100 första dagarna av arbetslösheten uppgår till 760 kronor per
            dag och därefter uppgår till 680 kronor per dag. Förslaget innebär
            en högre nivå de 100 första dagarna jämfört med den försäkring
            som gällt fram till regeringens höjning, men ger starkare drivkrafter
            till arbete än regeringens förslag. Samtidigt säkerställer avtrappningen
            av ersättningen att den tydligt uppmuntrar till att söka och skaffa
            jobb.
          </p>
          <p xml:id="i-Wv2LwZKztzWU3mpVztVYij">
            Även andra ersättningar vid arbetslöshet påverkar de arbetssökandes
            drivkrafter för arbete. Ersättningarna ska stötta omställning
            till ett nytt jobb, inte vara en långsiktig försörjning. I dag
            kan dock många vara arbetslösa under väldigt lång tid med bibehållen
            ersättningsnivå. Efter att ersättningsdagarna i a-kassan tagit
            slut kan den som deltar i ett arbetsmarknadspolitiskt program
            får aktivitetsstöd eller utvecklingsersättning. För aktivitetsstödet
            gäller samma ersättningsnivåer som i arbetslöshetskassan för de
            som haft a-kassa. Aktivitetsstöd kan den arbetssökande sedan få
            så länge personer deltar i program. En bortre parentes för de
            här stöden bör införas. Efter tre års arbetslöshet ska möjligheten
            till andra ersättningar än försörjningsstöd upphöra.
          </p>
          <head xml:id="i-GmBPMpry9mfqs3fsxmgkof" type="h3">
            Inför en strikt arbetslinje i försörjningsstödet
          </head>
          <p xml:id="i-ByCD9p9w571Zpx8HdjJniz">
            Internationell forskning visar att kombinationen av aktivitetskrav
            och ekonomiska incitament har störst betydelse för att minska
            bidragstagandet och öka sysselsättningen. Därför ska det alltid
            löna sig att arbeta, men samtidigt bör kraven på dem som lever
            på bidrag öka.
          </p>
          <p xml:id="i-QidwCwVAWJSQBqf8cikH44">
            För det första bör de aktivitetskrav som finns inom försörjningsstödet
            skärpas. Aktivitetskraven för den som kan arbeta bör få större
            inslag av jobbsökande. Det bör till exempel ställas krav i alla
            kommuner på att söka arbete även utanför det geografiska område
            där den sökande bor, redan från första dagen med försörjningsstöd.
          </p>
          <p xml:id="i-JJDqHYLLJcit9AvnFHdqz">
            Det bör också ställas krav på motprestation från den som har
            försörjningsstöd av arbetsmarknadsskäl i form av krav på att delta
            i enklare samhällsnyttiga insatser inom kommunens verksamhet eller
            det lokala civilsamhället. För att kunna anpassas till den enskildes
            förutsättningar och till vilka förutsättningar kommunerna har,
            ska det vara upp till kommunen att besluta om vad den samhällsnyttiga
            insatsen ska bestå av.
          </p>
          <p xml:id="i-Mm2Qz5CNPGqqCiyZitoN6Z">
            För det andra bör aktivitetskraven också utökas. För den som
            uppbär föräldraförsäkring och söker kompletterande försörjningsstöd,
            ofta nyanlända kvinnor, bör det ställas krav på att delta i exempelvis
            språkinsatser.
          </p>
          <p xml:id="i-FcRJKFxUbvshtbDs2GJBTB">
            Dagens aktivitetskrav gäller inte heller den som söker försörjningsstöd
            av sociala skäl. Även här bör socialtjänstlagen ändras för att
            ge kommunerna möjlighet att kräva deltagande i sociala åtgärder.
            För den som lider av missbruk kan motivationsinsatser eller missbruksvård
            vara exempel på aktiviteter som förväntas som motprestation.
          </p>
          <p xml:id="i-9ecmUmiqgkvPVZQsFRxtX6">
            Det långsiktiga målet med socialtjänstens arbete med försörjningsstöd
            bör också vara att alla ska komma i egen försörjning. I dag syftar
            dock inte alltid den individuella handlingsplanen som upprättas
            inom arbetet med försörjningsstödet till egen försörjning. Alla
            individuella handlingsplaner bör ha egen försörjning som mål.
          </p>
          <p xml:id="i-Jqf7BL8yXvku94W8FEyMbm">
            Vårt samhälle är ingen kravlös gemenskap. Ingen får ta sig rätten
            att leva på andra när man kan göra rätt för sig. Den som inte
            fullföljer sin motprestation kan därför inte räkna med fullt bidrag.
            Om den enskilde, som kan arbeta, utan godtagbart skäl avböjer
            från att delta i eller uteblir från den insats som anvisats för
            motprestation, bör försörjningsstödet sättas ned motsvarande det
            uteblivna deltagandet. Om den enskilde konsekvent uteblir bör
            försörjningsstödet kunna sättas ner ytterligare och ytterst dras
            in. Eventuell indragning av försörjningsstöd ska dock inte påverka
            familjer med barn.
          </p>
          <p xml:id="i-5VfTbTnkJQw84S6ztSd8og">
            Bidrag ska ge alla en grundläggande trygghet och ska därför prövas
            efter behov. Samtidigt kan kommunerna i dag besluta om generella
            undantag i inkomstprövningen eller behovsbedömningen som gör att
            försörjningsstödet blir mer generöst. För att öka drivkrafterna
            till arbete bör det i stället fastställas att riksnormen ska vara
            det enda som får prövas. Det innebär inte att ett hushåll alltid
            får lika mycket som ett annat eftersom försörjningsstödet fortsatt
            utgår från en individuell bedömning, men det innebär att inga
            generella undantag ska förekomma.
          </p>
          <p xml:id="i-D2dCi5VTV9cFhFHNAPciAE">
            Att inkomstskatten individualiserades anses vara en viktig anledning
            till att kvinnor arbetar i så hög utsträckning i Sverige. Det
            lönade sig helt enkelt bättre för kvinnorna att börja arbeta när
            deras inkomst inte räknades ihop med männens. Försörjningsstödet
            ges dock fortfarande på familjenivå. Möjligheterna att individualisera
            inkomstgränserna för arbetsinkomster i försörjningsstödet bör
            ses över. Detta gjordes för bostadsbidragen 1997 och har visat
            sig öka arbetsutbudet.
          </p>
          <p xml:id="i-JQ6fGzPrHnZeuHXyXHmqq4">
            I dag betalas också försörjningsstödet i normalfallet ut till
            mannen i familjen. Detta bör ändras så att försörjningsstödet
            betalas ut jämlikt mellan män och kvinnor.
          </p>
          <p xml:id="i-Ds6bJAM1UCZK1MHJDRoWkc">
            Sverige behöver också bättre kontroller i bidragssystemen. Nolltolerans
            mot felaktigheter och fusk ska gälla. För att säkerställa att
            den som är i behov av försörjningsstöd får rätt insatser och stöd
            är hembesök ett viktigt verktyg, men hembesök ger också möjlighet
            att upptäcka oegentligheter. Socialtjänstlagen bör därför ändras
            i syfte att alla kommuner ska göra regelbundna och vid behov oanmälda
            hembesök hos försörjningsstödsmottagare. Den som inte accepterar
            hembesök bör inte ha rätt till försörjningsstöd. Eventuell indragning
            av försörjningsstöd ska dock inte påverka familjer med barn.
          </p>
          <head xml:id="i-GfxGytnMi5VrYLVkxmFkzz" type="h3">
            Bidragstak i försörjningsstödet och etableringsersättningen
          </head>
          <p xml:id="i-VKR34YfJHbutPfSYvW84BW">
            När bidrag staplas på varandra kan den samlade bidragsinkomsten
            bli så hög att steget in på arbetsmarknaden försenas eller helt
            uteblir. I dag kan till exempel de samlade bidragen för en familj
            med tre barn uppgå till nära 28 000 kronor efter skatt. Det är
            orimligt.
          </p>
          <p xml:id="i-3zD7FuNUdY2JYVs5cc8ygh">
            I Sverige ska en självklar princip gälla: ingen som kan jobba
            ska tjäna mer på bidrag än på arbete. För att säkerställa att
            det alltid ska löna sig att arbeta ska ett bidragstak införas
            i försörjningsstödet och etableringsersättningen. Den exakta utformningen
            av bidragstaket måste utredas men utgångspunkten ska vara att
            ett hushåll utan skattepliktig inkomst maximalt ska kunna erhålla
            75 procent av lägstalön och bostadsbidrag i samlade bidrag, exklusive
            barnbidrag och underhållsstöd. Det måste också löna sig att gå
            från bidrag till både heltidsarbete och deltidsarbete. Bidragstaket
            ska omfatta personer som har etableringsersättning eller försörjningsstöd
            av arbetsmarknadsskäl. Inom försörjningsstödet ska det alltså
            inte omfatta den som är sjuk eller av andra sociala skäl inte
            kan arbeta.
          </p>
          <head xml:id="i-WGcLrU8pvvmn13xoJ7n2VQ" type="h2">
            Sänk trösklarna och förbättra matchningen på arbetsmarknaden
          </head>
          <p xml:id="i-MyFwBjZPTFtEBKofJXbLWV">
            En stor och ökande andel av de som är arbetslösa i dag har svag
            förankring på arbets-marknaden och svårigheter att etablera sig.
            Det kräver nya vägar in på arbetsmarknaden och ökade drivkrafter
            för företag att anställa. Det ställer också högre krav på en väl
            fungerande matchningsfunktion för att på ett effektivt sätt föra
            samman arbetssökande med arbetsgivare.
          </p>
          <p xml:id="i-QY3TxTm2nKa1WopAB4Ld2d">
            Kostnaderna för att anställa en person med bristande erfarenhet
            eller kort utbildning i kombination med ett starkt anställningsskydd
            leder till att inträdande grupper har en svagare ställning än
            den etablerade arbetskraften. Att sänka kostnaderna för, och osäkerheten
            med, att anställa minskar arbetsgivarens risktagande och gör att
            fler vågar öppna dörren. Bättre möjligheter behövs också för att
            pröva om en arbetssökande fungerar på arbetsplatsen och för de
            specifika uppgifter som ska utföras.
          </p>
          <head xml:id="i-PKtDChC5nP2ZLThdiy96pD" type="h3">
            Lägg ned Arbetsförmedlingen – inför en ny statlig matchningsfunktion
          </head>
          <p xml:id="i-JxgefCjoqGUZUuQW2ktZ6x">
            I dag vilar ett tungt ansvar på Arbetsförmedlingen när det kommer
            till att förbättra matchningen och integrationen, men tyvärr fungerar
            det inte. Arbetsförmedlingen har under lång tid uppvisat låga
            förtroendesiffror och alltför dåliga resultat. Det blir också
            alltmer tydligt att styrningen inte fungerar. Myndigheten har
            haft lång tid på sig att försöka vända utvecklingen utan att lyckas.
            Mot den bakgrunden har riksdagen, på initiativ av Alliansen, avgett
            ett tillkännagivande om att regeringen ska utreda hur de delar
            av Arbetsförmedlingens uppdrag som inte innebär myndighetsutövning
            kan läggas ut på andra aktörer på arbetsmarknaden samt om hur
            det statliga åtagandet i övrigt bör organiseras. Regeringen har
            numer gett den så kallade Arbetsmarknadsutredningen tilläggsdirektiv
            om detta.
          </p>
          <p xml:id="i-PdvsUdPAdkGU8viJEtNnXQ">
            Moderaterna vill att Arbetsförmedlingen läggs ned till förmån
            för en struktur där andra aktörer på arbetsmarknaden spelar en
            betydligt större roll. Vi föreslår en ny statlig myndighet som
            framför allt ansvarar för funktioner som myndighetsutövning, kontroll
            och uppföljning. Själva matchningen och rustningen ska i stället
            huvudsakligen skötas av andra aktörer. Det finns i dag många väl
            etablerade aktörer som skulle kunna bidra till en mer effektiv
            matchning, bland annat genom en ökad specialisering och upparbetade
            arbetsgivarkontakter. På så sätt kan tiden till jobb kortas och
            kompetensförsörjningen förbättras. För arbetssökande som är i
            behov av utbildning, t.ex. många nyanlända eller för de med enbart
            förgymnasial utbildning, kommer även kommunerna att behöva vara
            delaktiga i högre grad. En central del i reformen är en tydlig
            uppföljning och kontroll samt ett system där den som kan uppvisa
            goda resultat premieras. Lågpresterande och oseriösa aktörer ska
            sorteras ut och resurser fördelas så att de ger bästa möjliga
            effekt. Kvalitet måste vara i fokus.
          </p>
          <p xml:id="i-7ykxJrjuVEqYAj3oX92SAc">
            Många av de arbetslösa har stora behov av utbildning, och behovet
            kommer också att öka under de närmaste åren till följd av det
            stora antalet nyanlända som behöver komma in på arbetsmarknaden.
            Här behöver stat och kommun hitta effektiva vägar för samarbete.
            Kommunerna behöver därför få ett större ansvar för arbetsmarknadspolitiken
            än vad de har i dag.
          </p>
          <p xml:id="i-EKBNbZJYHEWf6BiPKRZDyz">
            Samtidigt finns det människor som varit inskrivna vid Arbetsförmedlingen
            under lång tid som varken får insatser eller sysselsättning. Det
            är oacceptabelt. Därför bör en bortre parentes för den statliga
            arbetsmarknadspolitiken införas och kommunerna bör ta över huvudansvaret
            för personer som varit arbetslösa under en längre tid. I nuläget
            bör den gränsen sättas vid arbetslöshet längre än tre år.
          </p>
          <head xml:id="i-5iVLQNxUzPGFxG1BA1cqnu" type="h3">
            Inträdesjobb – för fler i arbete
          </head>
          <p xml:id="i-VAo735ntFizbFQzgeyauyU">
            Ett stort hinder för många som befinner sig i utanförskap är
            att deras kunskaper inte räcker till på den svenska arbetsmarknaden.
            Därför måste det bli lättare att lära sig jobbet på jobbet. Samlad
            erfarenhet visar att en kombination mellan arbete, utbildning
            och handledning är ett bra sätt att komma in på arbetsmarknaden.
          </p>
          <p xml:id="i-MzAUeDY3KWVaTAHN79NNKp">
            För att stärka integrationen och för att fler ska kunna lämna
            utanförskap för jobb vill vi tillsammans med Alliansen införa
            en ny förenklad anställning för nyanlända och unga upp till 23
            år utan gymnasieexamen: inträdesjobb.
          </p>
          <p xml:id="i-KT9kw1qT9fLBLvinyP7xjp">
            Lönen uppgår till 70 procent av rådande ingångslön i branschen,
            upp till ett tak om 21 000 kronor i bruttolön per månad. 30 procent
            av arbetstiden anses därmed gå till att lära sig arbetet eller
            till utbildning. Det arbetsrättsliga skyddet ska motsvara provanställning
            i två år, som övergår i tillsvidareanställning därefter. Anställningen
            får innehas i maximalt tre år. Om en person byter arbetsgivare
            fortsätter tiden att räknas ned. Arbetsgivaravgiften slopas i
            tre år inom ramen för anställningsformen. Anställningsformen ska
            också kunna kombineras med nystartsjobb.
          </p>
          <head xml:id="i-d7PXrqMrK6RDpsx9mMEpg" type="h3">
            Sänkta anställningskostnader för dem som behöver det mest
          </head>
          <p xml:id="i-HmQxg7hBR5oSnZx43aufVd">
            Subventionerade anställningar är en viktig väg in för nyanlända
            och arbetslösa eftersom de sänker arbetsgivarnas kostnader för
            att anställa. Dagens subventioner fungerar för dåligt och är för
            krångliga och administrativt tungrodda. För att fler ska kunna
            få ett första jobb eller komma tillbaka i arbete vill vi ersätta
            befintliga stöd med ett nytt som är betydligt enklare. Förslaget
            innebär att åtta stöd – nystartsjobb, särskilt nystartsjobb, särskilt
            anställningsstöd, förstärkt särskilt anställningsstöd, instegsjobb,
            extratjänster, traineetjänst i välfärden och traineetjänst för
            bristyrken – ersätts med en samlad väg in.
          </p>
          <p xml:id="i-GrHzXbG7Kmqi7iLfUudSsR">
            Vårt förslag är betydligt enklare och bygger på nystartsjobben
            som Alliansen införde och som är det stöd som fungerar bäst i
            dag. Den nya vägen in kräver ingen arbetsmarknadspolitisk bedömning
            utan endast att personen har varit arbetslös i minst ett år eller
            är nyanländ. Stödet ökar med tiden i arbetslöshet och ska uppgå
            till en dubbel arbetsgivaravgift och utgår under lika lång tid
            som den anställde varit arbetslös. För nyanlända kan stödet beviljas
            upp till fyra år. Möjlighet till handledarstöd på upp till 6 000
            kronor i månaden finns. Handledarstödets storlek bestäms av Arbetsförmedlingen,
            på sikt dess ersättare, och beror på hur långt ifrån arbetsmarknaden
            individen står. Nyanlända kvalificerar direkt till fullt handledarstöd
            under de första två åren, därefter baserat på bedömning från Arbetsförmedlingen
            eller dess ersättare.
          </p>
          <p xml:id="i-n5wn2ZWVBk8yvkGkLVaLZ">
            För att fler arbetsgivare ska anställa via denna stödform bör
            det övervägas om Skatteverket ska bevilja nystartsjobben och ansökan
            ska hanteras inom ramen för det normala hanterandet av arbetsgivaravgifter.
            Detta då många företagare inte vill ha kontakt med Arbetsförmedlingen
            då det riskerar att bli för betungande, samtidigt som alla företagare
            redan har kontakt med Skatteverket. Detta kräver ett utvecklat
            samarbete mellan Skatteverket och Arbetsförmedlingen (eller den
            aktör som hanterar systemet i framtiden).
          </p>
          <p xml:id="i-WPTVuMLqPdQe96VcqfhTka">
            Samtidigt är det viktigt att vi säkerställer att stöden inte
            missbrukas eller överutnyttjas av oseriösa arbetsgivare. Därför
            bör det som huvudregel finnas en gräns för hur stor andel av de
            anställda som får ha en subventionerad anställning hos en och
            samma arbetsgivare.
          </p>
          <p xml:id="i-VKPTxszRs6yJLesV1wywPu">
            Nystartsjobb till skillnad från en del andra anställningsstöd
            kvalificerar till a-kassa. Det innebär att det finns en risk att
            nystartsjobben blir ett sätt att uppfylla ett arbetsvillkor i
            a-kassan och när subventionen tar slut får personen full a-kassa
            igen tills hen efter ett år kan få ett nytt nystartsjobb. Detta
            riskerar att bli kostsamt eftersom systemet bygger på att nystartsjobben
            är en väg in till den reguljära arbetsmarknaden. Därför bör nystartsjobben
            inte kvalificera till a-kassa.
          </p>
          <p xml:id="i-MnnWk6hrigK89s1KpKFRRX">
            Många jobb växer fram inom mindre företag. Samtidigt så utesluts
            många små företag från möjligheten att använda subventionerade
            anställningar då de inte är anslutna till kollektivavtal i samma
            utsträckning som stora företag. Sedan regeringen införde ett krav
            på kollektivavtalsliknande villkor på nystartsjobb har antalet
            nystartsjobb minskat i antal. Det innebär sannolikt att trösklarna
            in på arbetsmarknaden höjts något. Vi menar att det räcker med
            ett krav på kollektivavtalsenlig lön, och att reglerna för nystartsjobb
            bör återställas så att fler får chans att gå från utanförskap
            till arbete.
          </p>
          <head xml:id="i-RCZcYbyZdp8vUwESsbDYYQ" type="h3">
            Fler enkla jobb
          </head>
          <p xml:id="i-4BVAwNmESbJdFbpdNewci5">
            Den kraftiga ökningen av arbetskraft som saknar gymnasieutbildning
            i kombination med en låg efterfrågan på lågkvalificerad arbetskraft
            innebär att det finns ett behov av att se över möjligheten att
            permanent sänka anställningskostnaderna för denna grupp. Anställningskostnaderna
            behöver kunna anpassas bättre till arbetskraftens produktivitet
            än vad som är möjligt i dag.
          </p>
          <p xml:id="i-LcWFJxPzMoaZKkSWb4Euj">
            På många arbetsplatser finns det i dag arbetsuppgifter som utförs
            av personal som egentligen är anställda för att göra annat. Det
            finns också arbetsuppgifter som inte utförs, trots att det sannolikt
            skulle öka produktiviteten. Genom att definiera enkla jobb i kollektivavtalen
            med lägre krav skulle nya arbetsgrupper kunna inrättas och dessa
            skulle kunna avlasta mer utbildad personal. Därigenom skulle den
            akuta arbetskraftsbristen inom flera områden också kunna avhjälpas.
            Det kan handla om lärarassistenter för att avlasta lärarna eller
            personal för att avlasta inom socialtjänsten. På samma sätt bör
            de arbetsuppgifter inom vården som inte kräver särskild utbildning
            utföras av exempelvis vårdbiträden.
          </p>
          <p xml:id="i-FuL6stSoeZDNoaWV1cQgQi">
            Det är angeläget att arbetsmarknadens parter öppnar upp för nya
            typer av anställningar som gör det möjligt att i större utsträckning
            än i dag anpassa anställningskostnader efter produktivitet. Från
            politikens håll bör sådana initiativ stödjas. Om parterna inte
            förmår att träffa avtal om enkla jobb kan en ny anställning –
            trygghetsanställning – som ger samma rättigheter som när man omfattas
            av kollektivavtal och fackföreningsmedlemskap inrättas.
          </p>
          <head xml:id="i-9E1GnXBynpew2YV7KMvFQ2" type="h3">
            Bygg vidare på RUT-reformen
          </head>
          <p xml:id="i-79VtXiLDutpj6YRZ22Fo9Y">
            En av alliansregeringens mest lyckade reformer var införandet
            av RUT-avdraget. Tiotusentals jobb har blivit vita och tjänster
            som tidigare utfördes av hushållen själva görs nu mer effektivt
            på den öppna marknaden. Att göra det enkelt och lönsamt att köpa
            enklare tjänster i stället för att utföra dem själv har en betydande
            potential att skapa efterfrågan på denna typ av tjänster. Det
            gör också att högkvalificerade personer kan arbeta mer – läkaren
            kan jobba fler timmar om hen inte själv behöver städa eller måla
            om huset – och därmed ökar antalet arbetade timmar i ekonomin.
          </p>
          <p xml:id="i-4sAc4S3nSQBxPRhYKancE4">
            Sedan regeringen sänkt taket i RUT-avdraget har dock möjligheterna
            till att skapa nya jobb försämrats. Det finns också tecken på
            att det sänkta taket i RUT-avdraget har påverkat aktiviteten i
            branschen negativt. Vår idé är en annan. Vi vill tillsammans med
            Alliansen genomföra en ny omfattande RUT-reform för att fler enkla
            jobb ska kunna växa fram i Sverige.
          </p>
          <p xml:id="i-NMh4ZR1SatbH7toi37qgHa">
            För att ta tillvara sysselsättningspotentialen i RUT-sektorn
            bör det nuvarande taket tredubblas till 75 000 kronor per år och
            person. RUT-avdraget bör också breddas till följande nya tjänster:
          </p>
          <list xml:id="i-85cgamF6dreNgdCK1rR3M3" style="ul">
            <item xml:id="i-Pd3Ro6HVySVkBCThSF92n5">
              Trygghets-RUT: Rut breddas till tillsyn av hem vid resa eller
              frånvaro.
            </item>
            <item xml:id="i-B8rMMrw9JwAFPnsmK9znMX">
              Tvätt-RUT: Rut breddas till att även gälla tvätt av kläder som
              sker utanför hemmet.
            </item>
            <item xml:id="i-E1nBe9djcrGVffMwXvgSsN">
              Flytt- och hämt-RUT: Rut breddas till flytt av bohag inom samma
              bostad, hämtning och lämning av återvinning, bortforsling av trädgårdsavfall
              samt plantering av växter i trädgård.
            </item>
          </list>
          <p xml:id="i-L8MpFZanxux1DdNeprPJWL">
            Därtill vill vi förenkla och utvidga RUT för den som är över
            70 år. Äldre är bland de flitigaste användarna av RUT-avdraget.
            Många anhöriga hjälper också sina äldre släktingar med alla möjliga
            sysslor i hemmet. För att möta de äldres utökade behov av hjälp
            i hemmet bör det utredas om RUT-avdraget ska breddas till ett
            bredare HEM-avdrag för de över 70 år, där fler eller alla tjänster
            i hemmet berättigar till skattereduktion. Det finns även anledning
            att utreda om avdragsrätten för äldre personer över 80 år ska
            höjas från 50 till 60 procent.
          </p>
          <p xml:id="i-9UfaUeJeHhScg5mTgAQcBA">
            RUT-tjänster kan i dag köpas av den som bor i bostaden där tjänsten
            utförs samt till tjänster i föräldrarnas bostad. För att förenkla
            regelverket och göra det mer likvärdigt bör möjligheten att köpa
            tjänster i föräldrars bostad breddas till att omfatta samtliga
            närstående familjemedlemmar såsom syskon och barn.
          </p>
          <p xml:id="i-7JAcRPunNJPudYxjCLSHWj">
            Att utveckla och bredda RUT-avdraget möjliggör för innovation
            och tillväxt i RUT-sektorn. Samtidigt måste en större RUT-reform
            utredas noga för att säkerställa att en sådan förändring leder
            till både en reell sysselsättningsökning och att fusk och missbruk
            kan stävjas. Exempelvis kan man överväga att införa ett tak på
            hur stor skattereduktionen får vara per timme.
          </p>
          <head xml:id="i-B7vKnrWebFmbERdSxMAbnx" type="h2">
            En mer inkluderande arbetsmarknad
          </head>
          <p xml:id="i-F6hZVJyaZc8sYSEycfZPCf">
            Möjligheterna på arbetsmarknaden begränsas ofta för människor
            som har synliga eller osynliga funktionsnedsättningar. Inte på
            grund av deras egen kapacitet utan på grund av stelbenta system
            och en förlegad syn på människors förmåga. Moderaterna anser att
            alla som vill och kan arbeta ska ha den möjligheten – varje människas
            arbetsförmåga ska tas tillvara.
          </p>
          <head xml:id="i-8KFMz5qp5vATTBZ4xvb2xc" type="h3">
            Förenklade stöd för personer med funktionsnedsättning
          </head>
          <p xml:id="i-Fv8BruCEcHtTHkTPMCahvK">
            Liksom lönestöden för långtidsarbetslösa och nyanlända behöver
            stöden för personer med funktionsnedsättning som medför nedsatt
            arbetsförmåga förenklas. Dessa personer tillhör de grupper som
            är särskilt utsatta på arbetsmarknaden och är överrepresenterade
            bland arbetssökande med långa tider utan arbete. Genom att förenkla
            stöden skulle de både bli lättare att förstå och använda.
          </p>
          <p xml:id="i-YGav3AvW2TVJnZC1rwFjME">
            De subventionerade anställningar som är riktade till personer
            med funktionsnedsättning som finns i dag bör ersätts med två:
            lönestöd för utveckling samt lönestöd för trygghet.
          </p>
          <p xml:id="i-PmVV8wfwk7fY5RKpNFUV7n">
            Lönestöd för utveckling syftar till att ge möjlighet för individer
            att utveckla sin arbetsförmåga under maximalt två år medan lönestöd
            för trygghet ska vara till för personer med mer varaktiga behov
            av stöd. Det sistnämnda stödet bör omprövas var fjärde år.
          </p>
          <p xml:id="i-123fg9LpCpSrtJcf1nfJSx">
            Dessa stöd ska kunna finnas hos samtliga typer av arbetsgivare,
            som kompenseras utifrån nedsättningen av arbetsförmåga upp till
            en maximal bidragsgrundande lönekostnad.
          </p>
          <head xml:id="i-9Tz14h88ttHja9bWnghF6e" type="h3">
            Utveckla Samhalls roll
          </head>
          <p xml:id="i-3Z7peLLBGhYjRcvHJnZRPQ">
            Samhall AB har en viktig uppgift att erbjuda sysselsättning åt
            de personer som har en funktionsnedsättning som medför nedsatt
            arbetsförmåga, som har allra svårast att få arbete. Flera granskningar
            av Samhall har påtalat att många anställda har potential att övergå
            till arbete på den reguljära arbetsmarknaden och också vill det.
            Eftersom en anställning hos Samhall är trygg och ibland även ger
            högre lön än genomsnittligt för liknande arbeten på den ordinarie
            arbetsmarknaden, blir många kvar även när arbetsförmågan har utvecklats
            och arbete på den reguljära arbetsmarknaden blivit möjligt.
          </p>
          <p xml:id="i-UyTECEYgTGk8Edn93hMdLd">
            För att öka utflödet och ge fler möjlighet att få ta del av Samhalls
            unika kompetens bör det utredas om Samhall ska ges möjlighet att
            erbjuda tillfälliga anställningar inom ramen för grunduppdraget.
            Det skulle ge möjlighet att pröva individen i arbete och bedöma
            vilken långsiktig insats som är lämpligast, t.ex. en fortsatt
            fast anställning i bolaget eller annan insats på Arbetsförmedlingen.
            På så sätt skulle framförallt fler unga kunna ges stöd för att
            bli anställda hos en annan arbetsgivare, utan att försämra anställningstryggheten
            för dem som nu är anställda i Samhall.
          </p>
          <head xml:id="i-Cktfhx6TZyJVKXUJ8zdDU5" type="h2">
            Ökad rörlighet och bättre omställning
          </head>
          <p xml:id="i-779jbAns18iLUHHN2o9K2J">
            Vi lever i en tid med stora förändringar på arbetsmarknaden.
            Den snabba tekniska utvecklingen med digitalisering och automatisering
            ställer krav på nya kunskaper. Det gör att vi måste vara beredda
            att lära om och lära nytt under hela arbetslivet. Dagens system
            där vi skaffar oss en utbildning som ska räcka till pensionen
            passar inte i en snabb föränderlig omvärld. Att vi lever allt
            längre och kan vara yrkesaktiva längre upp i åldrarna förstärker
            kraven på att kunna ställa om.
          </p>
          <p xml:id="i-2FxagLKKQjP41uXhHYgPLV">
            Sverige har redan i dag ett väl utbyggt system för vuxenutbildning.
            Betydligt fler i vuxen ålder deltar i någon form av utbildning
            jämfört med EU-snittet. Andelen är dock lägre bland äldre, utrikes
            födda och personer med kort utbildning. Det innebär att de som
            har allra störst behov av utbildning inte får det. Samtidigt är
            utbildningssystemet inte tillräckligt tillgängligt och anpassat
            till efterfrågan hos individ och arbetsmarknad, vilket hämmar
            omställning och rörlighet.
          </p>
          <p xml:id="i-StckGmSRjbPB8s1NqRW2Lf">
            Trygghet på framtidens arbetsmarknad avgörs också i allt högre
            grad av vilken kompetens man har, inte hur länge man varit anställd.
            Dagens arbetsrättsliga skydd tar inte tillräcklig hänsyn till
            att varje arbetstagare har unik kompetens och framstår därför
            som föråldrat i en kunskapsekonomi. Det skapar trösklar in på
            arbetsmarknaden, försämrar rörligheten och försvårar för företag
            att behålla rätt kompetens. Arbetsrätten behöver moderniseras
            för att anpassas till förändringarna på arbetsmarknaden.
          </p>
          <p xml:id="i-7ySECJKP4a3mdNo3e7gYP9">
            Moderaterna vill skapa förutsättningar för en modern arbetsmarknad
            där människor kan yrkesväxla, men också att bygga på sin kompetens
            för att få behålla sitt jobb eller avancera och göra karriär.
            Med fler som vågar ställa om och byta jobb eller karriär får vi
            bättre fungerande arbetsmarknad – där fler kommer till sin rätt.
          </p>
          <head xml:id="i-6XzDt3svDvpBJfjT81KFM3" type="h3">
            Bygg ut och inför valfrihet i vuxenutbildningen
          </head>
          <p xml:id="i-X3v6wrncZomS5YkHqbQ4W1">
            Moderaterna vill göra det möjligt för alla människor att skaffa
            sig en utbildning som motsvarar arbetsmarknadens efterfrågan för
            att skapa fler chanser till jobb. Både för dem som saknar en fullständig
            utbildning och för dem som vill byta yrke eller inriktning spelar
            den kommunala vuxenutbildningen en viktig roll.
          </p>
          <p xml:id="i-TcUTMDF5pUrEGebn9QVAW7">
            För att möta de krav som ett globaliserat kunskapssamhälle ställer
            och förbättra matchningen på arbetsmarknaden måste en modern vuxenutbildning
            vara mer efterfrågestyrd än i dag. Individens och näringslivets
            utbildningsbehov förändras snabbt och anpassningar till denna
            efterfrågan behöver ske. En ökad mångfald av utbildningsanordnare
            bidrar samtidigt såväl till en kvalitetshöjande konkurrens som
            till en ökad utbudsbredd – både avseende innehåll och form. Det
            ger individen bättre möjligheter att studera mer anpassat utifrån
            såväl sina behov som utifrån yrkeslivet. Moderaterna vill därför
            att en valfrihetsreform genomförs i vuxenutbildningen där den
            studerande fritt ska få välja att läsa vuxenutbildning inom kommunal
            eller annan regi.
          </p>
          <head xml:id="i-UjkDJUFgSnk1SjmMwZDPBq" type="h3">
            Ett utbildningsavdrag för bättre omställning
          </head>
          <p xml:id="i-4s3cAtyQtsJdEADpefNxxL">
            En valfrihetsreform i vuxenutbildningen skulle förbättra utbudet
            av utbildningar, men fortsatt skulle inriktning och omfattning
            av utbudet bestämmas av kommunen. För att ytterligare förbättra
            utbudet och tillgänglighet av kompetensförstärkande utbildning
            behövs fler reformer. Som komplement tills dagens utbildningsmöjligheter
            bör därför ett utbildningsavdrag, vilket stärker möjligheterna
            till jobb och höjd produktivitet, ses över.
          </p>
          <p xml:id="i-L2UwdfXqUHEopGUgjzTBbQ">
            Avdraget bör utformas för att rikta möjligheten till de som har
            störst behov av att bygga på sin kompetens och öka sin anställningsbarhet
            – grupper med låga inkomster eller där sjukskrivningstalen är
            höga.
          </p>
          <p xml:id="i-KskYXZFHPES2vCytmHRVnY">
            En myndighet ska sätta ramarna för avdraget och de utbildningskostnader
            som ger rätt till avdrag ska avse bristyrken eller liknande vidareutbildning
            med mycket stor anställningsbarhet såsom exempelvis att ta C-
            eller D-körkort. På sikt skulle ett sådant avdrag bidra till att
            ytterligare kompletterande yrkesutbildningar växer fram vilket
            i sig vore positivt för kompetensförstärkningen av svensk arbetsmarknad.
          </p>
          <head xml:id="i-9tnftKg8YHKeNp9MpZt3n4" type="h3">
            Ge högskolan ett omställningsuppdrag
          </head>
          <p xml:id="i-Aa7Aun9w4ze7o2h2byKbg2">
            Eftersom fortbildning och kompetensutveckling ofta behöver ske
            på högskola eller universitet, för den som har en högre utbildning,
            behöver utbildningarnas längd, studietakt och distributionsform
            vara anpassade till yrkesverksammas behov. Redan i dag ska högskolan
            och yrkeshögskolan i sin dimensionering beakta arbetsmarknadens
            behov, men uppdraget har tolkats snävt. Två studier har nyligen
            utvärderat hur utbildningsutbudet för yrkesverksamma utvecklats
            över tid i den högre utbildningen och båda visar på att det minskat.
          </p>
          <p xml:id="i-2Xc8G8nKXn4RoMFa6vnVZx">
            Högskolan och universiteten bör därför ges ett särskilt uppdrag
            att tillgodose behovet för yrkesverksamma i sitt utbud. Det skulle
            kunna röra sig om ettåriga magisterprogram och kortare kurser,
            fler kurser på distans, kvällstid och sommartid samt fler kurser
            på kvartstid.
          </p>
          <p xml:id="i-VHSwTuTkaWqqWiinBxZKik">
            Yrkeshögskolan är också en viktig del i det livslånga lärandet,
            som möjliggör både kompetensutveckling och karriärsväxling. Även
            inom yrkeshögskolan behöver tillgängligheten för yrkesverksamma
            förbättras genom fler fristående kurser samt kurser på deltid
            och distans. För att underlätta karriärbyten till bristyrken bör
            det också finnas möjlighet till förutbildningsarrangörer att erbjuda
            preparandutbildningar så att fler kan få behörighet till yrkeshögskolan.
          </p>
          <head xml:id="i-14siNQGZU24qWXDNKH5267" type="h3">
            Studie- och jobbrådgivning för ökad rörlighet
          </head>
          <p xml:id="i-Sx2jYa3sPdpsztwC7vNd9M">
            Att karriärväxla mitt i livet är ett stort beslut som kan kräva
            att individen får stöd för att våga ta steget och fatta ett välinformerat
            beslut. I dag finns emellertid få möjligheter att få rådgivning
            om jobb och studier för dem som har ett arbete. Även ungdomar
            kan behöva ett bättre stöd att i högre utsträckning fatta beslut
            om utbildningsval utifrån arbetsmarknadens behov. För att underlätta
            rörligheten och matchningen på arbetsmarknaden vill Moderaterna
            därför pröva om en nationell studie- och jobbrådgivning ska inrättas.
            Det skulle kunna utformas som en digital plattform där individen
            kan söka både jobb och utbildning samt få information om i vilken
            grad olika utbildningar leder till jobb. Plattformen kan kombineras
            med rådgivning, till exempel via chatt eller över telefon.
          </p>
          <head xml:id="i-5e1NfvFRqgQZH9JxUYF28B" type="h3">
            Bättre möjligheter att finansiera högre utbildning senare i livet
          </head>
          <p xml:id="i-5NUgENuNGvyBDG8U8aF1F6">
            Om fler ska kunna känna sig trygga med att byta arbete eller
            till och med bransch, även högre upp i åldrarna, behöver förutsättningarna
            för att finansiera studier senare i livet förbättras. Alliansregeringen
            tog flera steg för att förbättra möjligheterna till omställning
            och kompetensutveckling under arbetslivet genom bl.a. ändringar
            i studiemedelssystemet och möjligheter att delta i kortare utbildning
            med bibehållen a-kassa. Men fortfarande finns det behov av att
            förbättra förutsättningarna att studera mitt i livet.
          </p>
          <p xml:id="i-VnauQwuHWJH4JzdJ77J3aD">
            För att öka möjligheterna att kombinera arbete och studier vill
            vi att fribeloppet, den inkomst man kan tjäna utan att studiemedlet
            minskar, höjs från dagens dryga 170 000 kronor till över 200 000
            kronor per kalenderår. Vi vill också att möjligheterna till extra
            studieveckor för den som fyllt 40 år ska utökas med 20 veckor
            från 40 veckor till 60 veckor och att åldersgränsen för studiemedel
            höjs till 60 år. Slutligen bör möjligheten till tilläggslån för
            studerande över 25 år med barn höjas från 3 800 kronor till 5
            000 kronor per månad.
          </p>
          <head xml:id="i-5PYhDPPZsP3acd2iKecvYV" type="h3">
            Ett modernt anställningsskydd
          </head>
          <p xml:id="i-6W9ApFWoDdADd6yM7koRFW">
            Moderaterna vill utveckla den svenska modellen, som har tjänat
            Sverige väl under lång tid. Det är viktigt att upprätthålla en
            rimlig balans mellan arbetsmarknadens parter, med god trygghet
            för den anställde. I en allt mer globaliserad och dynamisk ekonomi,
            där människor byter jobb oftare, krävs dock mer flexibilitet på
            svensk arbetsmarknad. Detta både för att stärka svenska företag
            och svensk konkurrenskraft samt för att öka människors jobbchanser.
            För att förbättra matchningen, öka rörligheten och underlätta
            för fler att få det första jobbet behöver arbetsrätten reformeras
            och moderniseras.
          </p>
          <p xml:id="i-545UVZd1DYP9CtqQrazGPk">
            Anställningsskyddet har en viktig roll i att skydda människor
            från godtyckliga uppsägningar, vilket bidrar till trygghet för
            arbetstagaren. Samtidigt kan ett alltför strikt anställningsskydd
            försvåra inträdet på arbetsmarknaden. Framför allt får unga och
            utrikes födda svårare att få ett första jobb. För att underlätta
            för dessa grupper att komma in på arbetsmarknaden och få sitt
            första jobb vill Moderaterna förlänga tiden för provanställning
            från sex till tolv månader.
          </p>
          <p xml:id="i-EnJyLxKXHu3gAuHqbAexkL">
            Många företag upplever också att turordningsreglerna i lagen
            om anställningsskydd utgör ett hinder att anställa och behålla
            rätt kompetens. Studier av turordningsreglerna ger stöd för att
            rörligheten och produktiviteten minskar och att sjukskrivningarna
            ökar. Senare studier ger också belägg för att sysselsättningen
            påverkas negativt.
          </p>
          <p xml:id="i-AN1GSQq1SJa7Bsy1DuQj9n">
            För att förbättra rörligheten och matchningen på arbetsmarknaden
            och ge fler möjlighet att få ett arbete bör turordningsreglerna
            reformeras. Moderaterna förordar turordningsregler som i högre
            grad är baserade på kompetens. En turordning som i högre grad
            är baserad på kompetens gör det möjligt för arbetsgivare att behålla
            dem som är bäst lämpade för arbetsuppgifterna vilket stärker företagens
            konkurrenskraft. Rätten till återanställning är nära kopplad till
            regelverket om turordning. Vid en förändring av turordningsreglerna
            bör därför även rätten till återanställning ses över.
          </p>
          <p xml:id="i-XtLsmahsabcGwW34r37qC1">
            Även andra delar av lagen om anställningsskydd kan utgöra ett
            hinder för arbetsgivaren att anställa. Om en arbetstagare yrkar
            att en uppsägning ska ogiltigförklaras gäller i dag att anställningen
            består under hela tvistens gång. Det innebär att en arbetsgivare
            måste betala ut lön och andra anställningsförmåner under hela
            tiden – oavsett vem som får rätt i domstol. Uppsägningstvister
            kan pågå under lång tid. Det innebär en stor osäkerhet och en
            stor kostnad för en arbetsgivare, som kan vara särskilt svår att
            bära för små företag. Moderaterna vill begränsa tiden i anställning
            under en uppsägningstvist till ett år samt sänka skadeståndsnivåerna
            för felaktiga uppsägningar för små företag. På så sätt skapas
            en bättre förutsägbarhet för arbetsgivaren, vilket i längden främjar
            fler nyanställningar.
          </p>
          <head xml:id="i-T1J1WbENZSxccpmihpLtY3" type="h2">
            Sverige ska bli världens bästa land för delningsekonomin
          </head>
          <p xml:id="i-WFBQGawofwp76K1YeMKyEW">
            Den snabbt växande delningsekonomin förändrar och utmanar våra
            traditionella föreställningar om ekonomins funktionssätt, förhållandet
            mellan arbetsgivare och arbetstagare och hur framtidens skattesystem
            ska utformas. Delningsekonomin har samtidigt potential att bli
            nästa stora frihetsreform när människors möjligheter till egenförsörjning
            och konsumentval ökar. Sverige bör välkomna delningsekonomin och
            svensk lagstiftning behöver anpassas efter dess framväxt. Moderaterna
            vill bland annat att delningsplattformarna ska kunna certifiera
            sig hos Skatteverket i de fall de tar ansvar för rapportering
            av information som kan läggas till grund för beskattning och/eller
            skatteinbetalningar till Skatteverket samt åtar sig ett grundläggande
            ansvar för användarnas säkerhet och integritet. På så sätt kan
            konsumenterna enkelt försäkra sig om att plattformen ser till
            att lagstiftningen efterlevs även inom delningsekonomin. Vi föreslår
            också att berörda branscher ska utredas i syfte att förenkla regelverken
            och anpassa dessa till ett digitaliserat och delande samhälle
            och att en åtgärdsplan tas fram som visar hur berörda myndigheter
            kan tillmötesgå den digitala ekonomins krav och behov. Vidare
            vill vi utreda skattefria köp av tjänster mellan privatpersoner
            om 30 000 kronor per år samt vid enklare företagande med lägre
            omsättning. Vi utvecklar våra förslag i motionen ”Sverige ska
            bli världens bästa land för delningsekonomin”.
          </p>
          <head xml:id="i-K4Uui8mA4RTeasHxRXJNWQ" type="h2">
            Längre arbetsliv och fler arbetade timmar finansierar välfärden
          </head>
          <p xml:id="i-7G1rDz87ooXxRRnVMPxDYQ">
            Integrationen är vår största utmaning här och nu, men långsiktigt
            måste vi, liksom hela västvärlden, hantera det faktum att befolkningen
            blir allt äldre och att allt färre i arbetsför ålder måste försörja
            allt fler äldre. Det kräver att fler jobbar längre, men också
            att de som arbetar jobbar fler timmar. Exempelvis behöver andelen
            heltidsarbetande kvinnor öka ytterligare.
          </p>
          <p xml:id="i-PoTCdrFEtF2mSdokj6bqT8">
            Det finns ett brett stöd för ett progressivt skattesystem, där
            den som tjänar mer betalar mer i skatt. Att breda yrkesgrupper
            i normala lönelägen som till exempel lärare och sjuksköterskor
            ska betala hälften av en löneökning i skatt är dock inte rimligt.
            Särskilt i en tid när det råder akut brist på utbildad personal
            i vården och skolan är det skadligt att avskräcka dessa yrkesgrupper
            från att arbeta mer. Moderaterna har därför som mål att ingen
            lärare eller sjuksköterska ska betala statlig skatt. Det första
            steget tas genom att brytpunkten för statlig skatt höjs från 37
            900 kronor per månad till 40 100 kronor per månad.
          </p>
          <p xml:id="i-UdW9yT2qWhwHY6wi7WkqF3">
            De kommande åren förutses betydande pensionsavgångar både i välfärden
            och i privat sektor. Samtidigt finns det en stor efterfrågan på
            kompetenta och erfarna medarbetare. Kan fler av de som nu närmar
            sig pensionen förmås att arbeta längre minskar bristen på arbetskraft
            på kort sikt samtidigt som välfärdens finansiering stärks också
            på längre sikt när fler arbetar längre. För att åstadkomma detta
            vill Moderaterna förstärka det förhöjda jobbskatteavdraget för
            äldre ytterligare. En person som tjänar 20 000 kronor per månad
            får 1 000 kronor i sänkt skatt varje månad. Personer som tjänar
            25 000 kronor eller mer per månad får 1 250 kronor i sänkt skatt.
          </p>
          <p xml:id="i-RWsnAPnHzJpnzkarKA3Kpg">
            Dessutom ska detta avdrag gälla redan från 64 års ålder. På så
            sätt kommer den ökade lönsamheten av att fortsätta att arbeta
            att märkas redan innan 65 då många väljer att gå i pension. Utvärderingar
            av det nuvarande jobbskatteavdraget för äldre visar på betydande
            jobbeffekter av reformen, och en förstärkning kan också förväntas
            ge goda effekter.
          </p>
          <head xml:id="i-8HPWnBNDcbcpjwkemoZrX" type="h2">
            Ökat eget företagande och entreprenörskap
          </head>
          <p xml:id="i-JDcC8xbkGiEs45oMwTDJpM">
            Att sänka trösklarna för att starta och driva företag är en viktig
            del i att skapa fler och bredare vägar till jobb och förbättra
            möjligheterna till omställning. Moderaterna vill genomföra en
            rad förändringar för att fler företag ska kunna starta och växa
            i Sverige. Bland annat vill vi sänka kravet på aktiekapital till
            25 000 kronor för aktiebolag samt undanta mikroföretag från en
            del administration. För att fler ska våga ta steget och prova
            på att bli entreprenörer vill vi förlänga rätten till tjänstledighet
            för att starta företag från sex månader till ett år. Vi vill också
            se över möjligheten att förlänga tiden för nya företagare att
            få sin a-kassa och sjukpenning beräknad på tidigare förvärvsinkomster,
            från två till tre år.
          </p>
          <head xml:id="i-7f7zmm2wPX5Vb64Sws6rAw" type="h3">
            Egenanställning – en väg in i företagande
          </head>
          <p xml:id="i-QyBrCZpPmVK4EHt2KoNXZD">
            Egenanställning kan beskrivas som en variant av egenföretagande.
            Den egenanställde anställs i ett paraplyföretag, ett egenanställningsföretag,
            som fungerar som arbetsgivare och som sköter administrativa funktioner
            som fakturering, lön, skatter och så vidare. Den egenanställde
            ansvarar för att söka kunder och uppdrag, utan att behöva sköta
            all administration som för många upplevs som betungande och svårt
            – och det gäller i hög grad den som är utrikes född på grund av
            skillnader i språkliga kunskaper, förkunskaper om regelverk samt
            nätverk. Här kan egenanställning vara ett bra alternativ som dessutom
            kan fungera som en bro in i företagande.
          </p>
          <p xml:id="i-D9YSQa3PV85KoJ8H61sAUc">
            Bristen på information pekas vanligen ut som en anledning till
            att fler inte utnyttjar möjligheten att bli egenanställda. Det
            finns särskilt behov av att informera om vad det innebär att kombinera
            egenanställning med ersättning från a-kassan så att osäkerhet
            om vad som gäller inte gör att arbetssökande avstår från denna
            möjlighet. Det skulle kunna göras både inom ramen för en nationell
            studie- och jobbrådgivning samt inom ramen för den nya matchningsfunktion
            som vi föreslår.
          </p>
          <head xml:id="i-XdWgUhoPCfpp33rzS8D6TB" type="h2">
            En god arbetsmiljö
          </head>
          <p xml:id="i-AxE7HqnVm2ZAG6595GTbgP">
            Arbetsmiljön på svenska arbetsplatser står sig väl i en internationell
            jämförelse. Den långsiktiga trenden är att arbetsmiljön förbättrats
            kraftigt. Den senaste arbetsskadestatistiken från Arbetsmiljöverket
            visar dock på en uppgång av anmälda arbetsolyckor. En särskilt
            oroväckande trend är också att anmälningarna av arbetssjukdomar
            bland kvinnor till följd av organisatoriska och sociala problem
            har ökat sju år i rad. Det är viktigt att fortsätta förbättra
            arbetsmiljön för att förebygga ohälsa, olycksfall och motverka
            att människor utestängs från arbetslivet. Inte minst för att möjliggöra
            ett längre arbetsliv.
          </p>
          <p xml:id="i-9mGcEB9uDQNaUVJGKGaMgZ">
            Det viktigaste för att säkerställa en bra arbetsmiljö är ett
            välfungerande förebyggande arbetsmiljöarbete ute på arbetsplatserna
            – här har både Arbetsmiljöverket och parterna en viktig roll.
            En undersökning som genomfördes av Arbetsmiljöverket 2008 med
            anledning av ett ökande antal dödsolyckor visade bland annat att
            det var hos de minsta företagen som de största arbetsmiljöriskerna
            fanns. Att arbeta för att nå dessa företag är därför viktigt.
            Insatser för att underlätta för arbetsgivare kan röra allt ifrån
            satsningar på kunskapsspridning till rådgivning och bättre verktyg.
            Många arbetsgivare vill göra rätt, men vet inte hur. En annan
            viktig del i att underlätta för företag, i synnerhet mindre företag,
            är att förenkla regelverket, vilket inte innebär att ambitionsnivån
            i arbetsmiljöarbetet behöver sänkas. Det måste helt enkelt vara
            lätt att göra rätt.
          </p>
          <p xml:id="i-FizLrgkoT9ESoptWNjsr8t">
            En stor del av problemen finns inom den offentliga sektorn. Många
            av de yrken som brottas med en sämre arbetsmiljö har problem i
            verksamheten i form av underskott på personal eller brister i
            ledarskapet. En väl fungerande organisation och gott ledarskap
            är faktorer som är avgörande för en god arbetsmiljö. När det gäller
            offentliga verksamheter har politiken ett stort ansvar att skapa
            förutsättningar för detta. Den offentliga sektorn har också ett
            ansvar att föregå med gott exempel – det kommer också krävas om
            man ska lyckas attrahera personal i en situation med kompetensförsörjningsproblem.
          </p>
          <p xml:id="i-WCe2vVTtgkFq4hXWzktUDJ">
            I Moderaternas budgetmotion presenterar vi förslag om en satsning
            på en särskild tillsyn av den psykosociala arbetsmiljön inom yrkesgrupper
            med hög frånvaro på grund av sjukdom. Det handlar ofta om så kallade
            kontaktyrken, inte sällan kvinnodominerade yrken i offentligfinansierad
            verksamhet såsom sjuksköterskor, vård- och omsorgspersonal eller
            lärare.
          </p>
          <head xml:id="i-2CCXn77BvXfGCx3Dxyfzhd" type="h2">
            En proportionalitetsprincip vid sympatiåtgärder
          </head>
          <p xml:id="i-Lxwd8Pv5WNVYEitnET9DCi">
            Konfliktreglerna är ett centralt inslag i arbetsrätten och regleras
            i regeringsformen, MBL och i avtal mellan arbetsmarknadens parter.
            Den svenska modellen innebär att löner och andra anställningsvillkor
            i huvudsak bestäms genom kollektivavtal som tecknas med ett löfte
            om arbetsfred från båda parter. När kontraktstiden går ut vidtar
            nya förhandlingar som oftast kan slutföras utan att konfliktmedel
            tillgrips. Men förhandlingarna förs under hot om att stridsåtgärder
            kan tillgripas som sista medel.
          </p>
          <p xml:id="i-UXXReAwJ5tB8vHHa8zuyDw">
            En väl fungerande arbetsmarknad förutsätter att konfliktreglerna
            utformas så att det råder en balans mellan parterna. Även om Sverige
            har få konfliktdagar i en internationell jämförelse så kan även
            hot om stridsåtgärder få en stor inverkan, till exempel när arbetsgivarparten
            är ett litet företag. Liksom anställningsskyddet har den grundläggande
            lagstiftningen som reglerar konflikträtten varit oförändrad under
            lång tid.
          </p>
          <p xml:id="i-B1eAph7UtEN9JCy3siS2Wu">
            Ur ett europeiskt perspektiv är de svenska reglerna gällande
            sympatiåtgärder särskilt tillåtande, då det inte ställs något
            krav på att åtgärden ska avse en part som kan påverka huvudkonflikten
            eller är kopplad till den på något sätt. En sympatiåtgärd är en
            stridsåtgärd som vidtas till stöd för en annan part som vidtagit
            en lovlig stridsåtgärd. I Sverige är det framför allt ett vapen
            för arbetstagarsidan. Syftet kan vara att sätta press på arbetsgivaren
            i huvudkonflikten att till exempel teckna kollektivavtal eller
            att påverka pågående kollektivavtalsförhandlingar. Sympatiåtgärder
            kan till skillnad från andra stridsåtgärder vidtas även då parten
            är bunden av kollektivavtal. Det innebär ett undantag från den
            överordnade principen om kollektivavtals fredsverkan.
          </p>
          <p xml:id="i-74TaUFCoEVVbAcUt4BGBoq">
            Ur ett moraliskt perspektiv är det svårt att motivera varför
            en part som inte har med huvudkonflikten att göra ska drabbas.
            För svenska företag innebär det dessutom en konkurrensnackdel
            jämfört med företag i andra länder där sympatistrejker är förbjudna
            eller i vart fall starkt begränsade.
          </p>
          <p xml:id="i-4pffWCKDAvTNEGK7zTt9SS">
            För att värna arbetsfreden och för att oskyldiga företag och
            arbetstagare inte ska drabbas av en konflikt bör det övervägas
            om möjligheten att vidta sympatiåtgärder ska begränsas genom införandet
            av en proportionalitetsprincip.
          </p>
          <head xml:id="i-FHDov7z6HdRWHbYMwXjBCW" type="h2">
            Bättre kompetensförsörjning och ökad rörlighet inom EU
          </head>
          <p xml:id="i-W5TLuQf9d52TxChSr12puh">
            En av grundpelarna och en av de största framgångarna inom det
            europeiska samarbetet är den fria rörligheten för varor, tjänster
            och arbetskraft. Den gemensamma marknaden inom EU är en förutsättning
            för god ekonomisk tillväxt och nödvändig i en tid då Europa utmanas
            av tillväxtekonomier i andra delar av världen. För arbetstagare
            i företag som tillhandahåller tjänster tillfälligt i ett annat
            EU-land finns särskilda regler i utstationeringsdirektivet som
            genomförts i svensk rätt genom utstationeringslagen. Bestämmelserna
            innebär att utstationerade arbetstagare ska tillförsäkras vissa
            arbets- och anställningsvillkor som gäller i värdlandet. Utstationeringslagen
            föreskriver att svenska fackföreningar har rätt att vidta stridsåtgärder
            för att driva igenom minimivillkor i centrala branschavtal inom
            vissa områden, den s.k. hårda kärnan, vilket exempelvis avser
            lön, arbetstid och arbetsmiljö.
          </p>
          <p xml:id="i-HUaAtdxjtgyxpcMLYxY6RJ">
            Den 1 juni genomförde regeringen nya regler i utstationeringslagen.
            Det är numer möjligt att vidta stridsåtgärder för att uppnå ett
            särskilt kollektivavtal för utstationerade arbetstagare. Detta
            gäller oavsett om den utstationerande arbetsgivaren kan bevisa
            att de villkor som arbetstagarna har är minst lika förmånliga
            som minimivillkoren i det svenska branschavtalet.
          </p>
          <p xml:id="i-F33TP1MMUnEDLtcZQ2dhsm">
            Vi anser liksom flertalet remissinstanser att de nya reglerna
            är för långtgående. En utstationerande arbetsgivare kan numer
            inte freda sig mot stridsåtgärder – oavsett hur bra arbetsvillkor
            arbetstagarna har. Det innebär att det blir mindre attraktivt
            för företag från andra länder att komma hit och hämmar därmed
            den fria rörligheten. I ett läge där Sverige har ett stort behov
            av arbetskraft i byggsektorn, men även andra sektorer, kan det
            vara direkt skadligt för Sverige. De nya reglerna är dessutom
            med stor sannolikhet oförenliga med EU-rättens principer om proportionalitet
            och ömsesidigt erkännande. Därför anser vi att det tidigare regelverket,
            så kallat lex Laval, bör återinföras.
          </p>
          <p xml:id="i-KK8U5b3tkq5Czcj9fCN3nV">
            För att underlätta för utstationerade företag att göra rätt och
            för utstationerade arbetstagare att ta till vara sina rättigheter
            är det viktigt att information om vad som gäller på svensk arbetsmarknad
            är lättillgänglig. Sedan länge finns ett krav på arbetstagarorganisationer
            att lämna in kollektivavtalsvillkor till Arbetsmiljöverket. Det
            har dock skett i helt obetydlig omfattning. Även om regeringen
            förtydligat att skyldigheten att lämna in villkor gäller oavsett
            om en arbetstagarorganisation har för avsikt att vidta stridsåtgärder,
            så saknas fortsatt många avtal. Därför anser vi att en sanktionsmöjlighet
            bör införas för de fall reglerna inte efterlevs, till exempel
            genom en sanktionsavgift.
          </p>
        </div>
        <div xml:id="i-KBPr3KzCHs6QdRtCaRvhZH" type="motSignatures">
          <list xml:id="i-Fa9VMgNyXybE3jo1ijSGZv">
            <item xml:id="i-28YmUwGM6eKJns7Z9Etyev">
              Ulf Kristersson (M)
            </item>
            <item xml:id="i-QZzZKkb5w7KFSw8X4Sp5zo">
              Tobias Billström (M)
            </item>
            <item xml:id="i-PVho4mB5NXFgGbsNTTPEsm">
              Hans Wallmark (M)
            </item>
            <item xml:id="i-Xt1ozcjCTTkvaqo5GKi2n4">
              Ewa Thalén Finné (M)
            </item>
            <item xml:id="i-8SwnjhK5sCuDmkrW5rBKM6">
              Anti Avsan (M)
            </item>
            <item xml:id="i-H4AkaTyHq3iwwusKsaZVh8">
              Karin Enström (M)
            </item>
            <item xml:id="i-FCXK9nAJBLk3LjJhNKe6Lt">
              Lotta Finstorp (M)
            </item>
            <item xml:id="i-XE2QD9A8o1QRdFqb3TowVn">
              Camilla Waltersson Grönvall (M)
            </item>
            <item xml:id="i-B7vvber8mzNW6FEqxrv3ZV">
              Cecilia Magnusson (M)
            </item>
            <item xml:id="i-3H8i6wVpRM6aWkUYcTjTir">
              Elisabeth Svantesson (M)
            </item>
          </list>
        </div>
      </div>
    </body>
  </text>
</TEI>
