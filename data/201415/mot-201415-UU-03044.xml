<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201415-UU-03044">
  <teiHeader>
    <fileDesc>
      <titleStmt>
        <title>med anledning av skr. 2014/15:65 Verksamheten i Europeiska unionen under 2014</title>
        <author corresp="i-VFaAexqzCaq9JmKCfc1WJ9 i-TKwDinNn4twnLieK52EXRu">av Julia Kronlid och Björn Söder (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2014/15:3044 av Julia Kronlid och Björn Söder (SD)</title>
          <idno type="rdwebb">H2023044</idno>
          <rs type="number">3044</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H2023044/text</ref>
          <ref type="dokument_url_html">http://data.riksdagen.se/dokument/H2023044</ref>
          <ref type="dokumentstatus_url_xml">http://data.riksdagen.se/dokumentstatus/H2023044</ref>
          <ref type="docx">http://data.riksdagen.se/fil/AC8B680F-C6A5-4B72-993D-8A772D3EAB2A</ref>
          <ref type="pdf">http://data.riksdagen.se/fil/4A72B335-B280-49D9-850F-E793C596EAE9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-VFaAexqzCaq9JmKCfc1WJ9</idno>
            <name>Julia Kronlid</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Dtuaqa3fiqXMjnQAsMRCE5" type="basedOn"/>
        <correspContext corresp="i-Dtuaqa3fiqXMjnQAsMRCE5">
          <ref>Skrivelse 2014/15:65</ref>
        </correspContext>
        <correspAction xml:id="i-4nHpCUaALQmxsTnk51gcdq" type="signed"/>
        <correspContext corresp="i-4nHpCUaALQmxsTnk51gcdq">
          <note type="signatory" corresp="i-VFaAexqzCaq9JmKCfc1WJ9"/>
          <note type="signatory" corresp="i-TKwDinNn4twnLieK52EXRu"/>
        </correspContext>
        <correspAction xml:id="i-CdNTKxfuo8bMo4fEYAMbqg" type="submitted">
          <date when="2015-03-27"/>
          <time when="15:24:59"/>
        </correspAction>
        <correspAction xml:id="i-EL7AzNvTcUErPZ9D3kiJ7n" type="dismissed">
          <date when="2015-04-07"/>
        </correspAction>
        <correspAction xml:id="i-QEbUP3V1LC8wahzoCcL9gJ" type="referred">
          <date when="2015-04-08"/>
        </correspAction>
        <correspAction xml:id="i-EPqV66rUQ9cGAPLyhRpp9V" type="assigned">
          <date when="2016-05-04"/>
          <time when="15:18:38"/>
        </correspAction>
        <correspContext corresp="i-EPqV66rUQ9cGAPLyhRpp9V">
          <ref type="assignedTo">Utrikesutskottet</ref>
        </correspContext>
        <correspAction xml:id="i-HE1GcmRQU7rve15kdxd4h" type="behandlas_i"/>
        <correspContext corresp="i-HE1GcmRQU7rve15kdxd4h">
          <ref type="uppgift">2014/15:UU10</ref>
          <ref type="ref_dok_id">H201UU10</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2014</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2014/15:3044 av Julia Kronlid och Björn
          Söder (SD) med anledning av skr. 2014/15:65 Verksamheten i Europeiska
          unionen under 2014
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-7mn4653vSRHQzeJnDP5H1U">
            Förslag till riksdagsbeslut
          </head>
          <list style="ol">
            <item xml:id="i-GLJ8CFjrEABL4B9aJavyAx">
              Riksdagen tillkännager för regeringen som sin mening vad som
              anförs i motionen, del 1, om att regeringen ska verka för en omförhandling
              så att svenska folket kan ges möjlighet att ta ställning till
              om Sverige ska lämna det överstatliga EU.
            </item>
            <item xml:id="i-UCGi9VRnVMxrVHQqhcUnnB">
              Riksdagen tillkännager för regeringen som sin mening vad som
              anförs i motionen, del 1, om folkomröstningar.
            </item>
            <item xml:id="i-2ivHGcqKsZTf1xV7EZchjw">
              Riksdagen tillkännager för regeringen som sin mening vad som
              anförs i motionen, del 2, om att regeringen ska verka för att
              icke-euroländer ska undantas från Europa 2020-målen.
            </item>
            <item xml:id="i-X8PqS9wczmGokpgLo13weu">
              Riksdagen tillkännager för regeringen som sin mening vad som
              anförs i motionen, del 2, om att regeringen ska verka för att
              Sverige inte ska delta i den europeiska planeringsterminen.
            </item>
            <item xml:id="i-VSAVkWKZK97sCZyHZYdvks">
              Riksdagen tillkännager för regeringen som sin mening vad som
              anförs i motionen, del 2, om att regeringen ska presentera ett
              förslag till ett nationellt reformprogram för riksdagen genom
              en särskild skrivelse.
            </item>
            <item xml:id="i-KW8EMgRR1cf38UXFPiXeGi">
              Riksdagen tillkännager för regeringen som sin mening vad som
              anförs i motionen, del 2, om krav på nya länder när det gäller
              medlemskap i EU eller kandidatstatus för något land.
            </item>
            <item xml:id="i-4FXezLQBwa7fcBZmdpmdcb">
              Riksdagen tillkännager för regeringen som sin mening vad som
              anförs i motionen, del 2, om en avveckling av Europeiska utrikestjänsten.
            </item>
            <item xml:id="i-H2z1XDPWt3nXhGXRXpv4j2">
              Riksdagen tillkännager för regeringen som sin mening vad som
              anförs i motionen, del 2, om att regeringen ska verka för att
              minimera förekomsten av delegerade akter och att samråd ska ske
              med EU-nämnden innan varje överföring av normgivningsmakt och
              innan utnyttjandet av normgivningsmakt.
            </item>
            <item xml:id="i-FyrPD2wXWtaAkpoRzWP6HY">
              Riksdagen tillkännager för regeringen som sin mening vad som
              anförs i motionen, del 3, om den gemensamma utrikes- och säkerhetspolitiken.
            </item>
            <item xml:id="i-MjB8CsXtAz7GhbKTYDNd9e">
              Riksdagen tillkännager för regeringen som sin mening vad som
              anförs i motionen, del 3, om upphandling av försvarsmateriel.
            </item>
            <item xml:id="i-yJoxSHjkbSCJhKv8bZsRA">
              Riksdagen tillkännager för regeringen som sin mening vad som
              anförs i motionen, del 3, om EU:s förstärkta roll i FN:s generalförsamling.
            </item>
            <item xml:id="i-LzDxjTFVMbFz1pwtfSjacU">
              Riksdagen tillkännager för regeringen som sin mening vad som
              anförs i motionen, del 3, om EU:s grannskapspolitik.
            </item>
            <item xml:id="i-XCwvXy6RC2AmiQPLncHkr1">
              Riksdagen tillkännager för regeringen som sin mening vad som
              anförs i motionen, del 3, om ökat humanitärt stöd till Ukraina.
            </item>
            <item xml:id="i-Y6frmkqq5FyQGp59FnGyZP">
              Riksdagen tillkännager för regeringen som sin mening vad som
              anförs i motionen, del 3, om EU:s sanktioner mot och relation
              med Ryssland.
            </item>
            <item xml:id="i-F6KaUEq2d1kZgeGjBs66Sf">
              Riksdagen tillkännager för regeringen som sin mening vad som
              anförs i motionen, del 3, om viseringsfrihet gentemot EU.
            </item>
            <item xml:id="i-BVRw2RufCi4HQ2Rju5p4S5">
              Riksdagen tillkännager för regeringen som sin mening vad som
              anförs i motionen, del 3, om EU:s hantering av fredsprocessen
              i Mellanöstern och bistånd till den palestinska myndigheten.
            </item>
            <item xml:id="i-RTLmduCKWDbJdPiaQZEF6M">
              Riksdagen tillkännager för regeringen som sin mening vad som
              anförs i motionen, del 3, om EU:s hantering av Hamas.
            </item>
            <item xml:id="i-CF9euZuptKWF8EfvoJVATG">
              Riksdagen tillkännager för regeringen som sin mening vad som
              anförs i motionen, del 3, om att inom EU verka för ett erkännande
              av Västsahara som stat.
            </item>
            <item xml:id="i-V4xgCZKCEXqXnVZzqeRfWc">
              Riksdagen tillkännager för regeringen som sin mening vad som
              anförs i motionen, del 3, om åtgärder för att stödja utsatta minoriteter
              och finna en lösning på konflikten mellan Syrien och Irak.
            </item>
            <item xml:id="i-9JMgiWwx5jjFP89AwzTfcV">
              Riksdagen tillkännager för regeringen som sin mening vad som
              anförs i motionen, del 3, om kraftfullare åtgärder för att motverka
              terrorism och stoppa terroristresor från Europa.
            </item>
            <item xml:id="i-VL7k2Xy7rUyPkrwMXzY2dq">
              Riksdagen tillkännager för regeringen som sin mening vad som
              anförs i motionen, del 3, om Sveriges utträde ur unionen för Medelhavsområdet.
            </item>
            <item xml:id="i-QNyNJAPa8CJTrBqqLHAVM4">
              Riksdagen tillkännager för regeringen som sin mening vad som
              anförs i motionen, del 3, om att motverka ett gemensamt konsulärt
              system.
            </item>
            <item xml:id="i-G6UXiyo1mhB6H1g3s1RwTh">
              Riksdagen tillkännager för regeringen som sin mening vad som
              anförs i motionen, del 3, om att även andra intressen än rent
              ekonomiska bör kunna beaktas inom handelspolitiken.
            </item>
            <item xml:id="i-2aRqB8wCD9enCYKW1TLKL6">
              Riksdagen tillkännager för regeringen som sin mening vad som
              anförs i motionen, del 3, om att exportbidrag som är direkt skadliga
              för utvecklingsländernas självförsörjningsgrad ska avskaffas.
            </item>
            <item xml:id="i-KwZPxytXFfyTodwo6BdNCM">
              Riksdagen tillkännager för regeringen som sin mening vad som
              anförs i motionen, del 3, om att det transatlantiska partnerskapet
              för handel och investeringar(TTIP) ska följa Världshandelsorganisationens
              standard.
            </item>
            <item xml:id="i-QTxfYfdRrXJYTxmQoLf5qq">
              Riksdagen tillkännager för regeringen som sin mening vad som
              anförs i motionen, del 3, om att det transatlantiska partnerskapet
              för handel och investeringar (TTIP) ska innehålla en positiv lista
              där det radas upp vad som ska vara föremål för frihandelsavtalet.
            </item>
            <item xml:id="i-AvDxqneErEfQX7mb89dofn">
              Riksdagen tillkännager för regeringen som sin mening vad som
              anförs i motionen, del 4, om att regeringen ska verka för att
              Sverige i likhet med Storbritannien och Danmark får ett formellt
              undantag från att införa euron som valuta.
            </item>
            <item xml:id="i-ARaWfzoLPrc7tSQCBQtTDp">
              Riksdagen tillkännager för regeringen som sin mening vad som
              anförs i motionen, del 4, om att kreditvärderingsinstitut även
              i framtiden ska ligga under Finansinspektionens tillsyn.
            </item>
            <item xml:id="i-FaWDfQ2bjJtJVF836tStjB">
              Riksdagen tillkännager för regeringen som sin mening vad som
              anförs i motionen, del 4, om att motverka skatt på finansiella
              transaktioner (FTT, financial transaction tax).
            </item>
            <item xml:id="i-MFkjPXQPLBrknBx54LZXf9">
              Riksdagen tillkännager för regeringen som sin mening vad som
              anförs i motionen, del 4, om att avstå från ett administrativt
              samarbete om punktskatter.
            </item>
            <item xml:id="i-FnqfVYyEQ9bqhuX26GYtgG">
              Riksdagen tillkännager för regeringen som sin mening vad som
              anförs i motionen, del 4, om att regeringen tydligare bör driva
              linjen att Sverige ska ha momsbefrielse för mindre ideella föreningar.
            </item>
            <item xml:id="i-6q53zAeFDvBa7rCCxvRQ2W">
              Riksdagen tillkännager för regeringen som sin mening vad som
              anförs i motionen, del 4, om EU:s budget.
            </item>
            <item xml:id="i-51JTc7iL2TvcDCMUuJLsr6">
              Riksdagen tillkännager för regeringen som sin mening vad som
              anförs i motionen, del 5, om att regeringen ska utnyttja sitt
              veto för att stå utanför en europeisk åklagarmyndighet.
            </item>
            <item xml:id="i-2NMLQusuu5ZTKXEKeYxxhv">
              Riksdagen tillkännager för regeringen som sin mening vad som
              anförs i motionen, del 5, om att regeringen bör utreda och redovisa
              negativa effekter av Schengensamarbetet och EU:s fria rörlighet.
            </item>
            <item xml:id="i-CbcjTr4CiJLy81G3ietZCF">
              Riksdagen tillkännager för regeringen som sin mening vad som
              anförs i motionen, del 5, om att Schengensamarbetet i sin nuvarande
              form omedelbart ska avvecklas.
            </item>
            <item xml:id="i-AYbBmRrGCbbGYUMHRL1mx9">
              Riksdagen tillkännager för regeringen som sin mening vad som
              anförs i motionen, del 5, om regeringens arbete för att efterleva
              Dublinförordningen.
            </item>
            <item xml:id="i-8Fquq2ed1FtSC1rNKygm7d">
              Riksdagen tillkännager för regeringen som sin mening vad som
              anförs i motionen del 5, om vidarebosättning genom UNHCR.
            </item>
            <item xml:id="i-BD3Tks5b1fwe8WwFEr14QY">
              Riksdagen tillkännager för regeringen som sin mening vad som
              anförs i motionen, del 5, om ett utökat humanitärt stöd från EU
              till krisens närområden.
            </item>
            <item xml:id="i-MCLKRTU2J5iYGm3nzfSM7e">
              Riksdagen tillkännager för regeringen som sin mening vad som
              anförs i motionen, del 6, om att sysselsättnings- och arbetsmarknadspolitik
              är en nationell fråga som bör avgöras i Sveriges riksdag.
            </item>
            <item xml:id="i-3gXPbSy5Eqp6ByRhBZvpw5">
              Riksdagen tillkännager för regeringen som sin mening vad som
              anförs i motionen, del 6, om utstationering av arbetskraft.
            </item>
            <item xml:id="i-HCJ3cTfAdZgm3d5qJEPoZs">
              Riksdagen tillkännager för regeringen som sin mening vad som
              anförs i motionen, del 6, om kvotering.
            </item>
            <item xml:id="i-Rcb7gtD5LBcQTVgdayWNmu">
              Riksdagen tillkännager för regeringen som sin mening vad som
              anförs i motionen, del 6, om en regelbunden utvärdering av de
              reella effekterna av fonden för europeiskt bistånd till dem som
              har det sämst ställt.
            </item>
            <item xml:id="i-SfwDYGUGxWz95z5HFt2DEb">
              Riksdagen tillkännager för regeringen som sin mening vad som
              anförs i motionen, del 7, om att strukturreformer och tillväxtfrämjande
              åtgärder inte får vara kostnadsdrivande.
            </item>
            <item xml:id="i-FjdLUXn9cb8W7pSnpkXspT">
              Riksdagen tillkännager för regeringen som sin mening vad som
              anförs i motionen, del 7, om att frågeställningar om infrastruktur
              och transportföretag i allt väsentligt bör hanteras på nationell
              nivå.
            </item>
            <item xml:id="i-PpAFz19QWXQTsRJjSoanWa">
              Riksdagen tillkännager för regeringen som sin mening vad som
              anförs i motionen, del 8, om att den föreslagna EU-regleringen
              om minskade kostnader vid utbyggnad av höghastighetsnät ska ske
              i direktivform i stället för i form av en förordning.
            </item>
            <item xml:id="i-MbovnBAhNPmZ5BgsSiUjAb">
              Riksdagen tillkännager för regeringen som sin mening vad som
              anförs i motionen, del 8, om att så mycket som möjligt av medlemsländernas
              flygledning och trafikbestämmelser ska skötas på nationell nivå.
            </item>
            <item xml:id="i-H2euGuyevhTgREAZAb59wA">
              Riksdagen tillkännager för regeringen som sin mening vad som
              anförs i motionen, del 8, om att den europeiska energihandlingsplanen
              bör utvärderas när det gäller energiprisernas utveckling, elnätens
              funktion, kostnader för investering i infrastruktur samt handlingsplanens
              påverkan på det globala koldioxidläckaget.
            </item>
            <item xml:id="i-G8qqxhXbhGX8DrG8b1Eqdr">
              Riksdagen tillkännager för regeringen som sin mening vad som
              anförs i motionen, del 8, om att energihandlingsplanens kostnadsutveckling
              när det gäller subventioner av förnybar energi bör utvärderas.
            </item>
            <item xml:id="i-MCXEbdCXLAcTkwnydDeeGY">
              Riksdagen tillkännager för regeringen som sin mening vad som
              anförs i motionen, del 9, om att regeringen ska verka för att
              avskaffa den gemensamma jordbrukspolitiken.
            </item>
            <item xml:id="i-MqomPHAcpXAfj8vuQJeADK">
              Riksdagen tillkännager för regeringen som sin mening vad som
              anförs i motionen, del 9, om tillfälligt bevarande av mjölkkvoterna.
            </item>
            <item xml:id="i-Eik5DZCKdaWvuEXmWx6jvR">
              Riksdagen tillkännager för regeringen som sin mening vad som
              anförs i motionen, del 9, om förbättrade villkor för mjölkbönder
              enligt motionens intentioner.
            </item>
            <item xml:id="i-Q8iSGfv648RVafHq7cQnTU">
              Riksdagen tillkännager för regeringen som sin mening vad som
              anförs i motionen, del 9, om att regeringen ska verka för att
              varje medlemsstat får införa de sjukdoms- och smittkontroller
              som den anser nödvändiga.
            </item>
            <item xml:id="i-wwE79MiKAYBYkdc37bo5f">
              Riksdagen tillkännager för regeringen som sin mening vad som
              anförs i motionen, del 9, om att regeringen ska verka för att
              ett generellt förbud mot slakt utan bedövning införs på EU-nivå.
            </item>
            <item xml:id="i-VZFpxVEBgAq4imdekuXWEa">
              Riksdagen tillkännager för regeringen som sin mening vad som
              anförs i motionen, del 9, om att regeringen ska verka för att
              Sverige ska få möjlighet till undantag som gör att vi kan stoppa
              importen av kött som kraftigt avviker från intentionerna i den
              svenska djurskyddslagstiftningen.
            </item>
            <item xml:id="i-64WX3mVhUGJX9VnoonHxB4">
              Riksdagen tillkännager för regeringen som sin mening vad som
              anförs i motionen, del 9, om att regeringen ska verka för att
              avskaffa den externa fiskeripolitiken.
            </item>
            <item xml:id="i-C8V6CESqgeRzKh1CPkqgB4">
              Riksdagen tillkännager för regeringen som sin mening vad som
              anförs i motionen, del 10, om att regeringen vid förhandlingar
              inom den klimat- och energipolitiska ramen ska verka för att EU:s
              medlemsstaters åtaganden ska kunna justeras.
            </item>
            <item xml:id="i-ASQGrMiBwJfHTkmDy1JX1m">
              Riksdagen tillkännager för regeringen som sin mening vad som
              anförs i motionen, del 10, om att kärnkraft vid förhandlingar
              inom den klimat- och energipolitiska ramen ska likställas med
              förnybar energi.
            </item>
            <item xml:id="i-D95WhY55k9qae7TCyo4HbP">
              Riksdagen tillkännager för regeringen som sin mening vad som
              anförs i motionen, del 10, om att regeringen ska driva som svensk
              linje att EU:s medlemsstater, inom ramen för internationella klimatavtal,
              inte bör anta väsentligt större mål om minskning av utsläpp av
              växthusgaser än resten av världen.
            </item>
            <item xml:id="i-B7ttQTMftG3wYH5dM9SwvF">
              Riksdagen tillkännager för regeringen som sin mening vad som
              anförs i motionen, del 10, om att regeringen inom EU bör driva
              frågan om att klimatfokuset bör ligga på energiforskning.
            </item>
            <item xml:id="i-9DvRHDsGuVQVjD2EJD9wH2">
              Riksdagen tillkännager för regeringen som sin mening vad som
              anförs i motionen, del 10, om att regeringen bör driva linjen
              att EU:s medlemsstater vid beräkningen av nettoutsläpp av klimatgaser
              ska kunna tillgodogöra sig faktiska nettoutsläpp som inkluderar
              markanvändning.
            </item>
            <item xml:id="i-NSBXHUK93H3MyaX34D3oTG">
              Riksdagen tillkännager för regeringen som sin mening vad som
              anförs i motionen, del 11, om en ny inriktning för EU:s kulturpolitik.
            </item>
            <item xml:id="i-DKYyt9FbggDC3xnewu3X7t">
              Riksdagen tillkännager för regeringen som sin mening vad som
              anförs i motionen, del 11, om att idrottspolitiken ska förbli
              en nationell angelägenhet.
            </item>
            <item xml:id="i-U2ySYVw99jdEh6uiCV5R6x">
              Riksdagen tillkännager för regeringen som sin mening vad som
              anförs i motionen, del 11, om att de anslagna forskningsmedlen
              i Horisont 2020 ska stanna inom EU och inte överföras till tredjeländer.
            </item>
            <item xml:id="i-RwyKu6GLiPX5bDhGVPoUXh">
              Riksdagen tillkännager för regeringen som sin mening vad som
              anförs i motionen, del 11, om att de enskilda utbildningsanstalterna
              ska få styra mer över de medel som anslås för Horisont 2020.
            </item>
            <item xml:id="i-Wk7ti622uG1AUMQEChh5tR">
              Riksdagen tillkännager för regeringen som sin mening vad som
              anförs i motionen, del 11, om att satsningarna på Horisont 2020
              i större omfattning bör göras efter excellens.
            </item>
            <item xml:id="i-3QduwAZUVzoBB72jnWN1Yu">
              Riksdagen tillkännager för regeringen som sin mening vad som
              anförs i motionen, del 11, om att de ekonomiska satsningarna på
              Erasmus för alla ska stanna inom EU.
            </item>
            <item xml:id="i-UveYAUkC8WGe564bqvP3R2">
              Riksdagen tillkännager för regeringen som sin mening vad som
              anförs i motionen, del 11, om att Erasmus för alla inte ska innehålla
              förslag där medlemsländerna är bäst lämpade att lösa problemen
              på nationell nivå.
            </item>
          </list>
        </div>
        <div type="motContent">
          <head xml:id="i-MWra2Mx37uvu8Ea3JpRKWs" type="h1">
            Del 1 – Den övergripande utvecklingen i EU
          </head>
          <head xml:id="i-UQiKFqDk1VPbCzR9ndTLuN" type="h1">
            Lämna den överstatliga unionen samt folkomröstning
          </head>
          <p xml:id="i-DABGjYwPZS6YgykN8qdGjY">
            Sverigedemokraterna anser inte att det är rätt eller rimligt
            att EU:s regelverk står över de lagar som stiftas av Sveriges
            riksdag, det svenska folkets företrädare. Det svenska folket har
            aldrig blivit tillfrågat om detta utan röstade ja till ett helt
            annat EU än vad EU utvecklats till i dag. Sverige var redan innan
            EU-inträdet 1995 en högteknologisk, framgångsrik välfärdsstat
            med stark export, högkvalitativa produkter och tjänster, hög arbetsmoral
            och ett välorganiserat samhälle. Allt detta lyckades svenskarna
            skapa utan en överstatlig union vars lagar har företräde över
            våra egna. Sveriges riksdag har i många frågor reducerats till
            transportkompani utan reellt inflytande.
          </p>
          <p xml:id="i-FdPzR36kiQP9uzEGndgioo">
            Vi anser att svenskarna bäst bestämmer själva över sin egen framtid
            och vill därmed att Sverige ska lämna den överstatliga unionen
            för att återgå till att samarbeta inom Efta eller liknande om
            möjligt. Vidare vill vi se ett samarbete som inkluderar andra
            aspekter där alla Europas länder har ett gemensamt intresse att
            samarbeta, exempelvis rörande brottsbekämpning, miljö och gränskontroll.
            När ett sådant alternativ är framförhandlat vill vi ge svenska
            folket möjlighet att säga sitt i en ny folkomröstning där man
            för första gången får säga sitt om Sveriges medverkan i en överstatlig
            union.
          </p>
          <p xml:id="i-MqoKLCxXRKeDGW28MYdyJe">
            Del 2 - Frågor under allmänna rådet
          </p>
          <p xml:id="i-5RduZCKVd7gwgp95dhNyHE">
            Europa 2020-strategin och den europeiska planeringsterminen
          </p>
          <p xml:id="i-AbDYhB4Wac4zHMZTpnpRDa">
            Sverigedemokraterna anser att det är dags att EU tar ett steg
            tillbaka. Även om vi tycker att Europa 2020-målen i sig är sympatiska,
            finns det anledning att ifrågasätta om det verkligen är så EU
            ska fungera – med gemensamma mål som omvandlas till en harmoniserad
            strategi som i sin tur omvandlas till EU:s gemensamma rekommendationer
            om reformer i medlemsstaterna. Konvergens mellan medlemsstaternas
            ekonomier och tillväxt kommer nog snarare till genom sund konkurrens
            mellan medlemsstaterna och marknadstillträde inom unionen, än
            genom harmoniserad utbildningspolitik och användningen av strukturfonder.
            För 2015 föreslår kommissionen också att ett helhetsgrepp om EU:s
            ekonomi tas med hjälp av tre huvudlinjer: stimulans till investeringar,
            en förnyad vilja till strukturreformer och en ansvarsfull finanspolitik.
            Sverigedemokraterna ifrågasätter nyttan med detta och menar att
            de problem som finns i respektive medlemsstat behöver lösas på
            nationell nivå för att ge bäst effekt, utan att kommissionen tar
            ett helhetsgrepp om saken. Kommissionens investeringsplan om 315
            miljarder euro, som medlemsstaterna uppmanas ställa sig bakom,
            är bara ett av otaliga steg på vägen mot mer federalisering av
            EU och ter sig alltmer som ett luftslott. Själva tanken på EU
            som en förutbestämd ”konvergensmaskin” är det dags att ifrågasätta.
            Det finns ett oroväckande drag hos samtliga EU:s institutioner
            av såväl top-down-perspektiv som en idé om ”en storlek passar
            alla”.
          </p>
          <p xml:id="i-W7unG48kxR7QzM5c32oJcA">
            Angående den europeiska terminen anser Sverigedemokraterna att
            det är något som bör förpassas till en krets av närmast sörjande
            och den krets av medlemsstater som står beredda att bli finanspolitiskt
            annekterade.
          </p>
          <p xml:id="i-6PNiiSoHGwJpZFjpTcceL3">
            Man ser hela tiden hur den europeiska planeringsterminen breder
            ut sig trots att kommissionen talar om att den ska bli smalare
            och mer effektiv. Från att ha varit ett i huvudsak makroekonomiskt
            verktyg inkluderar den numera även rättspolitiska och sociala
            frågor som förvisso anknyter till finanspolitiska utgifter, men
            som knappast förväntades ingå i kommissionens granskning från
            början. Kommissionen har tagit den förstärkta ekonomiska styrningen
            till intäkt för att ge rekommendationer på sådana områden som
            socialpolitiken, och den europeiska planeringsterminen har på
            kort tid utvecklats till att bli ett av de starkaste verktyg EU
            har för att på kvasiformell väg påverka medlemsstaterna. Sverigedemokraterna
            anser att regeringen snarast bör verka för att den europeiska
            planeringsterminen endast ska omfatta de länder som omfattas av
            stödprogram eller ingår i eurogruppen.
          </p>
          <p xml:id="i-MQXgS5VDw9kNnWqtrbL6EC">
            Som Sverigedemokraterna tidigare år anfört är de nationella reformprogrammen
            en av de avgörande bitarna för att EU ska kunna utöva inflytande
            över en medlemsstats finanspolitik. När kommissionen gör analyser
            av medlemsstaternas ekonomi inom ramen för den europeiska planeringsterminen,
            så beaktas inte bara programmets relevans för hållbarheten i finanspolitiken
            utan också i vilken mån EU:s regler och riktlinjer har iakttagits.
            För att medborgarna och de partier som är EU-skeptiska ska kunna
            dels ta del av och dels bilda opinion kring hur EU påverkar medlemsstaterna
            och vilka krav EU bör ställa på en medlemsstat, är det av avgörande
            vikt att regeringens förslag till nationellt reformprogram tillställs
            riksdagen i en särskild skrivelse.
          </p>
          <p xml:id="i-49Ttyydner1HoRq2zjeR3t">
            Utvidgningsprocessen
          </p>
          <p xml:id="i-Cemm97KV8rAPkYUjPGJHxw">
            Den förhastade och dåligt planerade utvidgningen av EU har sedan
            länge haft kännbara negativa konsekvenser för svenska folket såsom
            omfattande social turism, urholkning av den svenska arbetsrätten
            och lönedumpning, vidare har utvidgningen orsakat enorma kostnader
            för Sverige genom att behovet av strukturfondsstöd till de nya
            medlemmarna ökat. Då unionen utvidgas samtidigt som integrationen
            och överstatligheten utvecklas och fördjupas påverkas de välskötta
            länderna oundvikligen av de nya medlemsländernas problem med dåligt
            skött ekonomi, fattigdom, korruption och organiserad brottslighet.
            Sverigedemokraterna ser med oro på det faktum att unionen inom
            en inte allt för avlägsen framtid kan uppta länder som präglas
            av sinsemellan ouppklarade allvarliga konflikter relaterade till
            gränser, handel, namn och etnisk tillhörighet. De nya potentiella
            medlemsländerna riskerar även att ytterligare urholka EU:s gränsskydd
            då handel med identitetshandlingar och korruption inom poliskårerna
            är regel snarare än undantag. Om en utvidgningsprocess ska leda
            till en positiv utveckling i nya potentiella medlemsstater vad
            gäller genomförandet av reformer måste också EU bli mycket tydligare
            i sina krav och mer konsekventa vad gäller konditionalitet, alltså
            att länder uppfyller sina åtaganden innan eftergifter görs från
            EU:s sida.
          </p>
          <p xml:id="i-Du4UcjsGxkyDBPSKQ5uB4k">
            Sverigedemokraterna anser därför att regeringen bör använda sitt
            veto för att stoppa varje inledande av anslutningsförhandlingar
            tills dess att alla inre konflikter är lösta, landet ifråga har
            uppnått en BNP som inte väsentligt understiger EU:s genomsnitt,
            landet kan garantera det yttre gränsskyddet och påvisa mätbara
            framsteg i kampen mot korruption och organiserad brottslighet,
            och innan ett nytt kandidatland godkänns måste Köpenhamnskriterierna
            i realiteten vara uppfyllda och inte bara vara en papperskonstruktion.
          </p>
          <p xml:id="i-VbsXwbYrBpXjEUEGwpVKZM">
            EU:s utrikestjänst
          </p>
          <p xml:id="i-KvFm4qatwvrTo2DDnDoSqU">
            Sverigedemokraterna kan inte ställa sig bakom den utveckling
            som sker i EU att alltmer av utrikespolitiken ska förflyttas från
            respektive medlemsland till EU och EU:s utrikestjänst. Vi kan
            instämma i mervärdet i en gemensam EU linje i stora viktiga frågor
            så länge det görs med konsensus mellan medlemsstaterna och varje
            medlemsstat också fortsatt har en frihet att föra sin egen utrikespolitik
            i enlighet med sina intressen. Vi ser däremot inte behovet av
            en särskild utrikestjänst och utrikesrepresentant för EU.
          </p>
          <p xml:id="i-5sYEBqGqgG3gK9bVZvG5Cz">
            Sverigedemokraterna anser att regeringen i EU bör värna och stärka
            svenska utrikespolitiska intressen i stället för att helt överge
            svensk utrikespolitik åt EU. Med hänvisning till detta är det
            vår uppfattning att Europeiska utrikestjänsten bör avvecklas.
          </p>
          <p xml:id="i-4ahTo6j3ArGPjRjcMH3LYc">
            Kommittéförfarande och delegerade akter
          </p>
          <p xml:id="i-V1zztpHA5PTvs5WnWaQsDQ">
            Det som huvudsakligen oroar Sverigedemokraterna inom detta område
            är att Lissabonfördraget gav långtgående normgivningsmakt till
            kommissionen, normgivningsmakt som Sverigedemokraterna i stället
            anser hör hemma hos medlemsstaterna. Mycket av det som kommissionen
            numera kan besluta om och som göms bakom ”tekniska anpassningar
            till Lissabonfördraget” är i själva verket betydande överflyttningar
            av makt till Bryssel. Sverigedemokraterna anser att regeringen
            ska tillse att deras representanter i Coreper motsätter sig ytterligare
            utnyttjanden av den delegerade makten. Sådana flagranta överflyttningar
            av normgivningsmakt ska inte heller ske genom s.k. A-punkter.
            Varje enskild möjlighet för kommissionen att utnyttja sin möjlighet
            att anta regler via delegerade akter bör diskuteras enligt den
            särskilda ordning som föreskrivs i regeringsformen.
          </p>
          <p xml:id="i-G37hHr9p9F6NdHWVn2pJNn">
            Del 3 – EU:s förbindelser med omvärlden
          </p>
          <p xml:id="i-VPvfPZcBZfHNJNqEkerVG7">
            Utrikes- och säkerhetspolitik
          </p>
          <p xml:id="i-F9uASdKz434pC7sxNA4xhm">
            Sverigedemokraterna ser med oro på att Europeiska rådet vill
            driva EU till en alltmer sammanvävd militär organisation. När
            ett alltmer överstatligt EU beslutar om militära insatser där
            riksdagens inflytande är begränsat innebär det i praktiken att
            Sverige är med i en militär allians. Sverigedemokraterna anser
            det vara tveksamt om denna förändring i svensk utrikespolitik
            är förankrad hos det svenska folket. Därför menar Sverigedemokraterna
            att regeringen inom EU ska verka för en linje där säkerhets- och
            försvarspolitik i huvudsak ska ligga på respektive medlemsland,
            samt motverka en inriktning som går mot en sammanvävd militär
            organisation. Om samarbete i stora frågor är nödvändigt ska det
            ske på mellanstatlig basis.
          </p>
          <p xml:id="i-NPsyqfn8XPqZEHjiFmvb3X">
            Utöver detta menar vi att det är ett oundgängligt behov för det
            svenska försvarets framtida utveckling att ha tillgång till en
            tekniskt välutvecklad försvarsindustri med bred kompetens. En
            svensk myndighet som upphandlar försvarsmateriel bör använda undantagsregeln
            i artikel 346 i EUF-fördraget på liknande sätt som andra medlemsländer
            som har viktig försvarsindustri. Regeringen bör därför hålla en
            linje som håller fast vid möjligheten att kunna ta sådana hänsyn
            om ett medlemslands säkerhetsintressen står på spel. Detta är
            nödvändigt om vi vill att försörjningstryggheten ska genomsyra
            försvarsmaterielförsörjningen av vår försvarsmakt.
          </p>
          <p xml:id="i-EPwJBMbR7AN6kdMZxJ4tBZ">
            EU som aktör i FN
          </p>
          <p xml:id="i-SJeJM1s28m3wgqSPPW3PWh">
            EU:s arbete inom FN regleras av resolution 65/276 av den 11 maj
            2011, och resolutionen bygger vidare på resolution 3208 av den
            11 oktober 1974 som gav den europeiska ekonomiska gemenskapen
            observatörsstatus i FN. Resolutionen från 2011 ger EU:s institutioner
            rätt att föra unionens talan i FN, istället för representanter
            från EU:s ordförandeland. 2011 års resolution ger också EU:s institutioner,
            även då den understryker att EU inte är medlemsstat, långtgående
            rätt att agera som en sådan.
          </p>
          <p xml:id="i-Sw5qxYLFiFVz1G1pbbpmAi">
            Sverigedemokraterna kan inte ställa sig bakom detta, vilket partiet
            ser som ett steg i utvecklingen mot ett federalistiskt EU som
            har som slutgiltigt mål att ersätta medlemsstaternas representation
            i FN. Sverigedemokraterna är av uppfattningen att FN, i och med
            det viktiga arbete staten Sverige historiskt bidragit med, kommer
            att gå miste om en betydelsefull röst. EU är inte en stat och
            Sverigedemokraterna motsätter sig kraftigt en utveckling mot att
            fallet blir så.
          </p>
          <p xml:id="i-9jFFd9KYCjmBaWDW6W5XHN">
            Därför anser Sverigedemokraterna att regeringen bör verka för
            att EU:s förstärkta rätt att föra talan i FN upphävs alternativt
            begränsas för att inte inskränka på medlemsstaternas rätt att
            framföra åsikter i FN.
          </p>
          <p xml:id="i-3gp3rGbay98rFrHyGhHTS5">
            EU:s grannskapspolitik
          </p>
          <p xml:id="i-9XFXbp5AxcA7YwMc6iWmBx">
            Sverigedemokraterna anser att regeringen bör arbeta för att stoppa
            den överstatliga inriktningen EU och verka för ett EU med mellanstatligt
            samarbete mellan fria självständiga stater samt en renodlad frihandelszon
            som utvidgas genom frihandelsavtal med utomstående stater i stället
            för upptagande av ytterliga medlemsstater. Vi anser det vara av
            stor vikt att EU upprätthåller goda relationer och handelsförbindelser
            med grannskapet och vi anser det viktigt att värna varje lands
            rätt till territoriell integritet och suveränitet och möjlighet
            att göra fria val utan påtryckningar från utomstående parter.
          </p>
          <p xml:id="i-Wc94Sj3FbueGSSCS1CvLha">
            För att ett fördjupat samarbete och integration med grannskapet
            långsiktigt ska fungera mot bakgrund av EU:s överstatliga inriktning
            anser vi att villkoren för att ingå associeringsavtal måste skärpas.
            Det räcker inte med ett samarbete efter ett genomfört avtal, utan
            vi vill se tydligare reformer och uppfyllda krav innan avtal ingås
            om bl.a. arbete mot korruption och organiserad brottslighet, fungerande
            rättsstat, fungerande gränskontroller, säkerhet, demokrati och
            mänskliga rättigheter. Vidare måste det påpekas att stor försiktighet
            måste iakttas när det gäller beslut om nya stödpaket för särskilt
            det södra grannskapet, eftersom omfattningen av sådana paket riskerar
            att bli mycket kostnadsdrivande för unionen i ett läge när många
            medlemsländer redan befinner sig i ekonomisk kris. Det är därför
            av vikt att ytterligare sådana beslut inte är tvingande på EU-nivå
            utan överlåts till sådana medlemsstater som anser sig ha kapacitet
            för detta. Detta menar Sverigedemokraterna borde vara den svenska
            linje som regeringen ska verka för.
          </p>
          <p xml:id="i-XF4gFetUqn7k4mrXt4kyD1">
            Ukraina
          </p>
          <p xml:id="i-LNNGMMxfhSf3fGx5aUrhnr">
            Krisen i Ukraina har fått katastrofala konsekvenser för det ukrainska
            folket och landets ekonomi. Sverigedemokraterna anser att Sverige
            och Europa bör vidta åtgärder för att stärka handelsförbindelserna
            med Ukraina och stärka landets näringsliv. I linje med vad Sverigedemokraterna
            tidigare motionerat ställer sig partiet positivt till att EU:s
            lyfter handelshinder mot Ukraina. Sverigedemokraterna anser även
            att regeringen bör arbeta för en mer omfattande humanitär insats
            riktad till de områden som drabbats hårdast av striderna i Landet.
          </p>
          <p xml:id="i-8SF14yRzMAxThWyV2Hhy7c">
            Ryssland
          </p>
          <p xml:id="i-4mZ6HUpcJk2sm5uJAo4nRz">
            Det är tydligt att Rysslands agerande strider mot internationella
            avtal och kränker Ukrainas territoriella integritet både vad gäller
            agerandet på Krim och i de östliga delarna i Ukraina. Utifrån
            vår principiella utgångspunkt att värna alla staters suveränitet,
            självbestämmande och territoriella integritet är vi kritiska till
            den överstatliga inriktningen inom EU som undergräver detta. Med
            samma utgångspunkter är vi naturligtvis ännu mer kritiska till
            Rysslands stormaktsfasoner som bryter mot internationella lagar
            och dessutom utgör ett säkerhetspolitiskt hot i vårt närområde.
            Sverigedemokraterna ställer sig positiva till EU:s starka reaktion
            mot Rysslands agerande på Krim och i östra Ukraina. Sverigedemokraterna
            ställer sig vidare bakom att avbryta förhandlingarna om det nya
            samarbetsavtalet och avtalet om förhandlingsprocessen om viseringsfrihet.
            Sverigedemokraterna anser liksom regeringen att ämnen som mänskliga
            rättigheter och demokrati fortsatt bör ha en framträdande ställning
            då samtal förs mellan EU och Ryssland. Sverigedemokraterna står
            bakom det paket av sanktioner som EU infört mot Ryssland hittills,
            och partiet står öppet för att utvidga dessa och anser att Sverige
            inom EU ska ställa sig bakom ytterligare sanktioner mot Ryssland
            om det skulle visa sig nödvändigt.
          </p>
          <p xml:id="i-TVSomRFjKG2C4LCn2pKKJy">
            För att sanktionerna ska ge största möjliga effekt uppmanar Sverigedemokraterna
            även regeringen att i EU arbeta för en tydlig utvärdering och
            uppföljning av sanktionernas effekter och eventuella tillkortakommanden.
          </p>
          <p xml:id="i-Jh3UE6s7zVCMD11BpuEkub">
            Viseringsfrihet
          </p>
          <p xml:id="i-YGp39TeiwRjiogB2VPTmAL">
            Sverigedemokraterna är av åsikten att viseringsfrihet endast
            ska ges för medborgare i länder som är stabila rättsstater, har
            låg korruption och obetydliga problem med organiserad brottslighet
            och terrorism. Regeringen bör verka för att kravet på visering
            för resande från Balkan återupprättas respektive behålls.
          </p>
          <p xml:id="i-4bAhrWio1XRHWCp6qveq8C">
            Principiellt ser Sverigedemokraterna positivt på att medborgare
            från länder i EU:s närområde reser till EU för att studera eller
            fylla luckor i arbetsmarknaden som inte på annat sätt går att
            fylla i. Dessa personers erfarenheter i Europa kan också ha väldigt
            positiv inverkan på vederbörandes hemländer efter att de återvänt.
            Dessa i och för sig lovvärda syften motiverar dock inte en generell
            viseringsfrihet då de som studerar och har jobb sällan får problem
            att få visum. Visum och underlättande för att få visum bör även
            i framtiden tilldelas efter individuella skäl så länge landet
            i fråga inte uppfyller ovanstående krav.
          </p>
          <p xml:id="i-CVqBQNEGPMC15u6Vn2JWyg">
            Fredsprocessen i Mellanöstern
          </p>
          <p xml:id="i-FJQDgGSWPnL521zBwCQ5ui">
            Sverigedemokraterna anser att målet med EU:s Mellanösternpolitik
            bör vara en varaktig fred där båda parter kan leva i fred och
            säkerhet. Sverigedemokraterna ser det som omöjligt att Hamas kan
            bli en del av en sådan långsiktig lösning. Hamas är en terrororganisation
            som vill förinta staten Israel och det judiska folket, och som
            sedan 2005 har skjutit över 11 000 raketer mot Israel. Det är
            beklagligt att EU har tagit bort Hamas från EU:s lista av terrororganisationer
            och EU bör skyndsamt ta fram de uppenbara grunder som finns till
            att återföra dem på listan över terrorister.
          </p>
          <p xml:id="i-XrrLAmLcNG4g6XCyXQtrFK">
            Sverigedemokraternas förtroende för Fatah och den palestinska
            myndigheten (PA) är lågt då de bidrar till att sprida antisemitisk
            propaganda, avlöna terrorister och mördare samt uppmanar till
            terrorhandlingar. EU betalar stora biståndsmedel till den palestinska
            myndigheten. Sverigedemokraterna anser att villkor för att den
            palestinska myndigheten ska erhålla bistånd ska vara att den upphör
            med alla belöningar för och hyllningar av terrorism, uppmaningar
            till terrordåd samt tar tydligt avstånd från antisemitism och
            visar prov på vilja att styra i enlighet med demokratiska principer
            och mänskliga rättigheter. De bör också uppvisa en trovärdig vilja
            att ha en fredlig relation med Israel. Sverigedemokraterna anser
            att regeringen inom EU bör arbeta för ett stopp för bistånd till
            den palestinska myndigheten tills dessa krav är uppfyllda, samt
            att EU inte ska anse en statsbildning där Hamas ingår som legitim
            och att EU åter ska stämpla Hamas som terrororganisation.
          </p>
          <p xml:id="i-84wZpQNFYQmuxtcMHxbamo">
            Västsahara
          </p>
          <p xml:id="i-NcUrhrC56qfYBucTKupAS1">
            Sverigedemokraterna stöder ett erkännande av Västsahara som stat.
            Vägen till att bygga en fungerande stat i Västsahara kräver en
            folkomröstning och fredsförhandlingar med Marocko. Marocko visar
            ingen vilja till samarbete i frågan, landet sköter också den humanitära
            situationen i Västsahara dåligt. Sverigedemokraterna anser att
            det därför är nödvändigt att regeringen sätter press på Marocko
            genom att erkänna Västsahara som stat och genom att verka för
            detta inom EU, samt att arbeta för att möjliggöra en folkomröstning
            för självständighet.
          </p>
          <p xml:id="i-7uiTjpjN7Qqwj8BsTELy57">
            Sverigedemokraterna anser att riksdagens beslut av den 5 december
            2012, om att Sverige ska erkänna den saharisk-arabiska republiken
            i Västsahara och att Sverige även ska verka för detta inom EU
            måste få genomslag under det kommande året. Om regeringspartierna
            inte har ändrat sin uppfattning i frågan finns riksdagsmajoritet
            och regeringsstöd för erkännandet.
          </p>
          <p xml:id="i-YYQCfYGnejoB27APEvRBhS">
            Irak och Syrien
          </p>
          <p xml:id="i-wyxt9izrZKVFhDXk2jNXe">
            Det fruktansvärda kriget i Syrien och Irak har varit särskilt
            förödande för minoriteter och i synnerhet ländernas kristna minoriteter.
            I och med IS härjningar har situationen förvärrats ytterligare
            och efter att den kristna befolkningen dödats eller fördrivits
            från sina hem har man påbörjat ett folkmord och en förintelse
            av det oersättliga kristna och förhistoriska kulturarvet. Från
            att år 2003 ha funnits ca 1,2 miljoner kristna bara i Irak, uppskattas
            nu antalet ha sjunkit till 150 000 – 400 000. Förenta nationernas
            expert på minoritetsfrågor betecknar utvecklingen för områdets
            minoriteter som förödande och oåterkallelig.
          </p>
          <p xml:id="i-9oGcAZmyrFot4thbNajzud">
            Irak är en problematisk statsbildning då landet innefattar ett
            flertal religiösa och etniska minoriteter som visar på uppenbara
            svårigheter att samexistera fredligt. Nineveslätten var historiskt
            en del av det assyriska kungariket och kristna och andra minoriteter
            har under lång tid utgjort en majoritet i området. Dessa grupper
            kräver att området ska få långtgående autonomi inom den irakiska
            statsbildningen.
          </p>
          <p xml:id="i-4yMGrbR5ixkGaRFH6sFUf2">
            Kurderna har länge haft en varierande men betydande grad av självstyre
            inom Irak. I dagens instabila situation har kurderna uppvisat
            förmåga att försvara de områden som de anser tillhör dem. Kurderna
            har, jämfört med andra minoriteter i området, visat stor vilja
            till demokratisk utveckling. Kurderna har även visat ett engagemang
            för MR då de gett skydd åt andra minoriteter som drabbats av IS
            framfart. Sverigedemokraterna stödjer utökad autonomi och självständighet
            för såväl kurder som kristna. Beslut måste dock fattas efter noggrant
            övervägande för att förhindra att nya konflikter uppstår.
          </p>
          <p xml:id="i-3sn5JX9pCSp6CBYGvDCNNk">
            Sverigedemokraterna anser därför att regeringen i EU bör verka
            för att uppmärksamma de humanitära och kulturella värden som håller
            på att gå förlorade i inbördeskrigens Syrien och Irak, att FN
            upprättar en säker zon för utsatta minoriteter i konfliktområdena
            i Syrien och Irak samt visa sitt tydliga stöd för de kristna och
            andra utsatta minoriteter i området. Vidare bör regeringen i EU
            verka för att öka de humanitära insatserna i konfliktområdena
            – för att förhindra situationer liknande den med de svältande
            flyktingarna i Sinaibergen. Regeringen bör i EU även verka för
            att en långsiktig, konstitutionell lösning utarbetas, som i praktiken
            tar hänsyn till, skyddar och bevarar områdets religiösa och kulturella
            minoriteter, för att det skapas ett område för kristna på Nineveslätten
            med egen autonomi och för en långsiktigt hållbar lösning som tar
            hänsyn till kurdernas anspråk på utökat självstyre.
          </p>
          <p xml:id="i-MaRwabfeJDH5n2272C5DFK">
            Terrorism och terrorresor
          </p>
          <p xml:id="i-TCSfdLafRLUaNh2Q6W1qFs">
            När allt fler personer i Europa väljer att stödja terrorism,
            antingen genom aktiviteter inom Europa eller genom att resa utanför
            Europas gränser, så krävs ett ökat europeiskt fokus för att motverka
            terrorism. Vi välkomnar de initiativ som tagits från EU för att
            motverka förekomsten av så kallade ”foreign fighters” men anser
            inte att aktuella strategier varit tillräckliga. Det är viktigt
            att varje land tar sitt eget ansvar och genomför nödvändiga lagändringar
            för att stoppa terrorism och terrorresor, men vi välkomnar samtidigt
            ett samarbete och dialog mellan Europeiska länder för att göra
            arbetet så effektivt som möjligt med tanke på den fria rörlighet
            som råder inom EU och Schengen. Sverigedemokraterna menar att
            vi dels måste förebygga så människor inte deltar i terrorresor
            och verka för att européer som väljer att resa till länder utanför
            Europa för att ansluta sig till terrororganisationer inte ska
            få möjlighet att resa tillbaka till Europa utan konsekvenser.
            Det ska vara olagligt att resa från unionen för att ansluta sig
            till terroristorganisationer i andra länder. Personer som ändå
            reser utomlands för att strida för terrororganisationer och som
            har dubbla medborgarskap ska fråntas sitt nationella medborgarskap
            inom EU. Utländska medborgare med kopplingar till terroristnätverk
            ska utvisas från unionen. Vidare bör det prövas hur en EU-medborgare
            med enkelt medborgarskap ska kunna fråntas detta, efter att personen
            valt att ansluta sig till terrororganisationer i länder utanför
            Europa. Detta är viktigt i flera perspektiv, dels för att inte
            ytterligare bidra till att destabilisera regionen i Syrien och
            Irak, dels för att avhjälpa det mänskliga lidande som pågår där,
            dels för att värna säkerheten i Europa och förhindra ytterligare
            radikalisering och dels för att minska risken för terrorbrott
            i Sverige!
          </p>
          <p xml:id="i-3St9LEkiLoFh3LwLRwyGP4">
            Medelhavsunionen
          </p>
          <p xml:id="i-RCMBHxNuqfKdYh9GoN6Kog">
            Den 13 januari år 2015 träffades ett strategiskt avtal mellan
            den europeiska sociala kommittén och sekretariatet för Medelhavsunionen
            UfM. Avtalet syftar till att stärka banden mellan parterna, informationsutbyte
            och samarbete kring olika projekt och verksamheter. Detta efter
            att Medelhavsunionen enligt dess ordförande Fathallah Sijilmassi
            under det senaste decenniet ”försummats” av EU. EU har vid sidan
            av Medelhavsunionen ett långtgående samarbete med länderna runt
            Medelhavet inom det s.k. södra partnerskapet.
          </p>
          <p xml:id="i-QcUg7zwyVXsd4VXZ9GeVYb">
            Barcelonaprocessen var inledningsvis ett mellanstatligt samarbete
            som syftade till att främja MR-frågor, demokrati och handel. De
            diskussioner om omstöpning av grunderna för UfM till att omfatta
            mer politiska reformer som har refererats i tidigare redogörelser
            är ett tecken på att Medelhavsunionen är på väg mot ett mer överstatligt
            samarbete liknande EU. Sverigedemokraterna ser positivt på att
            länderna i det södra partnerskapsområdet visar en vilja till samarbete
            inbördes, men har som ståndpunkt att Sverige bör lämna Medelhavsunionen
            då det är svårt att se mervärdet av Sveriges ytterligare inblandning
            utöver det befintliga samarbetet inom det sydliga partnerskapet.
            Sverigedemokraterna anser därför att regering bör arbeta för att
            förhindra ytterligare fördjupning av samarbetet mellan Medelhavsunionen
            och EU.
          </p>
          <p xml:id="i-VFQVBcPcSNt5WgbXVBPubC">
            Konsulär beredskap
          </p>
          <p xml:id="i-FteN7A1NYqa4BDttmCbj8Z">
            EU:s alltmer fördjupade samarbete i konsulära frågor har visserligen
            medfört vissa fördelar. Det är dock värt att komma ihåg att ett
            av de mest grundläggande kännetecknen för en suverän stat är möjligheten
            att upprätthålla egna diplomatiska representationer, och den konsulära
            frågan kan inte isoleras från detta. Det är därför enligt vår
            mening så att vi bör se konsulära frågor som en fråga där Sveriges
            och de övriga medlemsstaternas nationella kompetens strikt bör
            värnas och där regeringen bör motverka att det konsulära samarbetet
            går mot en gemensam EU-representation.
          </p>
          <p xml:id="i-DnGEaHfPT1XnhUL32tJBNY">
            Den gemensamma handelspolitiken
          </p>
          <p xml:id="i-XRgrDBJH2QhUZvE8azoWJn">
            Vi är positiva till handel och anser att Sverige inom såväl EU
            som i internationella forum, såsom WTO, ska verka för en öppen
            och fri handel. Vi instämmer även i uppfattningen att ökad handel
            ger ökad tillväxt som i sin tur skapar bättre ekonomiska förutsättningar
            för länder och deras medborgare. Liksom tidigare sluter vi även
            upp bakom uppfattningen att frihandel kan vara en starkt välståndsskapande
            kraft för såväl fattiga som mer utvecklade länder. Att värna principen
            om frihandel är därför både ett globalt och ett svenskt intresse.
            Även andra intressen än rent ekonomiska bör kunna beaktas inom
            handelspolitiken, t.ex. ska vi kunna ställa motsvarande krav på
            djuretik på de animaliska produkter vi importerar som de inhemskt
            producerade produkterna. Vi ser även vikten av att handelsavtal
            ska innefatta bl.a. CSR och miljöaspekter där prioriteringen ligger
            i ett minskat koldioxidläckage. Sverigedemokraterna anser att
            subventioner, såsom EU:s exportbidrag, som är direkt skadliga
            för utvecklingsländernas självförsörjningsgrad ska avskaffas.
          </p>
          <p xml:id="i-FdCuMSBf27Ft2SfxxMn2D4">
            TTIP
          </p>
          <p xml:id="i-JKZssWC9QjKdAvUNB4c9Eg">
            Sverigedemokraterna ser betydelsen av att skapa globala handelsavtal
            i sin helhet, men vi vill även belysa vikten av dess innehåll
            och hur detta påverkar den svenska marknaden. Vi är generellt
            positiva till ett handelsavtal mellan EU och USA – det s.k. TTIP
            – och vi tror att detta kommer att stärka den svenska industrin
            genom borttagandet av både tarrifära samt befintliga icke-tariffära
            handelshinder men även genom att förebygga tillkomsten av nya
            handelshinder.
          </p>
          <p xml:id="i-TjkyC7QdRXXfEhMiDSvAMf">
            Sverigedemokraterna ser positivt på USA:s uttalade indikationer
            om transparens, deltagande och ansvarstagande och vår förhoppning
            är att framtagna standardiseringar styr mot redan befintliga handelsmekanismer
            i WTO:s avtal. Avtalet innehåller dock väldigt många faktorer
            och komplexiteten är påtaglig när det gäller bl.a. det tekniska
            och de icke-tarrifära regelhindren, jämfört med borttagande av
            t.ex. ekonomiska tullar. Sverigedemokraterna ser vikten av att
            i första hand se över de områden som har störst möjlighet till
            regelsamarbete än att försöka hitta gemensamma nämnare för alla
            sektorer. Dessutom behövs en förståelse av att vissa regelverk
            är svåra att samköra pga. olika myndighetsstrukturer samt olika
            produktregelverk. Vi anser att en gemensam minsta nämnare gällande
            de olika sektorerna ska generera avkastning, ökad marknadsintegration
            samt i viss mån skydd av nationella intressen samt att handelsrelationer
            med tredjeland inte får försämras. Gällande utfallet i de olika
            sektorerna vill vi poängtera att redan framtagna prognoser är
            just generella uppskattningar. Rapporter som visar vilka sektorer
            eller olika regioner som gynnas av handelsavtalet är osäkra. Även
            om vår generella uppfattning av avtalet i sin helhet är positiv
            gällande industrins exportmöjligheter så vill vi dock flagga för
            vissa klausuler i avtalet.
          </p>
          <p xml:id="i-Qhb6NPZTLsHVHFALpkKH7L">
            Sverigedemokraterna anser att tvistlösningsklausulen (ISDS) ska
            tas i största beaktning gällande hur denna kommer att utformas
            i det slutgiltiga avtalet. En tvistlösningsklausul av ren Naftamodell
            är något som Sverigedemokraterna inte kan ställa sig bakom. Vi
            vill vidare se att det blir fråga om en lista där de delar som
            ska vara föremål för ett handelsavtal tas upp och inte som idag
            en lista där endast de delar som inte kommer att vara föremål
            för avtalet tas upp. Sammanfattningsvis välkomnar vi ett frihandelsavtal
            med USA, men anser att ett sådant avtal inte får utmynna i en
            situation där företag kan stämma stater, där den svenska modellen
            skadas eller i en situation där avtalet i övrigt leder till en
            underminering av den svenska autonomin.
          </p>
          <p xml:id="i-L91Z4U5NppMipPnjxR1agA">
            Del 4 – Ekonomiska och finansiella förbindelser
          </p>
          <p xml:id="i-SF87wKP49w8jVmZ462wZeS">
            Formellt undantag från EMU
          </p>
          <p xml:id="i-MnTUYF2uP2cgoGmRNmGskW">
            Sverigedemokraterna är skeptiska till fördragsändringen som ligger
            till grund för att ESM (European Stability Mechanism) ska ersätta
            EFSM (European Financial Stability Mechanism) samt EFSF (European
            Financial Stability Facility) och därefter fungera som permanent
            stabilitetsmekanism för euroländerna. Fördragsändringen berör
            huvudsakligen EMU-området men relevansen för Sveriges del bör
            likväl framhållas.
          </p>
          <p xml:id="i-Gep3aBM3Fnxexg6z2i2TCM">
            Sverige har i enlighet med nuvarande förordning och i enlighet
            med Sveriges medlemskap i EU en formell och legal skyldighet att
            gå med i det tredje steget i EMU och införa euron som valuta.
            Till skillnad från exempelvis Storbritannien och Danmark har vi
            inget formellt undantag från detta. Det rimliga för svensk del
            i nuläget är att Sverige förhandlar fram ett formellt undantag
            från att införa euron som valuta, och så länge så inte är fallet
            nödgas vi avslå alla ändringar i linje med vad regeringen anför
            på området.
          </p>
          <p xml:id="i-4BcASa8KEP5aVRsdVfYXVP">
            Kreditvärderingsinstitut
          </p>
          <p xml:id="i-8hRVpQ8sTYHA7AD75EALXN">
            Idag är Finansinspektionen (FI) övergripande behörig myndighet
            för tillsynen över de finansiella marknaderna i Sverige. Regeringen
            avser nu att bryta denna praxis och förflytta delar av den kompetens
            och de befogenheter som idag ligger under FI till motsvarande
            myndighet på federal EU-nivå, och istället låta Esma (European
            Securities and Markets Authority) överta verksamheten. Den befogenhet
            som berörs avser tillsynen över kreditvärderingsinstitut. Proposition
            2011/12:40 föreslår vidsträckta befogenheter för den federala
            – och därmed utom svensk kontroll och ansvarsutkrävande – myndigheten
            Esma. Bland annat föreslås den kunna göra ”fysiska” platsundersökningar,
            helt utan förhandsanmälan, och den föreslås även kunna förelägga
            viten för såväl fysiska som juridiska personer för att förmå dem
            att underkasta sig en utredning eller en undersökning. Tillika
            ska den även kunna delegera uppgifter till Finansinspektionen
            och begära olika konkreta åtgärder, exempelvis att utreda en särskild
            uppgift eller genomföra en platsundersökning. Av lagen (2010:1010)
            om kreditvärderingsinstitut framgår att ”Finansinspektionen är
            behörig myndighet enligt förordningen om kreditvärderingsinstitut”.
            Men enligt proposition 2011/12:40 medför ändringsförordningen
            (EU) nr 513/2011, som ligger till grund för propositionen, att
            ”de nationella behöriga myndigheternas befogenheter och uppgifter
            som rör tillsyn över kreditvärderingsinstitut [upphör]. Därav
            följer också att de bestämmelser i lagen om kreditvärderingsinstitut
            som t.ex. reglerar Finansinspektionens befogenheter och möjligheter
            att ingripa blir obsoleta och bör upphävas.” Sverigedemokraternas
            uppfattning är att vissa standardiseringar av regelverk som syftar
            till att underlätta handeln på den inre marknaden i vissa fall
            mycket väl kan vara av godo. I detta specifika fall rör det sig
            dock inte enkom om en standardisering av regelverk och förordningar,
            utan om en regelrätt maktförskjutning från en svensk myndighet
            under regeringens kontroll till motsvarande myndighet på EU-nivå
            – bortom regeringens kontroll. Den typen av maktförskjutning vänder
            vi oss emot huvudsakligen av principiella skäl, då vi ser ett
            egenvärde i att makten och kontrollen över det offentliga Sverige
            ligger under regeringen och riksdagen samt – inte minst – ytterst
            under det svenska folket. Med anledning av vad som ovan anförts
            menar vi att Finansinspektionen inte ska fråntas några befogenheter
            vad avser det berörda området.
          </p>
          <p xml:id="i-SNYyrmd3EEgaGqBbPJjVzy">
            Skatt på finansiella transaktioner
          </p>
          <p xml:id="i-B4TKZyDUkJNm7yKc6EAfv8">
            Sverigedemokraternas grundinställning är att skattepolitiken
            tillhör den nationella kompetensen. I synnerhet gäller detta den
            svenska momsbefrielsen avseende mindre ideella föreningar, som
            kommissionen vill frånta oss. Detta skulle innebära en kraftigt
            ökad administration och kostnader för föreningar med ytterst marginella
            ekonomiska medel och, i praktiken, att vissa föreningar tvingas
            till upplösning. Det är vår bedömning att regeringen inte driver
            linjen att försvara våra intressen i denna fråga tillräckligt
            hårt. Sverige bör ta varje tillfälle vi kan att använda vår vetorätt
            för att stoppa förslag som fråntar makt från Sverige att fatta
            beslut i frågor som bäst sköts på nationell nivå. Frågan om en
            internationell finanstransaktionsskatt (FTT) är relevant ur minst
            två aspekter. Dels är skattepolitiken en nationell angelägenhet,
            dels skulle en sådan skatt resultera i kapitalflykt till andra
            finanscentrum utanför EU och i förlängningen minska hela EU:s
            BNP. En dylik skatt kan i princip endast införas globalt, eller
            inte alls. Sverigedemokraterna vänder sig således emot den föreslagna
            skatten. Vi i Sverigedemokraterna är även starkt skeptiska till
            att koordinera vissa punktskatter på EU-nivå. Punktskatter syftar
            huvudsakligen till att uppnå vissa mål på exempelvis miljö- eller
            folkhälsoområdet. Dessa mål är en nationell angelägenhet och ska
            formuleras av Sveriges riksdag och i förlängningen av det svenska
            folket. Det innebär även att riksdagen måste sitta på verktygen
            för att uppnå dem. Det ovanstående bör ges regeringen till känna.
          </p>
          <p xml:id="i-GgQ8tE4cEQZuegxQFn6gab">
            EU:s budget
          </p>
          <p xml:id="i-NeoJxhAjDxmWJJuqTF55q1">
            Enligt tidigare vänder sig Sverigedemokraterna synnerligen starkt
            mot den snedförvridning som råder inom unionen där vissa länder
            står för de finansiella tillgångarna och andra i stort bara får
            ta emot pengar utan motkrav. Sveriges EU-avgift uppgick 2014 till
            41,5 miljoner kronor och återflödet från EU:s budget uppgick till
            endast 12,2 miljarder kronor. Denna mellanskillnad på över 29
            miljarder kronor är något som aldrig kommer de svenska skattebetalarna
            till del, och att inte fler politiska partier i Sverige upprörs
            över detta säger mer än något annat hur de se på hur skattemedel
            ska förvaltas.
          </p>
          <p xml:id="i-CubPTAQLwim2thafHR3rqD">
            Del – 5 Rättsliga och inrikes frågor
          </p>
          <p xml:id="i-Vjvw8aMpqpbJkRbfwTkW1M">
            Europeisk åklagarmyndighet
          </p>
          <p xml:id="i-RApchbqAPkA8CNmoF1HCW1">
            En europeisk åklagarmyndighet är ett tydligt steg mot att ge
            mer makt till EU på bekostnad av medlemsstaterna. Sverigedemokraterna
            ser inget nationellt intresse av att låta utvecklingen mot en
            mer överstatlig union ske. Även om en europeisk åklagarmyndighet
            med ett begränsat ansvarsområde inledningsvis inrättas så skapar
            det legitimitet för ett utökat ansvar. Sverigedemokraterna vill,
            i fall en europeisk åklagarmyndighet föreslås, att regering bör
            utnyttja sitt veto.
          </p>
          <p xml:id="i-GDMUeitA6VG2SngiHyQW55">
            Schengenavtalet och den fria rörligheten inom EU
          </p>
          <p xml:id="i-UXysCzXGJwrUz3YxJyr8dZ">
            Sverigedemokraterna menar att regeringen bör utreda och beskriva
            de negativa effekter som Schengensamarbetet och den fria rörligheten
            inom EU medfört för Sverige och övriga medlemsländer. Detta är
            viktigt då det rör negativa effekter som får anses vara så graverande
            att varken det nuvarande Schengenavtalet eller kommissionens arbete
            kan anses vara annat än ett misslyckande. I och med Sveriges fulla
            deltagande i Schengen har resor mellan Sverige och andra medlemsstater
            blivit närmast att betrakta som inrikesresor. Detta betyder att
            när någon eller några forcerat en svag punkt i Schengens yttre
            gränser är han eller hon mer eller mindre fri att resa som han
            eller hon vill ända fram till Sverige. Samarbetet kräver därför
            ett fullgott gränsskydd längs hela det geografiska området. Schengen
            utgör ett område som i dag har över 42 000 km externa sjögränser
            och 9 000 km externa landsgränser. Kommissionen och Schengensamarbetet
            har dessvärre misslyckats med att upprätthålla ett fullgott gränsskydd,
            detta har fått katastrofala följder för Sverige liksom många andra
            medlemsstater. Vår egen regering har erkänt att den organiserade
            brottsligheten brett ut sig i Sverige just till följd av Schengens
            svaga gränser.
          </p>
          <p xml:id="i-8hoK1hZpjTQgjBaFpdzdNv">
            På Tullverket uppger man att majoriteten av skjutvapen som används
            i kriminella sammanhang kommer ifrån länder i Östeuropa utanför
            EU. Till det leder EU:s gränshantering till en människosmuggling
            med ett sannolikt lidande för enskilda, organiserad brottslighet,
            smuggling, illegal invandring och till en tiggeriexplosion inte
            minst här i Sverige.
          </p>
          <p xml:id="i-GBo1rK1RbhTQMbxVfEaNgZ">
            Slutligen är det nog allmänt känt att narkotika som heroin och
            kokain inte härrör ifrån kokabuskar eller opiumvallmo odlade i
            Europa. Mycket av den tunga narkotikan i Sverige tillverkas i
            områden som Afghanistan och Sydamerika och förs in samma vägar
            som illegala invandrare och vapen – dvs. där Europas gränsskydd
            för tillfället är svagast. Sverigedemokraterna anser mot denna
            bakgrund att regeringen bör utreda och redovisa hur Schengens
            och EU:s misslyckade gränsskydd drabbat Sverige. Slutligen anser
            vi att Schengensamarbetet i sin nuvarande form omedelbart ska
            avvecklas eftersom gränsskyddet i dag inte fungerar.
          </p>
          <p xml:id="i-VDTX76MyFYh1qxcdnVB9sF">
            Flyktinghjälp – vidarebosättning och humanitär hjälp
          </p>
          <p xml:id="i-HijRFNaPGtybnwWTec6uWm">
            Krisen i framför allt Syrien och Irak har orsakat stort mänskligt
            lidande och tvingat många människor på flykt. Sverigedemokraternas
            åsikt är att EU bör bedriva en flyktingpolitik där utgångspunkten
            är att på det mest humana, effektiva och rättssäkra sättet hjälpa
            flest flyktingar. Istället för att hitta nya lagliga vägar att
            söka asyl som kan ge svåra konsekvenser som Sverige och Europa
            inte är redo att hantera ser vi hellre att de lagliga vägar som
            finns bättre används och prioriteras. Vidarebosättning genom UNHCR
            är en säker laglig väg som vi anser bör prioriteras högre och
            användas bättre, men antalet kvotflyktingar måste vara i överenskommelse
            med FN och inte genom överstatliga beslut i EU. Att samarbeta
            i gränsöverskridande frågor är en sak men en gemensam överstatlig
            migrationspolitik ser vi kritiskt på. Av stor vikt är också att
            EU prioriterar sina resurser för flyktinghjälp till att bidra
            generöst med humanitärt bistånd till krisens närområde där de
            flesta flyktingar befinner sig och behoven är akuta. EU bör också
            se över möjligheten att bidra med direkt stöd till samhällen i
            de länder som tar ett stort ansvar i flyktinghjälp genom Världsbankens
            fonder utformade för detta syfte. Därför anser vi att Sverige
            inom EU bör vara drivande i att det humanitära stödet till flyktingar
            i krisens närområde ska prioriteras högre.
          </p>
          <p xml:id="i-EU9t1nvEnmi3oTEeoZAhFd">
            Dublinförordningen
          </p>
          <p xml:id="i-HRpahMYKCcvoHWJRrQR9Bz">
            I regeringens skrivelse betonas värdet av det gemensamma asylsystemet
            där rådet och Europaparlamentet nyligen antog den omarbetade Dublinförordningen.
            Det är anmärkningsvärt att regeringen prisar unionens asylsystem
            samtidigt som den medvetet gör avsteg från den. Enligt Migrationsverket
            vet man i dag att ca 70 procent av de asylanter som når Sverige
            kommer landvägen via ett annat EU-land. Man antar vidare att en
            stor del av de övriga 30 procenten kommer via flyg inom unionen.
            Ändå var det 2013 endast ca 17 procent av asylärendena som avgjordes
            i enlighet med Dublinförordningen. Denna förordning är väldigt
            tydlig med vad som gäller – att asylprövningen ska ske i det unionsland
            tredjelandsmedborgaren först kom till. Skrivelsen nämner även
            ett antal nya direktiv som direktivet om ett enda ansökningsförfarande
            för ett kombinerat uppehålls- och arbetstillstånd. Sin vana trogen
            använder regeringen dessa direktiv som en ursäkt för att ytterligare
            spä på den oansvariga invandringspolitik som nu råder. Regeringen
            väljer medvetet att inte använda sig av direktivet fullt ut med
            dess undantag och regleringsmöjligheter. Vi vill därför att regeringen
            ska ge regeringen till känna att regeringen inom EU ska verka
            för att Dublinförordningen efterlevs och att Sverige också tar
            ansvar för att följa förordningen.
          </p>
          <p xml:id="i-LNEEYmrfuZrE7FnLnfXHC">
            Del – 6 Sysselsättning och socialpolitik, hälso- och sjukvård
          </p>
          <p xml:id="i-33aTkQJ9T7FKMVxktdq8by">
            Sysselsättningspolitik
          </p>
          <p xml:id="i-N9qAGHMHhihxuXcjqxbkv6">
            När det gäller sysselsättningsstrategin inom Europa 2020 och
            de landspecifika rekommendationerna på sysselsättningsområdet
            så är det Sverigedemokraternas uppfattning att sysselsättnings-
            och arbetsmarknadspolitik i första hand är en nationell fråga
            som ska avgöras i Sveriges riksdag. Att dela erfarenheter av genomförda
            åtgärder är i och för sig välkommet, men de landspecifika rekommendationerna
            går långt utöver erfarenhetsutbyte och är ett direkt intrång i
            det nationella självbestämmandet.
          </p>
          <p xml:id="i-TVsV3E38r562DUCZKMckXo">
            Arbetsliv, arbetsmarknad och sociala frågor
          </p>
          <p xml:id="i-FdbxCYayW9fgQfECtM8D7u">
            Sverigedemokraterna vill försvara den svenska modellen och motverka
            lönedumpning på den svenska arbetsmarknaden genom att kraftigt
            reformera utstationeringsdirektivet. Vi vill vidare införa en
            bortre maxgräns för hur länge en arbetstagare kan vara utstationerad
            i Sverige. Denna gräns bör sättas till tre månader.
          </p>
          <p xml:id="i-S1UDKrwz13qsS8Q8cvJaxS">
            Sverigedemokraterna anser att man bör införa obligatorisk månadsrapportering
            och anmälningsplikt för företag med utstationerad arbetskraft
            i Sverige. Behörig företrädare för utstationerade företag ska
            finnas på plats i Sverige med rätt att ingå kollektivavtal eller
            liknande.
          </p>
          <p xml:id="i-UfHT6cRgKpzZtEaqMw4Q2R">
            Jämställdhet
          </p>
          <p xml:id="i-bQrYeaTEz4oJjBA4JGKnd">
            Sverigedemokraterna motsätter sig kvotering och så kallad positiv
            särbehandling. Vi tycker naturligtvis att det är önskvärt med
            en jämnare könsfördelning inom bolagsstyrelser men motsätter oss
            att politiker på vare sig nationell eller EU-nivå inskränker företagens
            självklara rätt att rekrytera efter kompetens och erfarenhet.
            Det av EU satta målet på minst 40 % av det underrepresenterade
            könet i bolagsstyrelser är ett direkt hån mot duktiga och självständiga
            kvinnors möjlighet att ta plats på egna meriter.
          </p>
          <p xml:id="i-KuWGmBzygv5waAFCA7vULV">
            Fonden för europeiskt bistånd till dem som har det sämst ställt
          </p>
          <p xml:id="i-LjYPzs1eaW82UHBfzgVsvh">
            Vad gäller fonden för europeiskt bistånd till dem som har det
            sämst ställt så var vi sverigedemokrater negativt inställda till
            detta förslag då det behandlades i socialutskottet (Socialutskottets
            utlåtande 2012/13:SoU8). Precis som utskottet då konstaterade
            så anser vi att förslaget inte är förenligt med subsidiaritetsprincipen.
            Vi anser att EU har en viktig roll att främja samarbetet mellan
            medlemsstaterna för att motverka fattigdom och social utestängning
            men direkta socialpolitiska stödinsatser anser vi ska vara ett
            ansvar för varje medlemsstat. När fonden nu ändå är instiftad
            tycker vi att det är viktigt med en uppföljning för att utvärdera
            fondens reella effekter.
          </p>
          <p xml:id="i-H4cs3c6Jc2bryxEjZj4u6t">
            Del 7 – Konkurrenskraftsfrågor
          </p>
          <p xml:id="i-FSbNmRuHgHEQDkXstNZFve">
            Den inre marknadens utveckling
          </p>
          <p xml:id="i-DFLkRot9hpxtNhQAGHpKvs">
            Sverigedemokraterna ser att den inre marknaden spelar en stor
            roll för tillväxt och sysselsättning. Vi anser dock att dess strukturreformer
            och tillväxtfrämjande åtgärder inte får vara kostnadsdrivande
            och därmed få negativa budgetära konsekvenser på EU-nivå eller
            nationell nivå. Vi har en del avvikande meningar angående delar
            av förslagen till SMA II. Liksom för dess föregångare kan vi inte
            ställa oss bakom den strategiska ansats som görs. Det vi vänder
            oss mot är framförallt förslagen i nyckelåtgärderna: järnvägstransporterna,
            energi, tillgång till finansiering samt digital inre marknad.
            I fråga om öppnande av järnvägstransporter från andra länder anser
            vi att frågeställningar angående infrastruktur och transportföretag
            i allt väsentligt bör hanteras på en nationell nivå. Vi ser en
            uppenbar problembild med extremt dyra investeringar samt vilka
            som ska bekosta utbyggnaden gällande en total gränsöverskridande
            energimarknad. Vidare beskrivs konsumentnyttan i alltför generella
            termer för att kunna vara direkt överförbart till alla medlemsstater.
          </p>
          <p xml:id="i-K6Lyz3DD8pjyjfZ4FbKzDE">
            Del 8 – Transport, telekom och energi
          </p>
          <p xml:id="i-7WfCT5VXj6vRvteL8NLsVC">
            Höghastighetsnät
          </p>
          <p xml:id="i-3RMhwz4bPZLmMtaucWmrNC">
            Utbyggnad av bredbandsinfrastruktur är en viktig åtgärd för att
            stärka den digitala inre marknaden. Åtgärder för att minska kostnaderna
            för utbyggnad av höghastighetsnät välkomnas av Sverigedemokraterna,
            men vissa betänkligheter finns eftersom flera av förslagen i förordningen
            är komplexa och dessa skulle komma att påverka liksom kräva förändringar
            i ett flertal författningar.
          </p>
          <p xml:id="i-T636zXiJC6UDUdhc6qyXDq">
            Mot ovanstående bakgrund ifrågasätter vi lämpligheten i kommissionens
            val av regleringsform. En förordning förutses per definition bli
            direkt tillämplig i medlemsstaterna, och som angetts förefaller
            kommissionens förslag medföra behov av ett antal förändringar
            i nationell lagstiftning. Den föreslagna EU-regleringen bör därför
            ske i direktivform i stället för i form av en förordning. Vi anser
            vidare att förslagen i förordningen i vissa delar är omfattande
            och ingripande, främst vad avser markägares rättigheter och skyddet
            för äganderätten.
          </p>
          <p xml:id="i-9PqbWZ92R46oxsY3HMyVvb">
            Det gemensamma luftrummet
          </p>
          <p xml:id="i-EgsoFFKY2dnpvKz73fk7zC">
            Ett genomförande av ett gemensamt europeiskt luftrum bör kräva
            åtgärder på EU-nivå, men förslagen innebär att viss makt överförs
            från medlemsstaterna till kommissionen. Kommissionen får därmed
            utökade befogenheter, främst genom möjligheten att utfärda delegerade
            akter. De föreslagna förändringarna innebär bl.a. nya bestämmelser
            för rekrytering av personal till de nationella myndigheterna,
            att nya samarbetsformer mellan de nationella myndigheterna i form
            av nätverk ska införas, att kommissionens makt för att utnämna
            nätverksförvaltare stärks och att kommissionen lättare ska kunna
            kräva korrigeringsåtgärder i de av medlemsstaterna upprättade
            prestationsplanerna.
          </p>
          <p xml:id="i-ByiyPxcoUGU3vD3XNrvtm3">
            En långsiktig infrastrukturvision
          </p>
          <p xml:id="i-LPwJRsa1bTkXGvSdA8x9db">
            Utbyggnaden av den europeiska infrastrukturen kommer att resultera
            i enorma kostnader för marknaden och för medlemsländerna, särskilt
            Sverige. Att säkerställa en nationell energiförsörjning i första
            hand och sedan genom bilaterala nationella avtal garantera tillförlitligheten
            för att inte bli ekonomiskt eller politiskt beroende av utomeuropeisk
            olja eller gas ser vi som oerhört viktigt. För att Europa ska
            klara klimatmålen behövs minskad användning av gas, olja och kolkraft.
            Detta resulterar i ett underskott på miljöproducerad el.
          </p>
          <p xml:id="i-9HxdoaK4Smk1XqR9ZzNcWC">
            Att då investera i dyr decentraliserad infrastruktur för att
            tillgodose vindkraftssatsningar och samtidigt avveckla koldioxidsnål
            kärnkraft ser vi som olyckligt.
          </p>
          <p xml:id="i-D5ABt7GRBCm8d8cBqFpk5n">
            Energi
          </p>
          <p xml:id="i-MmuvLxWSdkCYvXm6QtabJG">
            Sverige har en väl fungerande elmarknad som dessutom är relativt
            miljövänlig och koldioxidutsläppssnål. Att delar av Europa nu
            överger en stabil elmarknad till förmån för vind, kol samt utomeuropeisk
            gas och olja ser vi som ett stort bekymmer. Vi ser att den europeiska
            utvecklingen på energimarknaden kan komma att påverka oss negativt.
            Sverigedemokraterna ser positivt på ett energisamarbete med våra
            närstående grannländer när det gäller produktion och distribution
            av el. Utmaningarna ligger i att säkerställa nationell och europeisk
            energitillgång samt långsiktig miljöutveckling och försörjningstrygghet.
            Stora och dyra investeringar i europeisk infrastruktur, förnybar
            energi och avvecklad kärnkraft för att säkerställa klimatmål ser
            vi som en ekonomisk orimlighet. Att lägga för stora kostnader
            på europeiska företag kommer att hämma den ekonomiska tillväxten
            och därmed minskade resurser till forskning och utveckling. Vi
            ser att det bör ligga en balans i ekonomin och miljösatsningarna
            för att skapa det långsiktigt hållbara samhället samt en långsiktig
            global konkurrens. Sverigedemokraterna prioriterar att säkerställa
            den nationella energiförsörjningen i första hand och sedan, genom
            bilaterala nationella avtal garantera tillförlitligheten för att
            inte bli ekonomiskt eller politiskt beroende av bl.a. utomeuropeisk
            olja eller gas.
          </p>
          <p xml:id="i-CdTe5CK5KSmeateBycL6Ur">
            Del 9 – Jordbruk, fiske och miljö
          </p>
          <p xml:id="i-HV3dbB1JEBN5JXfUL43n6W">
            Den gemensamma jordbrukspolitiken
          </p>
          <p xml:id="i-Qfm7NSWryoiRHQhohTNy6T">
            Vi eftersträvar att Sverige ska omförhandla villkoren för medlemskapet
            i Europeiska unionen med det långsiktiga målet att återföra beslutsmakten
            till Sverige. Tills vidare är det dock viktigt att vi på bästa
            sätt tar vara på de stöd som lantbruket kan få av EU för att stärka
            det svenska jordbruket. Vi motsätter oss ytterligare maktöverföring
            till EU och vill i stor utsträckning använda riksdagens rätt att
            under den tidiga granskningsperioden stoppa lagförslag eller delar
            av dem som inte är förenliga med subsidiaritetsprincipen. Likväl
            är det viktigt att försöka påverka EU:s gemensamma jordbrukspolitik
            i en för Sverige positiv riktning. Sverigedemokraterna anser att
            ingen jordbruksmark ska kunna uppbära stöd om den inte aktivt
            brukas. Att man kan få stöd för mark i träda trissar upp arrendepriserna
            och gör det svårare för nya företag att etablera sig. Den byråkrati
            som idag omger EU:s regler måste förenklas och den tillsyn som
            utförs av svenska myndigheter ska vara rättssäker, transparent
            och fri från onödigt betungade byråkrati.
          </p>
          <p xml:id="i-3UiUtcNYJURt8mac2GSuss">
            Sedan EU-inträdet är svensk jordbruksnäring på tillbakagång.
            Sverigedemokraterna motsätter sig flera av de direktiv som EU
            stipulerar och som får negativa återverkningar på de svenska böndernas
            villkor. Sverigedemokraterna vill i grunden omförhandla avtalen
            för det svenska EU-medlemskapet för att på olika sätt gynna Sveriges
            jordbruksnäring.
          </p>
          <p xml:id="i-tKFjefW2PSg5zAKjgm3us">
            Den så kallade gemensamma jordbrukspolitiken (CAP – Common Agricultural
            Policy) är det kanske mest ineffektiva och kostsamma inslaget
            i hela EU. Jordbruksstödet utgör ungefär en tredjedel av EU:s
            budget. Sverigedemokraterna vill helt skrota jordbruksstödet i
            dess nuvarande form, vilket ur ett svenskt perspektiv utgör en
            enorm transferering av medel från svenska skattebetalare till
            jordbrukare på den europeiska kontinenten. Ett avskaffande av
            den gemensamma jordbrukspolitiken skulle föranleda en radikal
            sänkning av medlemsavgifterna till EU. För svenskt vidkommande
            skulle istället det så kallade gårdsstödet betalas ut direkt från
            den svenska staten.
          </p>
          <p xml:id="i-T3vCUUqcGwH2TkuhuaoCZW">
            I utskottsarbetet har vi bland annat motsatt oss att EU ska lägga
            sig i andra länders jordbrukspolitik. (Statligt stöd i Republiken
            Cypern i form av skattebefrielse på motorbränsle som används för
            jordbruksändamål, 11 nov. &amp; 15–16 dec.) Vi förhåller oss också
            kritiska till hur kommissionen ges befogenheter att modifiera
            lagstiftning utan att konsultera ministerrådet och EU-parlamentet,
            genom de så kallade delegerade akterna. (Kommissionens förslag
            om den ekologiska produktionen, 6 dec.)
          </p>
          <p xml:id="i-CUsGwkw1sGxYt7TK4JTNr7">
            Djurskydd och livsmedel
          </p>
          <p xml:id="i-Bd7kkciHM53Z9vJu1btdg2">
            Sverigedemokraterna anser att konsumenternas förtroende för kvaliteten
            på livsmedlen förutsätter ett starkt djurskydd i Sverige och flexibla
            kontroller utifrån varje EU-medlemsstats specifika behov. Ett
            starkt djurskydd har även ett egenvärde då det besparar djuren
            det lidande som uppstår vid långa transporter och plågsamma slaktmetoder.
            Det bästa sättet att uppnå ett starkt djurskydd inom EU är att
            verka för strikta gemensamma regler vid transporter samt att gemensamt
            motverka undantag för plågsamma slaktmetoder. Krav på ett starkt
            djurskydd i Sverige får inte leda till att svenskt jordbruk konkurreras
            ut av jordbruk i andra EU-länder. Sverigedemokraterna anser att
            de svenska böndernas konkurrenskraft bör stärkas, samtidigt som
            ett starkt djurskydd bibehålls.
          </p>
          <p xml:id="i-LVJqPnbE5thasoG571MkP3">
            Inom ramen för EU vill Sverigedemokraterna även verka för att
            varje medlemsstat får införa de sjukdoms- och smittokontroller
            som anses nödvändiga. Sverigedemokraterna vill därför minska kommissionens
            inflytande över hur, när och varför kontroller utförs i alla led
            i produktionskedjan samt vid import av livsmedel.
          </p>
          <p xml:id="i-NvPULkpYHMXcgRKf64qfJj">
            I Sveriges riksdag har Sverigedemokraterna lämnat in en motion
            (2014/15:2784) om förbud mot obedövad slakt. Många svenskar äter
            i dag kött från djur som halal- eller koscherslaktats, ofta helt
            utan att veta om det. Slaktmetoderna innebär kortfattat att djuren
            avlivas och avblodas helt utan bedövning, vilket innebär ett utdraget
            dödsförlopp med onödigt lidande, smärta och ångest. Andelen kött
            som slaktats med dessa båda slaktmetoder är växande. I vissa producentländer
            slaktas till exempel allt får- och lammkött utan bedövning. I
            en rapport från EU-kommissionen framkommer det att närmare 75
            procent av nötkreaturen inom EU slaktas utan bedövning. Sverigedemokraterna
            vill verka för att Sverige ska få möjlighet till undantag som
            gör att vi kan stoppa importen av kött som kraftigt avviker från
            intentionerna i svensk djurskyddslagstiftning. Innan ett sådant
            undantag är på plats är det vår uppfattning att regeringen bör
            verka för generella förbud på EU-nivå mot dessa brutala slaktmetoder.
          </p>
          <p xml:id="i-VE9AEyBGFUPyByuz4uiZ6X">
            I samma motion (2014/15:2784) framhålls behovet av ett stärkt
            djurskydd, inte minst genom att vår livsmedelsproduktion måste
            vara konkurrenskraftig inom EU. Vi har tyvärr sett att djurtransporter
            både inom och utanför EU sker utan hänsyn till att det är levande
            varelser som fraktas. Vi vill också ha ett importförbud för animalieprodukter,
            där djur utsatts för ett systematiskt onödigt lidande och som
            strider mot intentionerna med svensk djurskyddslagstiftning.
          </p>
          <p xml:id="i-VNER4hV8rQdgNRCV4GSHMk">
            Mjölkkrisen
          </p>
          <p xml:id="i-PyJQTCjoX4HoFFACz2nhqf">
            Vi i Sverigedemokraterna ställer oss positiva till åtgärder som
            undanröjer handelshinder och underlättar export. Med anledning
            av den svåra situationen för mjölkbönderna har vi emellertid förordat
            ett tillfälligt bevarande av mjölkkvoterna under minst ett år.
            (Framtiden för mjölksektorn, 15–16 dec.) Vi har också uppmärksammat
            mjölkböndernas situation i den svenska debatten och för en politik
            för förbättrade villkor för lantbruket, till exempel genom lägre
            skatter på gödsel och diesel och genom en översyn av till exempel
            beteslagstiftningen. Även om jordbruket är en fråga som i många
            avseenden regleras inom EU är mjölkböndernas situation ett bra
            exempel på att även den nationella lagstiftningen har stor betydelse.
          </p>
          <p xml:id="i-UwUgz8C7zGvdbBgnzP2yNx">
            Fiske
          </p>
          <p xml:id="i-UN9RvDgPb4ePYTB6ciNxNN">
            För Sverige är fisket en viktig näring. Vi har långa fiskrika
            kuststräckor som Skagerrak, Kattegatt och Östersjön. Varje år
            fångas fisk och skaldjur, som till exempel skarpsill, sill, torsk,
            makrill och räkor, för i storleksordningen en miljard kronor.
          </p>
          <p xml:id="i-NKVqZBmbQBaMQi3vVpvWFp">
            Sverige har sedan urminnes tider varit en nation med traditioner
            inom såväl jordbruk som fiske. Vi bör sträva efter maximal långsiktig
            avkastning från havet genom att upprätthålla hållbara fiskepopulationer.
            Fisken är ju en gemensam resurs som vandrar mellan hav och som
            drabbas av utfiskning om man inte har nödvändiga begränsningar
            och regleringar. Fiske är därför en fråga som bör regleras genom
            mellanstatligt och globalt samarbete, vilket i Sveriges fall innebär
            samarbete inom och genom EU.
          </p>
          <p xml:id="i-6nm6e9EN7h3abx1akrTro8">
            Sverigedemokraterna motsätter sig emellertid stora delar av EU:s
            externa fiskeripolitik. Vi ifrågasätter kostnadseffektiviteten
            i framför allt fiskeavtalen och ser helst att avtalen inte förlängs
            när det gäller utvecklingsländerna. Man använder fiskeripolitiken
            och pengar från den gemensamma budgeten, där vi är stora nettobetalare,
            för att upprätthålla en fiskeflotta, främst i Spanien och Portugal,
            som vid det här laget borde ha anpassats till hållbara fiskenivåer.
            Vi anser även att EU:s fiskeavtal över huvud taget inte går att
            förena med en hållbar utvecklingspolitik. EU:s fiskeflotta är
            dåligt kontrollerad och undergräver utvecklingsländernas möjligheter
            till att utveckla lokalt fiske, möjligheter till arbetstillfällen
            och att försörja sin egen befolkning med fisk. Sverigedemokraterna
            menar därför att regeringen ska verka för att avskaffa EU:s externa
            fiskeripolitik.
          </p>
          <p xml:id="i-EW5WaDJJ11Zavca6VWMtP">
            Ett exempel på denna politik är vårt avståndstagande från EU:s
            fiskeavtal med Madagaskar. (Partnerskapsavtalet om fiske mellan
            Europeiska gemenskapen och Republiken Madagaskar, 20 nov).
          </p>
          <p xml:id="i-Arhdwi2hhmfTNY4jsxhj4T">
            Del 10 – Miljö, klimat &amp; biologisk mångfald
          </p>
          <p xml:id="i-RSSFnGXqXevDNjv1yFLvUe">
            Engagemang för närmiljön med plats för människan
          </p>
          <p xml:id="i-MvvLNxarxaRwRXv7B39Aqg">
            Det som utmärker Sverigedemokraternas miljöpolitik är vårt engagemang
            för närmiljö, biologisk mångfald och ett öppet, varierat kulturlandskap.
            Vi vill se långsiktiga, seriösa satsningar på naturskyddsområden
            och vi värnar luft, mark och vatten. Vi vill emellertid inte ta
            bort människan ur bilden. Samtidigt som vi värnar naturen vill
            vi till exempel bevara människans närvaro på landsbygden och i
            glesbygden, vilket är en förutsättning för det varierande kulturlandskapet.
            Biologisk mångfald upprätthålls dels genom att vi vårdar orörd
            natur, dels genom att vi vidmakthåller ett ansvarsfullt jord-
            och skogsbruk. Vi vill också prioritera den marina miljön i Östersjön
            genom nationella och regionala insatser (motion 2014/15 2783).
          </p>
          <p xml:id="i-Tjsu6YNb3eHozpRcJrWzB3">
            Vi anser att miljöpolitiken ska regleras på EU-nivå endast i
            de fall frågorna inte kan hanteras nationellt. Bland annat har
            vi av denna anledning motsatt oss reglering av utsläpp från medelstora
            anläggningar. (Förslag till Europaparlamentets och rådets direktiv
            om begränsning av utsläpp till luften av vissa föroreningar från
            medelstora förbränningsanläggningar, 18 feb. &amp; 17 dec.)
          </p>
          <p xml:id="i-7Nk5C1ES9Evsqqf82oQAQQ">
            Klimatpolitik med globalt perspektiv
          </p>
          <p xml:id="i-XnWDbh4QA34Jt9W18dUsxU">
            Sverigedemokraterna vill se klimatpolitiken i ett globalt perspektiv.
            Det krävs en insikt om att varken Sverige eller EU kan påverka
            koldioxidutsläppen i någon betydande utsträckning utan globala
            avtal. Sverigedemokraterna eftersträvar en miljö- och klimatpolitik
            baserad på humanism där alla världens människor har en okränkbar
            rätt att eftersträva en mer hälsosam morgondag. Vi avhåller oss
            emellertid från domedagsprofetior och lägger fokus på realistiska
            lösningar på verkliga problem.
          </p>
          <p xml:id="i-468xgKnc3s15TeXsY8ujiY">
            I enlighet med motion 2014/15:2834 understryker Sverigedemokraterna
            att om vi på kort och lång sikt ska kunna klara vår industri och
            handel och därmed i förlängningen jobben och välfärden, måste
            vi ta med i beräkningen vad vi faktiskt släpper ut i förhållande
            till andra när vi beslutar om Sveriges utsläppsminskningar. I
            Sverige har vi sedan 70-talet minskat vår användning av fossilt
            bränsle bland annat genom en utfasning av användning av olja för
            uppvärmning. Detta har tillsammans med en nästan koldioxidfri
            elproduktion resulterat i att vi i princip har den industrialiserade
            världens lägsta utsläpp per capita, detta trots vårt kalla klimat.
            Sverige står därmed för mellan 0,1 och 0,2 procent av världens
            totala utsläpp av växthusgaser och därför anser vi inte att Sverige
            ska krävas på större utsläppsminskningar än andra länder.
          </p>
          <p xml:id="i-4u3yYCo93LxgEvDPPpRBhn">
            Ifrågasättande av föregångspolitiken
          </p>
          <p xml:id="i-K5gsLbFNYAeZcsKy7uv9aE">
            Regeringens linje vid förhandlingar i EU och på global nivå måste
            vara att de som släpper ut mest också gör de största åtagandena
            vad gäller att minska sina utsläpp när det kommer till fördelningen
            av bördan inom EU och resten av världen. Svensk klimatpolitik
            har länge byggt på att Sverige ska gå före och besluta om betydligt
            större utsläppsminskningar av koldioxid än andra länder. Tanken
            bakom detta är att Sverige på detta sätt ska kunna påverka andra
            länder i samma riktning. Problemet med denna strategi är att det
            inte finns något som tyder på att den fungerar. Det finns ingen
            forskning på området som tyder på att denna föregångspolitik på
            något sätt bidrar till minskade utsläpp. Enligt teorin om koldioxidläckage
            kan det till och med vara så att denna politik bidrar till att
            öka utsläppen i andra länder. Enligt EU-kommissionen bidrar varje
            procentuell ökning av elpriset till en minskning av exporten med
            1,6 % vilket understryker vikten av att upprätthålla god konkurrenskraft
            inom EU. Om det blir dyrare att tillverka varor i Sverige och
            Europa är risken stor att företag istället flyttar till andra
            länder med lägre energipriser.
          </p>
          <p xml:id="i-BAeu9b1LLJioxkQXhaHk3g">
            Klimatpolitik och markanvändning
          </p>
          <p xml:id="i-5m6kaKKGSDvD6pt5FVeunf">
            Sverigedemokraterna anser att LULUCF (land use, land use change
            and forestry) ska ingå i medlemsstaternas mål om utsläpp av klimatgaser.
            Detta är viktigt för att uppnå rättvisa villkor och stimulera
            till ansvarsfull skogspolitik. Emellertid ser vi det som märkligt
            om medlemsstaterna efter förhandlingar endast kan tillgodoräkna
            sig nya förändringar av markanvändning. Utgångspunkten måste givetvis
            vara att fastställa nationernas faktiska nettoutsläpp inklusive
            markanvändning och sedan utgå ifrån dessa nya siffror i samtliga
            beräkningar.
          </p>
          <p xml:id="i-CnicqiqQ3JcSxtR16kNCmh">
            Mål för förnybart och kärnkraft
          </p>
          <p xml:id="i-2dxfQG8hK1ypcxjuyvRaEo">
            Forskning har visat att bindande mål för förnybart inom EU kraftigt
            kan öka kostnaderna utan att utsläppen minskar. I realiteten betyder
            det att omställning till så kallad förnybar energi i realiteten
            kan leda till höjda utsläpp av klimatgaser. Tyskland är ett tydligt
            exempel på detta där kolkraften byggs ut i stor skala trots världens
            mest ambitiösa satsningar på sol- och vindkraft. I ljuset av detta
            är det märkligt att kärnkraftens betydelse över huvud taget inte
            finns med i diskussionen. Att kärnkraften som är att betrakta
            som klimatneutral ställs vid sidan av det som kallas ”förnybart”
            slår oerhört fel. Vi i Sverigedemokraterna vänder oss därför mot
            bindande mål för förnybart bränsle och energieffektivisering samt
            för mål om en koldioxidneutral fordonsflotta.
          </p>
          <p xml:id="i-5Sfq6gKVzmpPMQnyJvi3Ar">
            Återta makten över viltvården
          </p>
          <p xml:id="i-DZ4a6jXoMmgdiniW9GWRAH">
            Sverigedemokraterna är positivt inställda till den jakt och viltvård
            som bedrivs i Sverige. Emellertid vänder vi oss i enlighet med
            motion 2014/15:2496 mot att EU dikterar svensk viltförvaltning.
            Sverige hade redan före EU-inträdet en viltförvaltning som var
            ett föredöme för resten av världen och ser inga mervärden i att
            EU numera dikterar förutsättningarna. I frågor som berör viltförvaltning
            anser vi att det nationella parlamentet alltid ska ha sista ordet
            och att regeringen därmed tydligt ska verka för att Sverige återtar
            beslutsmakten för de frågor som ryms inom art- och habitatsdirektivet
            och fågeldirektivet.
          </p>
          <p xml:id="i-NCV2JLvECAz1V7zB8ZDFLo">
            Del 11 – Utbildning, ungdom, kultur och idrott
          </p>
          <p xml:id="i-C447emtG5RHbACTeqqZcrB">
            Kultur
          </p>
          <p xml:id="i-EUmdZV5eACfUtxMPEv8KrR">
            Kulturpolitiken bör snarast möjligt återgå till att vara ett
            område som uteslutande hanteras av de nationella, regionala och
            lokala parlamenten. Tills detta har blivit verklighet är det av
            största vikt att regeringen verkar för att den europeiska kulturpolitiken
            bedrivs med största möjliga respekt för skattebetalarnas pengar,
            subsidiaritetsprincipen och nationernas kulturella särarter. Den
            överstatliga kulturpolitiken används i dag som ett verktyg för
            att ovanifrån försöka skapa en artificiell europeisk identitet
            som inte efterfrågas av medborgarna. Program som syftar till bevarandet
            av kulturell särprägel främjar i stället kulturell utslätning.
            Programmen prioriterar även rörlighet och dialog över gränserna
            i stället för kulturen i sig. Således framstår det som om rörligheten
            och det gränsöverskridande samarbetet är egennyttiga ändamål och
            inte kulturen.
          </p>
          <p xml:id="i-2VzkYewZ9THWirF161dokc">
            Angående programmet ”Ett Europa för medborgarna” kan vi endast
            konstatera att utgångspunkten för programmet intar en föraktfull
            inställning till en stor del av EU:s medborgare. Grundbulten i
            programmet är tanken att om EU informerar medborgarna om EU:s
            förträfflighet så kan dessa välinformerade individer knappast
            inta en EU-kritisk hållning. Sverigedemokraterna anser att detta
            är ett tankefel av episka proportioner. Mer information om EU:s
            institutioner torde närmast leda till ett folkligt upprop om EU:s
            avskaffande. Det är föraktfullt att inte ta farhågorna och skepsisen
            hos en stor del av medlemsstaterna på allvar.
          </p>
          <p xml:id="i-L5BSHmAixZ6gJVP8Bm4v6k">
            Sverigedemokraterna anser att regeringen ska verka för att såväl
            det kreativa Europas försök till skapande av en EU-identitet och
            ett Europa för medborgarna formas om så att det verkligen används
            för att bevara de nationella identiteterna och varje medlemsstats
            kulturella särart samt att EU:s marknadsföring av sin egen förträfflighet
            inte används inom Sveriges gränser.
          </p>
          <p xml:id="i-XLX586FKLyfCUsZVstdvNz">
            Idrott
          </p>
          <p xml:id="i-4VfrAyQcWXa5PYuyCoigwP">
            Det faktum att starka krafter inom unionen verkar för att delar
            av idrottspolitiken ska lyftas upp på överstatlig nivå är mycket
            oroväckande. Det måste betraktas som än mer oroande att EU presenterar
            rådsrekommendationer på idrottens område och därigenom hur Sverige
            och svenska ideella föreningar på sikt ska anordna och organisera
            idrotten. Detta belyser såväl det generella problemet med tvingande
            överstatlighet som det faktum att idrottslivet i de europeiska
            länderna är organiserat på helt olika sätt och att det därför
            inte är möjligt att med bibehållen kvalitet pressa in alla länder
            i samma form. Regeringen bör kompromisslöst arbeta för att idrottspolitiken
            förblir en nationell angelägenhet.
          </p>
          <p xml:id="i-Jn42KeP8GWweGq1Mn9fLsi">
            Horisont 2020
          </p>
          <p xml:id="i-MEZdWKPaRt1Aq28tcWDvC3">
            Horisont 2020 är ett mycket stort och omfattande program som
            syftar till en gemensam utbildningspolitik för Europa. Programmet
            ska styra utbildningsväsendet på ett mycket omfattande sätt och
            beröra sådana saker som skolelever som kommer efter i sin utbildning
            samt åtgärder mot att vissa elever hoppar av gymnasiet. Vissa
            delar av Horisont 2020 ska också vara öppet för tredjeländer,
            som alltså ska få ta del av EU-avgiften. Generellt ska EU:s forskningsmedel
            stanna inom EU. Hela 36 miljarder euro ska satsas på sociala utmaningar,
            och hela programmet är budgeterat till 80 miljarder euro, vilket
            är en enorm kostnad. Horisont 2020 innehåller många bra reformer
            och förslag, men en del av dessa genomförs bäst på nationell nivå.
            Kostnaderna som är beräknade för detta stora program är enligt
            Sverigedemokraterna direkt oacceptabla. Sverigedemokraterna vill
            att satsningar enbart ska göras på excellens, dvs. på de främsta
            forskningscentrumen, för att få bästa möjliga resultat för avsatta
            medel.
          </p>
          <p xml:id="i-RzvmeBQUZYXXG4949x66TL">
            Erasmus för alla
          </p>
          <p xml:id="i-WmxDGFwFDz3o6HKyNHsVnC">
            Erasmus för alla är ett delprogram under Horisont 2020 och innehåller
            delvis samma problematiska program som Horisont 2020. Pengar ska
            enligt programmet slussas från EU:s budget till länder som inte
            är med i EU och är med och finansierar EU:s budget. Dessutom innehåller
            Erasmus en lång rad förslag som bäst löses på nationell nivå.
            Exempel på sådana förslag är att synpunkter lämnas på nationella
            läroplaner samt hur enskilda medlemsländer bäst ska hjälpa elever
            med ogynnsam bakgrund.
          </p>
        </div>
        <div type="motSignatures">
          <list>
            <item xml:id="i-7o2dhCnfNP1dAawztpqBj2" who="i-VFaAexqzCaq9JmKCfc1WJ9">
              Julia Kronlid (SD)
            </item>
            <item xml:id="i-CLH2XEsni23kAX2hsszxxu" who="i-TKwDinNn4twnLieK52EXRu">
              Björn Söder (SD)
            </item>
          </list>
        </div>
      </div>
    </body>
  </text>
</TEI>
