<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-AU-00202">
  <teiHeader>
    <fileDesc>
      <titleStmt>
        <title>Arbetstid och arbetsmiljö</title>
        <author corresp="i-RnWtNUQCpycyMXbuRLTXcR">av Josefin Brink m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Arbetstid och arbetsmiljö</title>
          <idno type="rdwebb">H102A202</idno>
          <rs type="number">A202</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H102A202/text</ref>
          <ref type="dokument_url_html">http://data.riksdagen.se/dokument/H102A202</ref>
          <ref type="dokumentstatus_url_xml">http://data.riksdagen.se/dokumentstatus/H102A202</ref>
          <ref type="doc">http://data.riksdagen.se/fil/3D54A40C-4CA3-4F11-B651-411E7680A1B7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-PTQG6UUGfhx7U9krgP8UQb" type="signed"/>
        <correspContext corresp="i-PTQG6UUGfhx7U9krgP8UQb">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-CNBy5dFgNNyEozHVpAj93c"/>
        </correspContext>
        <correspAction xml:id="i-KFiyGiUQVivRs6LKqeFdWk" type="numbering">
          <date when="2013-09-27"/>
        </correspAction>
        <correspAction xml:id="i-FE569o5wTHpDSwdgxU5nMV" type="submission">
          <date when="2013-09-18"/>
        </correspAction>
        <correspAction xml:id="i-2YkZ1zKkWqskU9K3rUpptg" type="transfer">
          <date when="2013-09-18"/>
        </correspAction>
        <correspAction xml:id="i-Ey718YXSDNvudFo5DY8uKn" type="assigned"/>
        <correspContext corresp="i-Ey718YXSDNvudFo5DY8uKn">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-UynDqA6jEoMno7sct2Zagj" type="TOC">
          <head xml:id="i-WvbwK5kjEGVA8WS7DWdvrx">
            1 Innehållsförteckning
          </head>
          <list>
            <item>
              1 Innehållsförteckning 1
            </item>
            <item>
              2 Förslag till riksdagsbeslut 2
            </item>
            <item>
              3 Ett mänskligt arbetsliv 3
            </item>
            <item>
              4 Bättre arbetstider 4
            </item>
            <item>
              4.1 Stärkt rätt till heltid 4
            </item>
            <item>
              4.2 Ökat inflytande över arbetstidens förläggning 5
            </item>
            <item>
              4.3 Generell arbetstidsförkortning 6
            </item>
            <item>
              4.4 Minska övertidsarbetet 7
            </item>
            <item>
              4.5 Enklare övertidsregler 8
            </item>
            <item>
              4.6 Bättre och enklare regler om dygnsvila 8
            </item>
            <item>
              5 En bättre arbetsmiljö 9
            </item>
            <item>
              5.1 Inför en nollvision mot dödsolyckor i arbetslivet 9
            </item>
            <item>
              5.2 Arbetsrelaterade dödsfall 9
            </item>
            <item>
              5.3 Alla tillbud och olyckor ska rapporteras och registreras
              10
            </item>
            <item>
              5.4 Fasa ut farligt och riskfyllt ensamarbete 10
            </item>
            <item>
              5.5 Offentligt anställdas arbetsmiljö 10
            </item>
            <item>
              5.6 Utökade möjligheter att verka för regionala skyddsombud 11
            </item>
            <item>
              5.7 Företagshälsovård åt alla arbetstagare 12
            </item>
            <item>
              5.8 Straff och sanktioner i arbetsmiljö- och arbetstidslagarna
              12
            </item>
            <item>
              5.9 Skärp arbetsgivarnas ansvar för arbetsanpassning och
            </item>
            <item>
              rehabilitering 13
            </item>
            <item>
              5.10 Lag mot mobbning i arbetslivet 14
            </item>
            <item>
              5.11 Stärkt skydd för den personliga integriteten i arbetslivet
              15
            </item>
            <item>
              6 Stärk arbetslivsforskningen 15
            </item>
          </list>
        </div>
        <div type="motProposal" subtype="förslag">
          <head xml:id="i-MBoNEADqEThAcWq22MFBiZ">
            2 Förslag till riksdagsbeslut
          </head>
          <list style="ol">
            <item xml:id="i-HwJFg3Yf7C9arz6j7jYVCg">
              Riksdagen tillkännager för regeringen som sin mening vad som
              anförs i motionen om att stärka rätten till heltid genom ändringar
              i lagen om anställningsskydd som gör heltid till norm, medan anställningar
              på deltid ska kunna ingås om parterna kommer överens om detta.
            </item>
            <item xml:id="i-Y1tD3QT48w48MLCAX6Rvrt">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              se över lagstiftningen i syfte att öka arbetstagarnas inflytande
              över den egna arbetstidens förläggning.
            </item>
            <item xml:id="i-VmPKb6KCBbdHPjumdX5dsX">
              Riksdagen tillkännager för regeringen som sin mening vad som
              anförs i motionen om att en målmedveten strategi för att stegvis
              förkorta arbetstiden från dagens 40 till 30 timmar i veckan bör
              utarbetas.
            </item>
            <item xml:id="i-GBXagJZPCxYAMtbazmDa23">
              Riksdagen tillkännager för regeringen som sin mening vad som
              anförs i motionen om att taket för den allmänna övertiden bör
              sänkas till 150 timmar per arbetstagare och år.
            </item>
            <item xml:id="i-E7x9Xrx7XYdGXXkJJv5LeM">
              Riksdagen tillkännager för regeringen som sin mening vad som
              anförs i motionen om att det bör införas krav på dispens från
              Arbetsmiljöverket för uttag av extra övertid, inklusive extra
              mertid, och krav på tillstånd för nödfallsövertid under längre
              tid än två dygn.
            </item>
            <item xml:id="i-GDwuDhUWHKpuCUHUfrPMD6">
              Riksdagen tillkännager för regeringen som sin mening vad som
              anförs i motionen om att mertidsbegreppet bör tas bort ur arbetstidslagen.
            </item>
            <item xml:id="i-4FdY3nHVMfUH9GgBhZRyLv">
              Riksdagen tillkännager för regeringen som sin mening vad som
              anförs i motionen om att arbetstidslagens 13 § bör ändras så att
              perioden som ska ingå i dygnsvilan blir densamma som i definitionen
              av natt i 13 a §, dvs. perioden mellan kl. 22 och kl. 6.
            </item>
            <item xml:id="i-JtHuHJo4M4Tphm9GWjULdN">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              utforma en nollvision mot dödsolyckor i arbetslivet med konkreta
              och strategiska delmål.
            </item>
            <item xml:id="i-KXybn1Turn9oLdEHmPh5HJ">
              Riksdagen tillkännager för regeringen som sin mening vad som
              anförs i motionen om att det måste satsas mer på forskning, utbildning
              och tillsyn i syfte att minimera arbetsrelaterade dödsfall.
            </item>
            <item xml:id="i-HUehXkuG4U5aNbPWkfggzJ">
              Riksdagen tillkännager för regeringen som sin mening vad som
              anförs i motionen om att alla tillbud och olyckor som sker på
              svensk arbetsmarknad ska rapporteras till Arbetsmiljöverket som
              ska ha skyldighet att registrera dessa.
            </item>
            <item xml:id="i-HksfdZ2Ydty8g5DskfmbDy">
              Riksdagen tillkännager för regeringen som sin mening vad som
              anförs i motionen om att inleda ett forsknings- och utvecklingsarbete
              i syfte att ta fram en samlad strategi för att fasa ut allt farligt
              och riskfyllt ensamarbete.
            </item>
            <item xml:id="i-RRTQZBpyMuMNNQKrmZ8shc">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              som ser över konsekvenserna av sänkt personaltäthet i offentligt
              finansierade välfärdsverksamheter och myndigheter med serviceuppdrag
              och de regeländringar som genomförts i rätten till ekonomiskt
              bistånd, ersättning från sjukförsäkringen och arbetslöshetsförsäkringen,
              med avseende på våld och hot och psykosocial arbetsmiljö för de
              anställda.
            </item>
            <item xml:id="i-TBkAmEzYSooMGwUW2V9zYd">
              Riksdagen tillkännager för regeringen som sin mening vad som
              anförs i motionen om att regionala skyddsombud ska få rätt att
              verka på företag med kollektivavtal även om det tillfälligtvis
              inte finns någon medlem i den kollektivavtalsbärande arbetstagarorganisationen
              vid företaget.
            </item>
            <item xml:id="i-Td4oxv7WNdDCsNhAJk4fdY">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att,
              i samverkan med arbetsmarknadens parter, skapa en effektiv kvalitetssäkrad
              företagshälsovård som omfattar alla arbetstagare.
            </item>
            <item xml:id="i-JD4iQxSbCN92dsTrHUXs4e">
              Riksdagen tillkännager för regeringen som sin mening vad som
              anförs i motionen om att den högsta nivån på sanktionsavgifterna
              bör höjas.
            </item>
            <item xml:id="i-Y4MA8oHUVhU1XmQGerBirc">
              Riksdagen tillkännager för regeringen som sin mening vad som
              anförs i motionen om att man bör göra en utvärdering av förändringarna
              av sanktionssystemet i arbetsmiljö- och arbetstidslagarna.
            </item>
            <item xml:id="i-LB5mv6MNrm3md63rYDxNyh">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              om ekonomiska sanktionsavgifter när det gäller ansvar för arbetsanpassning
              och rehabilitering.
            </item>
            <item xml:id="i-SKgjQb5R7Ed6gbZNZ2xauS">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppdrag att ta fram förslag till en ny lag mot trakasserier
              i arbetslivet.
            </item>
            <item xml:id="i-LTHW7x7Lb7QAEhzZqq1PJ6">
              Riksdagen tillkännager för regeringen som sin mening vad som
              anförs i motionen om att 39 § LAS ska ändras så att anställningsförhållandet
              bara anses upplöst om arbetstagaren accepterar detta.
            </item>
            <item xml:id="i-PUwEbErAMu4q68jMJHBGGK">
              Riksdagen begär att regeringen återkommer till riksdagen med
              förslag med utgångspunkt i utredningen Integritetsskydd i arbetslivet
              (SOU 2009:44).
            </item>
            <item xml:id="i-EMN1vwq7eeGYSX5TskomuA">
              Riksdagen tillkännager för regeringen som sin mening vad som
              anförs i motionen om att tillsätta en utredning om hur arbetslivsforskningen
              kan samlas och stärkas.
            </item>
          </list>
        </div>
        <div type="motContent">
          <head xml:id="i-9PoFNHK83nVEaP7w4tyPAe" type="h1">
            3 Ett mänskligt arbetsliv
          </head>
          <p xml:id="i-M2VKWT93QJqKrDqrUL8gmr">
            Full sysselsättning är målet med Vänsterpartiets ekonomiska politik.
            Men det räcker inte att alla som vill och kan arbeta har möjlighet
            till det. Goda arbetsvillkor är ett minst lika viktigt mål för
            vår politik.
          </p>
          <p xml:id="i-Grs29Xfzh5B1uTwdjYGq2g">
            Goda arbetsvillkor handlar om mycket mer än vilken lön vi har
            för vårt arbete. Arbetstagare måste också ha möjlighet att delta
            i beslut på arbetsplatsen, ta ansvar, ha inflytande över den egna
            arbetstiden och möjligheter att utvecklas i arbetet, annars är
            risken stor att drabbas av ohälsa. Friska arbetsplatser är avgörande
            för arbetstagarnas ställning, företagens utveckling och för samhällets
            välstånd. En demokratisering av arbetslivet är bra för alla.
          </p>
          <p xml:id="i-7vYTYgxAFCgMjh1D25nubt">
            Sedan 1990-talets början har utvecklingen gått i rakt motsatt
            riktning. Maktförskjutningen på arbetsmarknaden till arbetsgivarnas
            förmån, ökade lönsamhetskrav i näringslivet och resursbrist i
            offentlig verksamhet har inneburit att nya hierarkiska organisationer
            växt fram. Allt fler arbetsplatser kännetecknas av slimmade organisationer
            med hårt styrt och utarmat arbete, högt arbetstempo, höga prestationskrav
            och små möjligheter för arbetstagarna att påverka sin arbetssituation.
          </p>
          <p xml:id="i-ABGhsEmW7FJsQxAg4VchfS">
            Besparingar och rationaliseringar har medfört att stressen och
            hetsen har ökat på arbetsplatserna. Forskningen visar på samband
            mellan arbetsrelaterad ohälsa och slimmade organisationer med
            höga prestationskrav och bristen på demokrati i arbetslivet. Bristen
            på inflytande har blivit en riskfaktor för ökad ohälsa i arbetslivet.
          </p>
          <p xml:id="i-Lai21JPF8jrZXENDBUgEff">
            Både antalet anmälda arbetsplatsolyckor med sjukfrånvaro och
            antalet inrapporterade arbetssjukdomar har ökat under tre år i
            rad, enligt Arbetsmiljöverket. LO:s rapport Arbetsmiljö 2012 visar
            samtidigt att det är arbetarna och kvinnorna som får allt sämre
            arbetsmiljö. Allra störst försämringar i arbetsmiljön har arbetarkvinnorna
            fått. Alarmerande siffror från Försäkringskassan visar att sjukskrivningarna
            bland kvinnor ökat i flera år. Framför allt är det stress och
            annan psykisk ohälsa som ligger bakom sjukskrivningarna.
          </p>
          <p xml:id="i-XZo7wsDqkFr2y3i2sBZs8Q">
            Vänsterpartiet anser att alla människor har rätt att arbeta i
            en trygg och säker miljö där de kan utvecklas och där jämställdhet
            och gemenskap mellan arbetskamrater främjas. Ett långt yrkesverksamt
            liv ska kunna avslutas med hälsan i behåll. Arbetsmiljöarbetet
            måste därför prioriteras upp på den politiska agendan. Regeringens
            stora nedskärningar på Arbetsmiljöverket och urholkning av arbetsmiljölagstiftningen
            och forskningen om arbetslivet är oansvarig och kortsiktig. I
            stället för nedskärningar behövs satsningar och utveckling av
            arbetsmiljöarbetet.
          </p>
          <p xml:id="i-4aViEKJuqsjp9L4MTQCELP">
            I denna motion presenterar vi ett antal förslag gällande arbetstid
            och arbetsmiljö som kan bidra till ett mänskligare arbetsliv.
          </p>
          <head xml:id="i-TbZJzKsAvecCKjt4pt7siD" type="h1">
            4 Bättre arbetstider
          </head>
          <head xml:id="i-C48FKZW5srGpe5wjbUskVU" type="h2">
            4.1 Stärkt rätt till heltid
          </head>
          <p xml:id="i-TYepHG7Y5h6GDifhseuSTM">
            Det ska vara möjligt för alla som arbetar att försörja sig på
            sitt arbete. För den som är hänvisad till att jobba deltid är
            det ofta en omöjlighet att klara sin egen och eventuella barns
            försörjning. Att jobba deltid innebär i praktiken ofta att man
            blir beroende av någon annan för att klara sig.
          </p>
          <p xml:id="i-7FxRmRk2f4xMj9qE13zcvK">
            Mer än en miljon personer, nästan var fjärde sysselsatt, arbetar
            deltid. Nästan 70 procent av dem är kvinnor. Orsakerna till deltidsarbete
            varierar, men var tredje deltidsarbetande vill och kan jobba mer
            än de timmar de erbjuds av sin arbetsgivare. Det är framför allt
            i kvinnodominerade yrken inom vård, omsorg och privat tjänstesektor
            som deltider är det enda som erbjuds, ofta i form av otrygga anställningar
            som timvikariat eller behovsanställningar. Detta är en av de mest
            grundläggande orsakerna till de stora inkomstskillnaderna mellan
            kvinnor och män.
          </p>
          <p xml:id="i-2NqF6yh9uGSia4PvzdC3fE">
            Deltidsarbete innebär inte bara en lägre inkomst. Deltidsarbetare
            har också sämre utvecklingsmöjligheter i arbetet, sämre löneutveckling
            och lägre ersättning från socialförsäkringarna, arbetslöshetsförsäkringen
            och pensionssystemet.
          </p>
          <p xml:id="i-CykmNXKMzYqNup5HokNjfk">
            I branscher där det mest är män som arbetar har det under lång
            tid varit möjligt att organisera arbetet utan att män i någon
            större utsträckning arbetar deltid mot sin vilja. Det måste också
            vara möjligt inom kvinnodominerade branscher. Det är ohållbart
            att den som väljer ett visst yrke ska vara hänvisad till deltidsjobb
            bara för att det är smidigare för arbetsgivaren. Möjligheten att
            arbeta deltid för den som så önskar ska naturligtvis finnas kvar.
            Men normen att en anställning ska vara på heltid måste stärkas.
            Det är en central jämställdhetsfråga att också undersköterskor,
            servitriser och butiksbiträden ska kunna leva på sin lön.
          </p>
          <p xml:id="i-3TC4pPChEcB2Tw8jB9D3z9">
            Rätten till heltid bör därför stärkas genom ändringar i lagen
            om anställningsskydd som gör heltid till norm, och deltid till
            en möjlighet – inte ett tvång. Detta bör riksdagen som sin mening
            ge regeringen till känna.
          </p>
          <head xml:id="i-QUgH3Ppf9SF6HqpuEWuhRZ" type="h2">
            4.2 Ökat inflytande över arbetstidens förläggning
          </head>
          <p xml:id="i-NQyfYMzQ6jNvCj6WmxMRXv">
            Hur länge och när vi arbetar är av stor betydelse. Forskning
            visar att ett ökat inflytande över arbetstiden, såväl dess förläggning
            som längd, kan bidra till minskad stress och därmed minskad uppkomst
            av stressrelaterade sjukdomar. Enskilda arbetstagares ökade inflytande
            över den egna arbetstiden måste gå att kombinera med effektivitet
            och flexibilitet i verksamheten. Det är nödvändigt för att kunna
            skapa ett utvecklande arbetsliv, ökad hälsa och ett mer jämställt
            samhälle.
          </p>
          <p xml:id="i-JFQ9Ldq4V5MMDVcVALNWm7">
            Utvecklingen på senare tid har dock gått i motsatt riktning.
            Jobba tre timmar, fördriv några håltimmar och jobba sedan fyra
            och en halv timme till. Ungefär så ser en arbetsdag ut för allt
            fler. Uppdelade arbetspass och jobb dygnet runt på scheman som
            helt styrs av krav på att alltid finnas till hands när patienterna,
            kunderna eller passagerarna ska servas och en allt hårdare kostnadspress
            har blivit vanligare. Inte minst arbetsgivare i servicebranscher
            som vård, omsorg och kollektivtrafiken har börjat stycka upp arbetsdagarna
            i flera korta delar, s.k. delade arbetspass eller split shift.
            En arbetsdag på sju och en halv timme kan i praktiken bli mer
            än elva timmar. Det är en helt oacceptabel arbetssituation som
            slår sönder vardagen för människor.
          </p>
          <p xml:id="i-KSZh5ThWVR1atbaLHPB9HK">
            Det finns gott om forskningsresultat som visar att kroppen tar
            stryk, sömnen rubbas, umgänget försvåras och att det är svårare
            att aktivt delta i det föreningsliv som är nödvändigt för vår
            demokrati, om vi har arbetstider som kräver för mycket av oss.
            Åtminstone om vi har det under en längre tid.
          </p>
          <p xml:id="i-EmukLYPEYqGEC2qphdi9Tc">
            Regeringen bör därför tillsätta en utredning med uppdrag att
            se över lagstiftningen i syfte att öka arbetstagarnas inflytande
            över den egna arbetstidens förläggning. Detta bör riksdagen som
            sin mening ge regeringen till känna.
          </p>
          <head xml:id="i-ASRra5YCHK9YUx1pN92ZWR" type="h2">
            4.3 Generell arbetstidsförkortning
          </head>
          <p xml:id="i-6iwRwqXrBnYyyz1nLxh77t">
            Det måste vara möjligt för både kvinnor och män, arbetare och
            tjänstemän att kombinera heltidsarbete med föräldraskap och fritid
            utan att slita ut sig. För att uppnå det behövs en rad förbättringar
            i arbetslivet och i välfärdssystemen. Vi vill därför bl.a. stärka
            rätten till heltid, minimera de otrygga anställningarna, stärka
            arbetsmiljöarbetet och öka inflytandet över den egna arbetssituationen.
            Ansvaret för hemarbete och föräldraskap måste delas jämnt mellan
            kvinnor och män. Tillgång till barnomsorg måste garanteras också
            för dem som arbetar på kvällar, nätter och helger. Och det är
            dags att på nytt väcka frågan om en generell arbetstidsförkortning.
          </p>
          <p xml:id="i-JnCpdgt8qHoQuzwXSHFCUu">
            Fram till 1970-talet kortades den lagstadgade veckoarbetstiden
            stegvis till 40 timmar. Sedan dess har den legat still, trots
            en enorm ökning av vinster och produktivitet i näringslivet. Enligt
            SCB ökade produktiviteten med 65 procent mellan 1980 och 2009.
            Under samma period minskade löneandelen av det samlade produktionsresultatet
            i Sverige från strax under 76 procent till 69. (Källa: RUT, Dnr
            2010:1914) Det ekonomiska utrymmet för arbetstidsförkortning med
            bibehållen lönenivå är alltså betydande i ekonomin som helhet.
            För att det utrymmet ska komma alla på arbetsmarknaden till del
            behövs det en lagstadgad arbetstidsförkortning. Vi menar att förkortningen
            ska genomföras i en sådan takt att arbetstagarnas inkomster inte
            minskar.
          </p>
          <p xml:id="i-LhybB5SKrj1HRLcuD2x4FU">
            Vilka konsekvenser en förkortning av normalarbetstiden skulle
            få för arbetsvillkor, sysselsättning och samhällsekonomin som
            helhet är inte helt lätt att förutse och beräkna. Det finns dock
            goda skäl att anta att de samhällsekonomiska effekterna av en
            arbetstidsförkortning skulle bli positiva, såsom minskade sjuktal
            genom mindre stress, samt att den genomsnittliga pensionsåldern
            kan höjas, givet att arbetstidsförkortningen inte sker till priset
            av ökad arbetsbelastning och sjunkande inkomster. En förutsättning
            för en lyckad arbetstidsförkortning är därför att den genomförs
            i dialog med arbetsmarknadens parter.
          </p>
          <p xml:id="i-HeDEr4fMriHXzzL7d9sTi5">
            Stora grupper på arbetsmarknaden omfattas av kollektivavtal med
            en kortare veckoarbetstid än lagens 40 timmar. Det gäller främst
            tjänstemannagrupper. Inom kvinnodominerade LO-yrken, som handeln,
            restaurangbranschen, städbranschen och inom vård och omsorg, där
            lönerna dessutom är låga, är i stället deltidsarbeten och visstidsanställningar
            som innebär kort och varierande veckoarbetstid särskilt vanliga.
          </p>
          <p xml:id="i-XMhzHf9NBLG3kPvEq5Adjq">
            Veckoarbetstidens längd och vad det kostar den enskilde att jobba
            mindre än 40 timmar i veckan varierar alltså i dag beroende på
            yrke och kön. Medan en del redan i dag får ut en heltidslön för
            att jobba mindre än 40 timmar i veckan, betalar andra själva priset
            för kortare arbetstid genom deltidsarbete och därmed följande
            deltidslön.
          </p>
          <p xml:id="i-FfobD6KazXQtL9dKHAG7Vx">
            Kvinnor är överrepresenterade både när det gäller deltidsarbete
            och deltidsarbetslöshet. Det avspeglar den onda cirkel som upprätthåller
            de könsrelaterade orättvisorna i hemmen och i arbetslivet. Kvinnor
            utför fortfarande det mesta av det obetalda hemarbetet och jobbar
            i gengäld oftare deltid.
          </p>
          <p xml:id="i-QDFjZnTkrc3rNwuf7wZBj6">
            Arbetsvillkor, lön och arbetstid påverkar också hur länge vi
            orkar arbeta. Den faktiska pensionsåldern har ett tydligt samband
            med vilken typ av arbete vi har, och i de tyngsta jobben även
            med arbetstagarens kön. De som jobbar inom tung servicesektor
            utan krav på yrkesutbildning orkar sällan jobba ända fram till
            65 års ålder. Den faktiska pensionsåldern för kvinnor och män
            i den här kategorin är 53,6 respektive 56,1 år. I andra änden
            av spektret finns verkställande direktörer, högre ämbetsmän och
            specialister som har en faktisk pensionsålder på 64,4 år för kvinnor
            och 64,6 för män (Källa: Du &amp; Jobbet 2012-02-10).
          </p>
          <p xml:id="i-E1hEPn3wRFA554NgUyHriT">
            Vänsterpartiet anser att detta mönster måste brytas. En målmedveten
            strategi för att stegvis förkorta arbetstiden från dagens 40 till
            30 timmar i veckan bör därför utarbetas. Detta bör riksdagen som
            sin mening ge regeringen till känna.
          </p>
          <head xml:id="i-ABcN61mquBxz5XVdygphqT" type="h2">
            4.4 Minska övertidsarbetet
          </head>
          <p xml:id="i-R7M6fedXCXhUbtuwMZcyJR">
            Även om skillnaderna har minskat under senare år är lönearbetet
            fortfarande ojämnt fördelat mellan könen. Män lönearbetar nästan
            sex timmar mer per vecka än kvinnor. Enligt SCB:s arbetskraftsundersökning
            från april i år arbetade 800 000 personer tillsammans mer än 4,7
            miljoner övertidstimmar under mätveckan. Män stod för 62 procent
            av dessa övertidstimmar. Att utjämna skillnaderna i kvinnors och
            mäns betalda och obetalda arbete är centralt för att nå målet
            om ekonomisk jämställdhet.
          </p>
          <p xml:id="i-6CrfhSnbbbbZ4w6VpFDezE">
            Det finns emellertid en kvinnodominerad bransch där övertiden
            har blivit ett stort problem, nämligen bland sjuk- och undersköterskor.
            Enligt en granskning som SVT har gjort har övertiden bland sjuk-
            och undersköterskor i Stockholms län, Västra Götaland och Skåne,
            ökat med 47 procent sedan 2009. Det är förstås både ett enormt
            arbetsmiljöproblem och ett hot mot patientsäkerheten. Det visar
            också på behovet av fler anställda inom sjukvården.
          </p>
          <p xml:id="i-XJ5DgEVWc8fc7wzLM4er4A">
            Det är väl känt att stor arbetsbelastning under alltför många
            arbetstimmar sliter ut arbetstagare. Det är inte acceptabelt att
            människor sliter ut sig i förtid. Det är en mycket viktig anledning
            till att försöka minska övertidsuttaget. Där ett mer eller mindre
            permanent utnyttjande av övertid sker bör en del av övertidsarbetet
            kunna omvandlas till nya anställningar.
          </p>
          <p xml:id="i-VAtTgu2n4J9d4UJBoPzppn">
            Arbetstiden regleras i arbetstidslagen (1982:673). Hela lagen
            eller delar av lagen får avtalas bort genom kollektivavtal, som
            dock inte får medföra att mindre förmånliga villkor tillämpas
            än vad som följer av EU:s arbetstidsdirektiv (2003/88/EG). Så
            har också skett för större delen av arbetsmarknaden. Regeringen
            säger sig ofta värna den svenska kollektivavtalsmodellen och Sverige
            har ratificerat ILO:s konvention 154. Sverige har därmed förbundit
            sig att främja kollektiva förhandlingar, men dagens övertidsregler
            bidrar inte till detta. Eftersom de innebär ett gynnande av arbetsgivare
            som väljer att inte teckna kollektivavtal riskerar de tvärtom
            att försvåra möjligheterna att teckna avtal och underminera kollektivavtalsmodellen.
          </p>
          <p xml:id="i-9rQ62X734ydn6bu1ZD3nxA">
            För arbetsgivare som saknar kollektivavtal ligger taket för allmän
            övertid på maximalt 200 timmar per kalenderår. Utöver den allmänna
            övertiden är det tillåtet att ta ut extra övertid respektive extra
            mertid med högst 150 timmar per arbetstagare och kalenderår om
            det finns särskilda skäl för det och situationen inte har varit
            möjlig att lösa på annat rimligt sätt. Förutom den nämnda allmänna
            och extra övertiden kan kollektivavtalslösa arbetsgivare också
            ta ut nödfallsövertid under en längre tid än två dygn utan dispens
            från Arbetsmiljöverket.
          </p>
          <p xml:id="i-LbPWTig6sjwuW5EcDpHfmb">
            Det är väl känt att övertidsarbete medför hälsorisker. Med de
            nuvarande reglerna, där det vare sig krävs dispens för extra övertid
            eller nödfallsövertid riskerar vi att övertidsuttaget ökar och
            arbetsgivares vilja att teckna kollektivavtal minskar.
          </p>
          <p xml:id="i-Y7khNvdezKsJnevMZHz4Lo">
            Vi ser behov av att minska övertidsuttaget. Taket för den allmänna
            övertiden bör därför sänkas till 150 timmar per arbetstagare och
            år. Detta bör riksdagen som sin mening ge regeringen till känna.
          </p>
          <p xml:id="i-XX1BFccbTzgVokUMjCK1Ar">
            Arbetsmiljöverkets tillsyn behöver också skärpas och hälsoaspekterna
            ska alltid beaktas när en arbetsgivare vill ta ut övertid utöver
            den allmänna. Det bör därför införas krav på dispens från Arbetsmiljöverket
            för uttag av extra övertid, inklusive mertid, samt krav på tillstånd
            för nödfallsövertid under längre tid än två dygn. Detta bör riksdagen
            som sin mening ge regeringen till känna.
          </p>
          <head xml:id="i-LUEJZGZPXc4dHJsxFSC7SX" type="h2">
            4.5 Enklare övertidsregler
          </head>
          <p xml:id="i-NWvZUpKjHb9yqyb1r1k69">
            Regler ska vara enkla att förstå och tillämpa. Vänsterpartiet
            vill därför förenkla övertidsreglerna i arbetstidslagen. Med mertid
            förstås sådan arbetstid som vid deltidsanställning överstiger
            arbetstagarens ordinarie arbetstid och jourtid enligt anställningsavtalet.
            Allmän mertid får liksom allmän övertid tas ut med högst 200 timmar
            under ett kalenderår. Det finns inget behov av att i lagen använda
            skilda begrepp för övertidsarbete vid heltids- respektive deltidsanställning.
            Mertidsbegreppet skapar förvirring och bör därför tas bort. Allt
            arbete utöver det överenskomna är övertidsarbete. Rätten till
            ersättning för övertids- och mertidsarbete regleras genom kollektivavtal
            och påverkas inte av den föreslagna regelförenklingen.
          </p>
          <p xml:id="i-ECdLLNJH7k9QPtvzaSgbS3">
            Mertidsbegreppet bör tas bort ur arbetstidslagen. Detta bör riksdagen
            som sin mening ge regeringen till känna.
          </p>
          <head xml:id="i-6Yyh1cdLf7rkxN3M6F7xoK" type="h2">
            4.6 Bättre och enklare regler om dygnsvila
          </head>
          <p xml:id="i-64BxUj3aqUaook4FjGxmKG">
            Människan är inte anpassad för att vara vaken och arbeta på nätterna.
            Arbetstidslagen innehåller ett förbud mot nattarbete. Om de avtalsslutande
            parterna inte kommer överens om en annan förläggning av arbetstiderna
            är det lagen som gäller. Det ger arbetstagarna ett visst inflytande
            över arbetstidens förläggning. Vill arbetsgivaren förlägga arbetstiden
            på natten eller variera veckoarbetstiden måste denne förhandla
            och träffa överenskommelse om detta med den fackliga organisationen.
            Så sker också i stor utsträckning. Arbetsgivarna köper ökad flexibilitet
            och bättre avkastning på sina investeringar genom att erbjuda
            kortare arbetstid och/eller ekonomisk ersättning. Natt- och skiftarbete
            sliter dock hårt på människor. Det är därför viktigt med en tydlig
            skyddslagstiftning för personer som arbetar på obekväma och oregelbundna
            arbetstider.
          </p>
          <p xml:id="i-7nictZ935Yt75bpGU5LqrH">
            Enligt arbetstidslagen, 13 §, ska alla arbetstagare ha minst
            elva timmars sammanhängande ledighet under varje period om tjugofyra
            timmar (dygnsvila). I den dygnsvila som alla arbetstagare har
            rätt till ska tiden mellan midnatt och klockan 5 ingå. I 13 a
            § samma lag anges att med natt avses perioden mellan kl. 22 och
            kl. 6. Forskningen har visat att människokroppen på nätter är
            känsligare för störningar och att långa perioder av nattarbete
            kan vara hälsovådligt för arbetstagare och äventyra säkerheten
            på arbetsplatsen.
          </p>
          <p xml:id="i-QG5t95TFLPwEhNZXkyRWx">
            Mot bakgrund av det slitage på människor som det innebär att
            arbeta natt och att det är ologiskt och onödigt med två olika
            definitioner på natt i samma lag anser vi att lagen bör förbättras
            och förenklas. Arbetstidslagens 13 § bör därför ändras så att
            perioden som ska ingå i dygnsvilan blir densamma som i definitionen
            av natt i 13 a §, det vill säga perioden mellan kl. 22 och kl.
            6. Detta bör riksdagen som sin mening ge regeringen till känna.
          </p>
          <head xml:id="i-BhguSGj7AFueFp9wATmSBy" type="h1">
            5 En bättre arbetsmiljö
          </head>
          <head xml:id="i-3m5SMj4k9U2qnqzgSGd52T" type="h2">
            5.1 Inför en nollvision mot dödsolyckor i arbetslivet
          </head>
          <p xml:id="i-9q9EyucAkhfFYasps9nsX9">
            År 2012 dog 45 personer i arbetsplatsolyckor i Sverige. Det är
            45 för många. Ingen människa ska behöva förlora livet på sitt
            jobb och inget mål för arbetsmiljön kan vara viktigare än att
            skydda arbetstagare från den risken. Ändå saknas i dag en samlad
            nationell strategi för att förhindra dödsolyckor i arbetslivet.
          </p>
          <p xml:id="i-HCG3yuQGU5Q4dqwYJWjEdq">
            Sedan vi i Sverige införde en nollvision för dödsfall i trafiken
            har antalet dödolyckor minskat kraftigt. Det måste vara lika viktigt
            att skydda medborgarnas liv när de befinner sig på jobbet som
            när de befinner sig i trafiken. Det är dags att införa en nollvision
            mot dödsolyckor i arbetslivet. Uppdraget att konkretisera och
            förverkliga visionen bör delas mellan Arbetsmiljöverket, arbetslivsforskare
            och arbetsmarknadens parter.
          </p>
          <p xml:id="i-3ymHg8vMsbUozgW7euc9Dz">
            Regeringen bör ta initiativ till att utforma en nollvision mot
            dödsolyckor i arbetslivet med konkreta och strategiska delmål.
            Detta bör riksdagen som sin mening ge regeringen till känna.
          </p>
          <head xml:id="i-GY7Xs6gVVrXdnLeG2bqKFx" type="h2">
            5.2 Arbetsrelaterade dödsfall
          </head>
          <p xml:id="i-4wutPPC7L6WWuD5LgBc8vY">
            Utöver de som dör i arbetsolyckor finns ett stort antal dödsfall
            som är arbetsrelaterade. Det kan t.ex. röra sig om personer som
            under sitt arbetsliv kommit i kontakt med asbest. I dessa fall
            kan man med hög säkerhet konstatera att dödsfallen är arbetsrelaterade.
            Även dödsfall i andra lung- och luftvägssjukdomar, cancer samt
            hjärt- och kärlsjukdomar kan vara arbetsrelaterade. I en rapport
            som gjorts på uppdrag av Arbetsmiljöverket anges att åtminstone
            800 arbetsrelaterade dödsfall sker i nämnda sjukdomar varje år
            (Arbetsmiljöverkets rapport 2012:9). Det måste därför satsas mer
            på forskning, utbildning och tillsyn i syfte att minimera arbetsrelaterade
            dödsfall. Detta bör riksdagen som sin mening ge regeringen till
            känna.
          </p>
          <head xml:id="i-SpUrjXw9EGUe4eYwrLv6sg" type="h2">
            5.3 Alla tillbud och olyckor ska rapporteras och registreras
          </head>
          <p xml:id="i-5ceGBiA9jCPX7sbuxeuNh3">
            En väl fungerande rapportering och registrering av tillbud och
            olyckor är av stor vikt för att det förebyggande arbetsmiljöarbetet
            ska vara effektivt. Det statistiska underlaget är också viktigt
            för arbetsmiljöforskningen. Ett aktuellt och växande problem är
            de stora mörkertal som antas finnas när det gäller arbetsskador
            som drabbar utländsk arbetskraft som tillfälligtvis arbetar i
            Sverige. Därför bör alla tillbud och olyckor som sker på svensk
            arbetsmarknad rapporteras till Arbetsmiljöverket som ska ha skyldighet
            att registrera dessa. Detta bör riksdagen som sin mening ge regeringen
            till känna.
          </p>
          <head xml:id="i-816rXE1mmHSAXSF4KsBu5D" type="h2">
            5.4 Fasa ut farligt och riskfyllt ensamarbete
          </head>
          <p xml:id="i-BmLF6bAAbSb6FVywcJnJkf">
            Utvecklingen mot det s.k. 24-timmarssamhället innebär ökad belastning
            på arbetstagare socialt, psykiskt och fysiskt. De som ofta arbetar
            på kvällar och nätter arbetar också ofta ensamma och löper risk
            att utsättas för våld och hot. Det är inom omsorgsarbete och servicejobb
            de största riskerna finns. Allra mest utsatta för riskfyllt ensamarbete
            är arbetarkvinnor. Mer än var femte kvinna i ett LO-yrke uppgav
            i LO:s stora arbetsmiljöundersökning från 2012 att de jobbar ensamma
            och utsätts för risker varje vecka.
          </p>
          <p xml:id="i-SjyDJXaiUqtEGtHRC17SHN">
            Vänsterpartiet anser att det ökande riskfyllda ensamarbetet ska
            fasas ut. Det är ohållbart att stora yrkesgrupper lever med ständig
            oro för att utsättas för hotfulla eller våldsamma situationer
            på sitt jobb. Vi anser att det krävs en strategi och målinriktade
            insatser inom flera områden för att fasa ut det riskfyllda ensamarbetet.
            Det är t.ex. av största vikt att sanktionssystemet görs effektivare
            och att Arbetsmiljöverkets inspektionsverksamhet ökar i syfte
            att upptäcka och åtgärda brister i utsatt ensamarbete. Ett forsknings-
            och utvecklingsarbete bör inledas för att ta fram en samlad strategi
            för att fasa ut allt farligt och riskfyllt ensamarbete. Särskild
            uppmärksamhet ska ägnas åt ungas utsatthet. Detta bör riksdagen
            som sin mening ge regeringen till känna.
          </p>
          <head xml:id="i-HdtDpoXtQcogyiz79H1h7n" type="h2">
            5.5 Offentligt anställdas arbetsmiljö
          </head>
          <p xml:id="i-N7GPyfE18ofLfzoB6VmxNS">
            Hot och våld har tyvärr blivit en av de vanligaste anledningarna
            till skador på jobbet. Ett av tio allvarliga arbetsolycksfall,
            sådana som leder till kraftiga psykiska eller fysiska besvär i
            minst 30 dagar, orsakas av hot och våld. Hälften av dessa skador
            inträffar inom kommuner och landsting. (Källa: AFA Försäkring,
            Rapport om Hot och våld bland kommun- och landstingsanställda
            2005–2009.)
          </p>
          <p xml:id="i-LNWoR8SJPrHuRSWuT5FM9f">
            Offentligt anställda ger i sitt arbete service till medborgarna
            i enlighet med politiskt fattade beslut och verkställer politiskt
            beslutad myndighetsutövning. Det är därför ett särskilt politiskt
            ansvar att offentligt anställda inte utsätts för våld och hot
            i sitt arbete.
          </p>
          <p xml:id="i-NELGfuLKZAqiZrcCZf8j8e">
            Det är rimligt att riksdagen ges möjlighet att väga in och ta
            hänsyn till konsekvenser för offentligt anställdas arbetssituation
            innan beslut om ekonomiska medel till offentlig verksamhet fattas
            och när regeländringar som berör välfärdssystemen planeras. Detsamma
            gäller vid offentlig upphandling, där offentligt finansierad samhällsservice
            läggs ut på entreprenad. Om lågt pris prioriteras framför bra
            arbetsmiljö och tillräcklig bemanning riskerar utsattheten för
            de anställda att öka. En arbetsmiljöundersökning bland anställda
            i den konkurrensutsatta spårtrafiken visade exempelvis på en kraftig
            ökning av hot och våld i samband med ökad stress och mer ensamarbete.
          </p>
          <p xml:id="i-S5uAapnMbK4EGVcvDRn46C">
            Hot och våld förekommer oftast där yrkesutövningen handlar om
            att människor är i beroendeställning till yrkesutövaren.
          </p>
          <p xml:id="i-NjkoAHkTowhftAM6PPFpLj">
            Personaltätheten är generellt lägre i offentligt finansierad
            verksamhet i dag än i början av 1990-talet. Färre anställda utför
            lika mycket, eller mer, jobb än tidigare. Det ökar pressen på
            de anställda och även frustrationen hos de medborgare som tar
            del av de offentliga tjänsterna. Därmed ökar också risken för
            aggressivitet och hotfulla situationer.
          </p>
          <p xml:id="i-92xQXCSy91XhbgrVooxM2b">
            Den ökade förekomsten av hot och våld mot anställda inom skola,
            vård, omsorg och samhällsservice kan kopplas både till de nedskärningar
            som genomförts och till försämrade regler i bl.a. sjuk- och arbetslöshetsförsäkringarna.
          </p>
          <p xml:id="i-2MY5qwoMf2Cp4bGZHjYeY7">
            Urholkad välfärd och ökad otrygghet för den enskilde medborgaren
            drabbar också de offentligt anställda, som till skillnad från
            de beslutsfattande politikerna varje arbetsdag står öga mot öga
            med människor som drabbats av välfärdsförluster, t.ex. elever,
            sjuka, vård- och biståndsbehövande och arbetssökande.
          </p>
          <p xml:id="i-JgEJjYUYxcTrkp3npFjKfM">
            Mot bakgrund av vad som anförts bör regeringen tillsätta en utredning
            som ser över konsekvenserna av sänkt personaltäthet i offentligt
            finansierade välfärdsverksamheter och myndigheter med serviceuppdrag
            och de regeländringar som genomförts i rätten till ekonomiskt
            bistånd, ersättning från sjukförsäkringen och arbetslöshetsförsäkringen,
            med avseende på våld och hot och psykosocial arbetsmiljö för de
            anställda. Detta bör riksdagen som sin mening ge regeringen till
            känna.
          </p>
          <p xml:id="i-JmiBHGJELkwatgWc3sS27j">
            Utredningens resultat kan ge ett värdefullt underlag för framtida
            diskussioner och beslut som rör offentligt finansierad verksamhet.
          </p>
          <head xml:id="i-MSJaTNwohitN85ZR6YKxFV" type="h2">
            5.6 Utökade möjligheter att verka för regionala skyddsombud
          </head>
          <p xml:id="i-Gc5oC7fvK3yYLHzo27dd3B">
            Regionala skyddsombud gör stor nytta för hälsa och säkerhet på
            våra arbetsplatser. Enligt nuvarande bestämmelser krävs att en
            lokal arbetstagarorganisation har en medlem på ett visst arbetsställe
            för att ett regionalt skyddsombud ska kunna utses för arbetsstället.
            Inom vissa branscher medför medlemskravet betydande praktiska
            problem. Det gäller dels branscher med rörliga eller tillfälliga
            arbetsplatser men också branscher med allmänt stor personalomsättning
            och där arbetet i hög grad utförs av bemanningsföretag.
          </p>
          <p xml:id="i-2QXmy8Ed88ijaqSUZoEoPN">
            Om arbetsgivaren är bunden av kollektivavtal så måste det rimligtvis
            innebära att ett regionalt skyddsombud är välkommet på arbetsplatsen
            för att hjälpa till med att bygga upp en tillfredsställande lokal
            arbetsmiljöorganisation, även om det vid vissa besökstillfällen
            inte finns någon medlem på arbetsstället.
          </p>
          <p xml:id="i-LXzoiPwThFnVfPhP2JYo7E">
            Arbetsmiljölagen bör därför ändras så att regionala skyddsombud
            får rätt att verka på företag med kollektivavtal även om det tillfälligtvis
            inte finns någon medlem i den kollektivavtalsbärande arbetstagarorganisationen
            vid företaget. Detta bör riksdagen som sin mening ge regeringen
            till känna.
          </p>
          <head xml:id="i-QtR4sj5dT8xyx2PKuevjaz" type="h2">
            5.7 Företagshälsovård åt alla arbetstagare
          </head>
          <p xml:id="i-Wrz27YAzXWd7z2eBAJNDpu">
            Alla arbetstagare bör ha tillgång till en kvalitetssäkrad företagshälsovård.
            En väl fungerande företagshälsovård som bidrar till att stärka
            det systematiska förebyggande arbetsmiljöarbetet är av stor betydelse
            om vi ska orka arbeta fram till 65 år eller längre.
          </p>
          <p xml:id="i-NSJuSdjHShKuQnARncQqYK">
            Allt färre arbetstagare har emellertid tillgång till företagshälsovård
            och för dem som är anslutna till företagshälsovården har nyttan
            av detta många gånger blivit mindre än tidigare. Arbetsgivare
            saknar ofta kunskap om företagshälsovårdens roll i det systematiska
            förebyggande arbetsmiljöarbetet. Man väljer därför ofta det som
            blir billigast och tecknar s.k. nollavtal med företagshälsovården.
            Stycketjänster köps där de är billigast. Det urholkar kraftigt
            värdet av företagshälsovården.
          </p>
          <p xml:id="i-SpRH1NZftmE8eskfk4hWeG">
            Regeringen bör ta initiativ till att, i samverkan med arbetsmarknadens
            parter, skapa en effektiv kvalitetssäkrad företagshälsovård som
            omfattar alla arbetstagare. Detta bör riksdagen som sin mening
            ge regeringen till känna.
          </p>
          <head xml:id="i-ETSddmxsk5c5VBsDiobdWz" type="h2">
            5.8 Straff och sanktioner i arbetsmiljö- och arbetstidslagarna
          </head>
          <p xml:id="i-Pp3rYwAkYJWjDu27PXKvFs">
            I juni 2013 beslutade riksdagen om stora förändringar av sanktionssystemet
            i arbetsmiljö- och arbetstidslagarna. Förändringarna innebär att
            straffsanktioner i de allra flesta fall ska ersättas med sanktionsavgifter.
            Den borgerliga regeringens motiv till förändringarna var att det
            är mer effektivt att direkt på plats kräva in en avgift än att
            gå genom rättsväsendet.
          </p>
          <p xml:id="i-66mWngZwxNhPvyGCtjULaM">
            Vänsterpartiet håller delvis med om detta. Det finns goda skäl
            att använda sanktionsavgifter i fler fall än tidigare. Men vi
            tycker också att det måste finnas en viktning mellan olika slags
            överträdelser på arbetsmiljöområdet. Brott mot arbetsmiljöbestämmelser
            måste anses väga olika tungt beroende på vilka konsekvenser en
            överträdelse kan få. Vi tycker att det är bra om brott mot administrativa
            bestämmelser i arbetsmiljölagen kan hanteras med sanktionsavgifter,
            men när det handlar om människors säkerhet och hälsa anser vi
            att straffsanktionen borde ha behållits. Regeringen har helt bortsett
            från straffsanktionernas preventiva och normerande effekter.
          </p>
          <p xml:id="i-H4KFn7Fk5o4722uocmpcNT">
            Därtill måste tilläggas att den beslutade nivån på den högsta
            sanktionsavgiften, en miljon kronor, är alltför låg. Vissa verksamheter
            opererar dagligen med så stora värden att det krävs större summor
            för att sanktionerna inte bara ska kunna uppfattas som en ekonomisk
            risk att räkna med. Vänsterpartiet anser att den högsta sanktionsavgiften
            i stället skulle ha fastställts till 50 prisbasbelopp, vilket
            även har fördelen att beloppet inte urholkas i takt med inflationen.
          </p>
          <p xml:id="i-A8Q8XyjNQnJBVAfXJDmQ4A">
            Den högsta nivån på sanktionsavgifterna bör höjas i enlighet
            med förslaget ovan. Detta bör riksdagen som sin mening ge regeringen
            till känna.
          </p>
          <p xml:id="i-NwxyVrnJbNMVnnUZR4RtDA">
            Vi befarar att den omfattande avkriminaliseringen av arbetsmiljölagen
            kan leda till att det förebyggande arbetsmiljöarbetet försvåras.
            Exempelvis kan det bli mer riskabelt för anställda att larma om
            missförhållanden och skyddsombudens preventiva arbete bli mindre
            effektivt. Vi anser att det är av största vikt att effekterna
            av förändringarna utvärderas snabbt och noggrant. Vid utvärderingen
            bör särskild vikt läggas vid synpunkter från skyddsombud och regionala
            skyddsombud.
          </p>
          <p xml:id="i-SfGKrgJZWyYaYp8YKU7tTX">
            En utvärdering av förändringarna av sanktionssystemet i arbetsmiljö-
            och arbetstidslagarna bör göras enligt ovan. Detta bör riksdagen
            som sin mening ge regeringen till känna.
          </p>
          <head xml:id="i-Npx9aPx3H6ZtTcAC33ApRy" type="h2">
            5.9 Skärp arbetsgivarnas ansvar för arbetsanpassning och rehabilitering
          </head>
          <p xml:id="i-RPn9EXc6RpRfpLSCdoPavh">
            Det förebyggande arbetets betydelse för att minska ohälsan kan
            inte överskattas. Ett mänskligare arbetsliv med bättre arbetsmiljö
            är nödvändigt för att minimera risk för skador och sjukdom. För
            att arbetsgivare ska uppfylla de regler och skyldigheter som finns
            redan i dag krävs att Arbetsmiljöverket får utökade resurser för
            sitt tillsynsarbete. I dag når Sverige inte ens upp till ILO:s
            rekommendationer om antalet arbetsmiljöinspektörer. Det borde
            vara en miniminivå för ett land med höga ambitioner på arbetsmiljöområdet.
          </p>
          <p xml:id="i-3BqLdugsRDhjH7GpGrtYCS">
            Arbetsgivarnas ansvar för arbetsanpassning och rehabilitering
            behöver också skärpas. Redan i dag har arbetsgivare skyldighet
            att göra allt som anses rimligt vad gäller rehabilitering och
            anpassning av arbetsplats och arbetsuppgifter, men i de fall arbetsgivaren
            av någon anledning inte vill ha kvar den anställde är incitamenten
            för att efterleva dessa krav små. Några konsekvenser behöver arbetsgivaren
            i allmänhet inte vara rädd för. Lagstiftningens uttalade skyldigheter
            för arbetsgivaren att anpassa arbetsplats och arbetsuppgifter
            behöver kopplas till kännbara ekonomiska sanktionsavgifter. Sådana
            lagstiftade sanktionsavgifter kan med fördel kombineras med reglering
            i kollektivavtal. Det skulle öka arbetstagarorganisationernas
            möjligheter att driva fall där arbetsgivare inte fullföljt sina
            skyldigheter, samtidigt som avtalen möjliggör en bättre anpassning
            av reglerna.
          </p>
          <p xml:id="i-Dj6vg7NDvwcs4HE5GueRrE">
            Regeringen bör återkomma med förslag om ekonomiska sanktionsavgifter
            när det gäller ansvar för arbetsanpassning och rehabilitering.
            Detta bör riksdagen som sin mening ge regeringen till känna.
          </p>
          <head xml:id="i-5CW2e9T1FpQ6rfmJThPGU2" type="h2">
            5.10 Lag mot mobbning i arbetslivet
          </head>
          <p xml:id="i-Wt9ENvUrP2ahwyk38aEKgS">
            Ungefär var tionde arbetstagare upplever att de är mobbade av
            sin chef eller av andra arbetstagare. Mobbning är ett stort och
            alltför lite uppmärksammat arbetsmiljöproblem med allvarliga konsekvenser
            för de drabbade. Mobbning på jobbet leder i första hand till stort
            psykiskt lidande, men ökar också risken att bli fysiskt sjuk.
            Forskare vid det danska centret för arbetsmiljö har visat att
            kränkningar på jobbet har samma effekt som posttraumatisk stress.
          </p>
          <p xml:id="i-CmU9T3f6pVPbxCs1AptRVZ">
            I dag saknas en tydlig lagstiftning som skyddar den som utsätts
            för trakasserier på jobbet. En lucka i lagstiftningen gör att
            anställda kan frysas ut och systematiskt mobbas av en chef eller
            av andra arbetstagare utan att någon ställs till svars.
          </p>
          <p xml:id="i-N5Fk934iFUKyMaWsYqPELy">
            Enligt arbetsmiljölagen ska arbetsgivare arbeta förebyggande
            mot trakasserier och mobbning, men den arbetsgivare som inte prioriterat
            det förebyggande arbetet eller inte åtgärdat påtalad mobbning
            behöver i dag inte stå till svars ens om det går så långt att
            den drabbade blir sjukskriven.
          </p>
          <p xml:id="i-DQM4EDvTiPR1UFuGigcDXf">
            I arbetsmiljölagen finns en föreskrift om kränkande särbehandling
            och Arbetsmiljöverket kan utdöma vite för arbetsgivare som inte
            sköter sig. Det är dock otillräckligt eftersom arbetsmiljölagen
            är en förvaltningsrättslig lag som reglerar förhållandet mellan
            arbetsgivaren och staten. Lagen ger ingen lösning eller upprättelse
            i form av erkännande eller ekonomiskt skadestånd till den som
            blivit trakasserad. För att kunna få sin rätt prövad i domstol
            behövs det en arbetsrättslig lag.
          </p>
          <p xml:id="i-7mv4Fbq9cUJe5C7bvEgbMe">
            Arbetsrätten behöver stärkas så att de drabbade kan få sin sak
            prövad samt få upprättelse och ekonomiskt skadestånd. Därför behövs
            en ny lag mot trakasserier i arbetslivet. Fackförbundet Vision
            har formulerat ett förslag på hur en sådan lagstiftning skulle
            kunna utformas. Vi anser att förslaget är en bra utgångspunkt
            för ett kommande lagstiftningsarbete. Regeringen bör därför tillsätta
            en utredning med uppdrag att ta fram förslag till en ny lag mot
            trakasserier i arbetslivet med utgångspunkt i vad som anförts.
            Detta bör riksdagen som sin mening ge regeringen till känna.
          </p>
          <p xml:id="i-TQrRYZNowK5ZacGcBzhdAa">
            I vissa fall kan trakasserier på en arbetsplats få till följd
            att arbetsgivaren, i stället för att ta itu med problemet, säger
            upp eller avskedar den drabbade utan saklig grund. Blir arbetsgivaren
            fälld i Arbetsdomstolen för ogiltig uppsägning, blir denne enligt
            39 § LAS skyldig att betala skadestånd till arbetstagaren. Däremot
            har den uppsagde ingen rätt att få sin anställning tillbaka. Det
            är inte rimligt att arbetsgivare i stället för att ta sitt arbetsmiljöansvar
            kan köpa ut arbetstagare. 39 § LAS bör ändras så att anställningsförhållandet
            bara anses upplöst om arbetstagaren accepterar detta. Detta bör
            riksdagen som sin mening ge regeringen till känna.
          </p>
          <head xml:id="i-2PXBfUabKw7RQLUowdDFV6" type="h2">
            5.11 Stärkt skydd för den personliga integriteten i arbetslivet
          </head>
          <p xml:id="i-GpGorK8vshFrA8NkygH7ia">
            Vår personliga integritet måste vara skyddad både när vi är på
            jobbet och när vi söker jobb. Kontrollen och övervakningen av
            anställda och arbetssökande har ökat under senare år. Den tekniska
            utvecklingen gör det allt enklare för arbetsgivare att kontrollera
            och övervaka arbetstagare, inte sällan utan vår kännedom. Övervakning
            via kameror, avlyssning av telefonsamtal och inloggning på anställdas
            datorer har blivit allt vanligare. Anställda utsätts för drogtester
            och medicinska kontroller utan tydliga motiv eller kvalitetskrav.
          </p>
          <p xml:id="i-QY4yBAxj5a2SiaoCi6AxTf">
            Arbetsgivare tar sig också allt oftare rätten att kräva detaljerad
            information om hälsa och personliga förhållanden från dem som
            söker jobb. Antalet utdrag ur polisens belastningsregister har
            exempelvis ökat explosionsartat på senare år. Enligt Rikspolisstyrelsen
            är det arbetsgivares krav på att arbetssökande ska visa upp ett
            utdrag som står för hela ökningen. Det är en allvarlig utveckling
            som utsätter människor för helt onödiga integritetskränkningar
            och bidrar till en ökad utsortering i arbetslivet.
          </p>
          <p xml:id="i-E312sayjv3YsZNmBJYqPCk">
            Skyddet för den personliga integriteten regleras i internationella
            konventioner, däribland Europakonventionen, som Sverige förpliktigat
            sig att följa. Staten är därmed skyldig att garantera ett tillfredsställande
            skydd för den personliga integriteten.
          </p>
          <p xml:id="i-V751KGPuy6d2QTfGDL2GkX">
            Men dagens lagstiftning är spretig, svårgenomtränglig och otillräcklig.
            Det som behövs är en samlad och överskådlig lagstiftning som sätter
            tydliga gränser för vad arbetsgivare har rätt att ta reda på om
            oss när vi är anställda eller arbetssökande och vilka metoder
            de får använda. Lagen bör utformas så att den harmonierar med
            övrig arbetsrättslig lagstiftning och blir tydlig och enkel att
            tillämpa. I betänkandet Integritetsskydd i arbetslivet (SOU 2009:44)
            finns förslag till en sådan lagreglering. Tyvärr har utredningen
            ännu inte resulterat i några lagförslag från regeringen.
          </p>
          <p xml:id="i-WpKKRcUsQW17rDJ443tCMy">
            Vi har synpunkter på och invändningar mot vissa av utredningens
            förslag, vilka vi har utvecklat i tidigare motioner till riksdagen.
          </p>
          <p xml:id="i-GKiF9HgYHFJQHcGidFJc2L">
            Vi avser att återkomma till våra synpunkter på utredningens förslag
            när regeringen presenterar ett lagförslag till riksdagen. Regeringen
            bör återkomma till riksdagen med förslag med utgångspunkt i utredningen
            Integritetsskydd i arbetslivet (SOU 2009:44). Detta bör riksdagen
            begära.
          </p>
          <head xml:id="i-G5ZdNnM1UF4MH9kHvary13" type="h1">
            6 Stärk arbetslivsforskningen
          </head>
          <p xml:id="i-Hmpgheqd2XsEVagWqmTA7X">
            Arbetslivsforskningen har minskat drastiskt och skingrats för
            vinden sedan regeringen lade ned Arbetslivsinstitutet (ALI). Arbetslivsinstitutet
            bedrev världsledande och värdefull forskning inom en mängd arbetsrelaterade
            områden som arbetsmarknad och sysselsättning, arbetsrätt, arbetets
            organisering, hälsa och ohälsa i arbetslivet, ergonomi och belastning,
            fysikaliska och kemiska hälsorisker, integration och jämställdhet.
            Nedläggningen innebär en stor förskingring av kunskaper och resurser.
          </p>
          <p xml:id="i-WeoVA1qz9WHYDTbnrgLcVv">
            Från att ha varit världsledande är nu svensk arbetslivsforskning
            satt på undantag. Sverige och Portugal är de enda EU-länderna
            utan ett arbetslivsinstitut. Vi saknar nu en överblick av läget
            och utvecklingen i arbetslivet. Det saknas en kunskapsöversikt
            över intressanta resultat. Betydande kunskaper och en samlad bild
            av forskningen har gått förlorad. Överföringen av forskningsresultat
            har avstannat och det är färre både unga och etablerade forskare
            som får chans att satsa på arbetslivsforskning.
          </p>
          <p xml:id="i-CkbwHCmYp2o8H7rqjvxgqW">
            Regeringen vill att vi alla ska stå till arbetsmarknadens förfogande
            men vill inte investera i den forskning som behövs för att underlätta
            återgång till arbetslivet och för att människor ska kunna vara
            kvar längre i arbetslivet. Arbetsmiljön blir sämre när den kunskapsutveckling
            som skulle kunna ge oss ett bättre arbetsliv inte kan fortsätta.
            Lösningar av de vardagliga problemen i arbetslivet kräver tvärvetenskaplig
            forskning i nära samverkan med arbetsmarknadens parter. Svensk
            arbetslivsforskning har tidigare haft förmåga till detta.
          </p>
          <p xml:id="i-45a4XnhDDgSkF2Mw9b55Xd">
            Det görs nu spridda forskningsinsatser runt om i landet men det
            uppväger inte alls den tidigare neddragningen och splittringen
            av arbetslivsforskningen.
          </p>
          <p xml:id="i-CNsXGPZPKxmLnkY29RPeSh">
            Vänsterpartiet menar att arbetslivs- och arbetsmiljöforskningen
            är av stor vikt för arbetslivets utveckling. Det finns ett värde
            i att samla denna forskning och kompetens inom ramen för ett nationellt
            kunskapscentrum som arbetar i nära kontakt med parterna på arbetsmarknaden
            och som kan bidra till att resultatet av forskningen kommer till
            praktisk tillämpning.
          </p>
          <p xml:id="i-5SFhHLvqau9Xk5axD9Qxa4">
            Regeringen bör därför tillsätta en utredning om hur arbetslivsforskningen
            kan samlas och stärkas. Detta bör riksdagen som sin mening ge
            regeringen till känna.
          </p>
        </div>
        <div type="motSignatures">
          <list>
            <item xml:id="i-FWEJWxzB2g8HmhB9kMeqGK">
              Josefin Brink (V)
            </item>
            <item xml:id="i-Y6iuwhKziSNAcN5qZJsVK5">
              Ulla Andersson (V)
            </item>
            <item xml:id="i-Ra6aZSXRANcFTXHvTbQYqD">
              Rossana Dinamarca (V)
            </item>
            <item xml:id="i-F6iTWFnAJhuvQQwHnbHX9u">
              Christina Höj Larsen (V)
            </item>
            <item xml:id="i-TPu7XUhKVKz6ZF45cDbKeT">
              Wiwi-Anne Johansson (V)
            </item>
            <item xml:id="i-DxdUodprCjypJLWFkwXicd">
              Jacob Johnson (V)
            </item>
          </list>
        </div>
      </div>
    </body>
  </text>
</TEI>
