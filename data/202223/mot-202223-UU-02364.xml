<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-UU-02364">
  <teiHeader>
    <fileDesc>
      <titleStmt>
        <title>med anledning av skr. 2022/23:115 Verksamheten i Europeiska unionen under 2022</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:2364 av Håkan Svenneling m.fl. (V)</title>
          <idno type="rdwebb">HA022364</idno>
          <rs type="number">2364</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HA022364/text</ref>
          <ref type="dokument_url_html">https://data.riksdagen.se/dokument/HA022364</ref>
          <ref type="dokumentstatus_url_xml">https://data.riksdagen.se/dokumentstatus/HA022364</ref>
          <ref type="pdf">https://data.riksdagen.se/fil/002AA0A6-F443-44A8-A157-B37079F6A88B</ref>
          <ref type="docx">https://data.riksdagen.se/fil/1611645D-9CA8-48F3-AFD0-778088DC7CCD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-AHsy4WaxXj3d5tBhXSiouW" type="basedOn"/>
        <correspContext corresp="i-AHsy4WaxXj3d5tBhXSiouW">
          <ref>Skrivelse 2022/23:115</ref>
        </correspContext>
        <correspAction xml:id="i-FqYCcWHv8ij8C8ikswS34q" type="signed"/>
        <correspContext corresp="i-FqYCcWHv8ij8C8ikswS34q">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-LkyzgMZtQxQo3HuYAFY1LD" type="submitted">
          <date when="2023-03-30"/>
          <time when="18:04:04"/>
        </correspAction>
        <correspAction xml:id="i-GifAYs4KQ2NBJQ4TtJhVvh" type="reviewed">
          <date when="2023-04-03"/>
          <time when="11:44:50"/>
        </correspAction>
        <correspAction xml:id="i-9GowkE3b5GsMykYdnPTUo1" type="dismissed">
          <date when="2023-04-11"/>
        </correspAction>
        <correspAction xml:id="i-8Wm12FhtmoN3omT4Hmse5t" type="referred">
          <date when="2023-04-12"/>
        </correspAction>
        <correspAction xml:id="i-5US1sktanXmVMtyf6nygSe" type="assigned">
          <date when="2023-06-20"/>
          <time when="16:49:35"/>
        </correspAction>
        <correspContext corresp="i-5US1sktanXmVMtyf6nygSe">
          <ref type="assignedTo">Utrikesutskottet</ref>
        </correspContext>
        <correspAction xml:id="i-8sF7wjnKvn4MtxSFbuE72D" type="behandlas_i"/>
        <correspContext corresp="i-8sF7wjnKvn4MtxSFbuE72D">
          <ref type="uppgift">2022/23:UU10</ref>
          <ref type="ref_dok_id">HA01UU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2022</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-4BQyspoVXik38ieiDsHD4K" type="motHeader">
        <div xml:id="i-QuDVjANockV7kjJyH49osY" type="motTitle">
          Motion till riksdagen 2022/23:2364 av Håkan Svenneling m.fl.
          (V) med anledning av skr. 2022/23:115 Verksamheten i Europeiska
          unionen under 2022
        </div>
      </div>
      <div xml:id="i-8RVwJVDNdHhPo14cRdBEtJ" type="motBody">
        <div xml:id="i-TKnGamkgAacKnAHBvNWZ3f" type="TOC">
          <head xml:id="i-5ESjh79PHvjDJ23AY9fkSh">
            1 Innehållsförteckning
          </head>
          <list xml:id="i-MQicxG4ZJc7B1soDE9TVcd">
            <item xml:id="i-GFfFh96btrzath3KfTy5KR" style="indent-level: 1">
              1 Innehållsförteckning
            </item>
            <item xml:id="i-5Ft5qtxbSmEoAxiwpGk6sw" style="indent-level: 1">
              2 Förslag till riksdagsbeslut
            </item>
            <item xml:id="i-PeHybDB4QMrqrCETqvKkKg" style="indent-level: 1">
              3 Inledning
            </item>
            <item xml:id="i-EDwnKQkTb7ro3m77kHnZPH" style="indent-level: 1">
              4 Demokrati, mänskliga rättigheter och rättsstatens principer
            </item>
            <item xml:id="i-UqgQPfJbSXBYQs8xaaFt1E" style="indent-level: 1">
              5 Pandemi, vaccination och patent
            </item>
            <item xml:id="i-TrYhyuye64D9onKUz2DzmM" style="indent-level: 1">
              6 EU:s fleråriga budgetram 2021–2027
            </item>
            <item xml:id="i-QnChEQejrkkxVt5Wu7Gf8M" style="indent-level: 1">
              7 Den europeiska gröna given
            </item>
            <item xml:id="i-Vs1hvv9NReNUqBJbEsZ2xw" style="indent-level: 1">
              8 EU:s elmarknad
            </item>
            <item xml:id="i-QrFkcRUEJQbSFjFicyfqk3" style="indent-level: 1">
              9 Utvidgningsprocessen
            </item>
            <item xml:id="i-VhC2w2AhpSGL4dRmeEN5Lh" style="indent-level: 2">
              9.1 Turkiet
            </item>
            <item xml:id="i-PZoa5w5VGWHWnV7LN2Rhe8" style="indent-level: 1">
              10 EU:s strategi för Östersjöregionen
            </item>
            <item xml:id="i-XLpAWXaprJqgf18kJgQ6Ah" style="indent-level: 1">
              11 EU:s utrikes- och säkerhetspolitik
            </item>
            <item xml:id="i-BmsJfTsBjSKi39q7zCaLA7" style="indent-level: 2">
              11.1 Handelspolitik
            </item>
            <item xml:id="i-MHzJs2fm7XWY17WWV9Dzz8" style="indent-level: 2">
              11.2 Utvecklingspolitik
            </item>
            <item xml:id="i-LLs6MWpJW3hyst6EG14rEr" style="indent-level: 2">
              11.3 Försvarspolitik
            </item>
            <item xml:id="i-4wpJHN9V4BKYhQr8cGB9h5" style="indent-level: 2">
              11.4 Israels ockupation av Palestina
            </item>
            <item xml:id="i-7wEcEHRBJLQ9tJmWdGyugE" style="indent-level: 2">
              11.5 Marockos ockupation av Västsahara
            </item>
            <item xml:id="i-3Vcytybdia4UrMr2sE1EUF" style="indent-level: 1">
              12 EU:s bilaterala och regionala förbindelser
            </item>
            <item xml:id="i-YRpTkYpfddCMws4AQqQ3v4" style="indent-level: 1">
              13 Öppenhet och transparens
            </item>
          </list>
        </div>
        <div xml:id="i-RFcrKdutUR7bEhWzX2T7dZ" type="motProposal" subtype="förslag">
          <head xml:id="i-KUmnEoi9dHuGuYhBfe3NxT">
            2 Förslag till riksdagsbeslut
          </head>
          <list xml:id="i-9dpxTny99zH8WKCqctwJV5">
            <item xml:id="i-UhxG3PriX2Zb9AvqD5ra1K" sortKey="Yrkande 1">
              Riksdagen ställer sig bakom det som anförs i motionen om att
              Sverige ska arbeta för att EU utser en särskild representant för
              Ukraina som ska spela en aktiv roll för att konsolidera insatser
              för fred, stabilitet och rättsstatlighet och tillkännager detta
              för regeringen.
            </item>
          </list>
          <list xml:id="i-4JGrKD34H6D9Voyeck4CR2">
            <item xml:id="i-KV57t8LCpa5NHpcTZjeaRz" sortKey="Yrkande 2">
              Riksdagen ställer sig bakom det som anförs i motionen om att
              regeringen i sina kontakter med Turkiet bör verka för att landet
              åter ratificerar Istanbulkonventionen och tillkännager detta för
              regeringen.
            </item>
          </list>
          <list xml:id="i-MqLmDrCKvwFcHWr66vLRDt">
            <item xml:id="i-Q249Yj1ogQoK4W3qJiufxK" sortKey="Yrkande 3">
              Riksdagen ställer sig bakom det som anförs i motionen om att
              regeringen bör verka för att EU ska rösta för att upphäva patent
              på vaccin mot covid-19 inom WTO och tillkännager detta för regeringen.
            </item>
          </list>
          <list xml:id="i-AVK7xWs4gBiMkTuVjW3gK7">
            <item xml:id="i-UT6HqFF7EDUxsiWfQghJhT" sortKey="Yrkande 4">
              Riksdagen ställer sig bakom det som anförs i motionen om att
              regeringen bör verka för att EU inför en feministisk budget, och
              detta tillkännager riksdagen för regeringen.
            </item>
          </list>
          <list xml:id="i-QndzEmJoFMDtteu4TyYtqi">
            <item xml:id="i-DRZeekSMZEwWsLC4GG4ViW" sortKey="Yrkande 5">
              Riksdagen ställer sig bakom det som anförs i motionen om att
              den svenska regeringen bör verka för att den europeiska gröna
              given ska innehålla bindande mål på 70 procents minskade utsläpp
              till 2030 och nollutsläpp till 2040 samt kompletterande mål för
              att minska de konsumtionsbaserade utsläppen och tillkännager detta
              för regeringen.
            </item>
          </list>
          <list xml:id="i-VR9LqgCPfHT2qdfTvtqbxa">
            <item xml:id="i-PqN3q6mUcjFpec1hh8Rv5Q" sortKey="Yrkande 6">
              Riksdagen ställer sig bakom det som anförs i motionen om att
              regeringen bör verka för att alla EU:s handelsavtal ska innehålla
              bindande miljö- och klimatklausuler samt att inga avtal ska tecknas
              med länder som inte skrivit under Parisavtalet, och detta tillkännager
              riksdagen för regeringen.
            </item>
          </list>
          <list xml:id="i-VEqUt4xj1dR9GSfXdgHocf">
            <item xml:id="i-QuqsQU8fK9DNsrdfbvHxBe" sortKey="Yrkande 7">
              Riksdagen ställer sig bakom det som anförs i motionen om att
              Sverige inom EU bör verka för att uppdatera det juridiska ramverket
              så att det blir ett kraftfullt verktyg för att förhindra brott
              mot naturen (ekocid) genom att inkludera ekocid i Romstadgan och
              tillkännager detta för regeringen.
            </item>
          </list>
          <list xml:id="i-FKGCtJS8UXvFpmfs1qYwQc">
            <item xml:id="i-U6Cf4Xt8ra2fDLENKcqmvz" sortKey="Yrkande 8">
              Riksdagen ställer sig bakom det som anförs i motionen om att
              regeringen bör driva på för reformerad prismekanism på EU:s elmarknad
              i syfte att skapa en tydligare koppling mellan produktionskostnad
              och pris till kund och tillkännager detta för regeringen.
            </item>
          </list>
          <list xml:id="i-XscHLjQJERjrypYW6wzbF1">
            <item xml:id="i-8ihvNK8Rb9b8E9DvMfAyir" sortKey="Yrkande 9">
              Riksdagen ställer sig bakom det som anförs i motionen om att
              regeringen bör begära ett undantag i EU i syfte att stabilisera
              elpriset via reglering av exportens prispåverkan och tillkännager
              detta för regeringen.
            </item>
          </list>
          <list xml:id="i-2rbMZkMhMs9jAuwsSQNULz">
            <item xml:id="i-6YoprDNyQQGNJW23Sb4zTy" sortKey="Yrkande 10">
              Riksdagen ställer sig bakom det som anförs i motionen om att
              regeringen bör verka för att EU avbryter förhandlingarna med Turkiet
              om EU-medlemskap om landet antingen upplöser HDP eller dömer ledande
              företrädare i massrättegångar, och detta tillkännager riksdagen
              för regeringen.
            </item>
          </list>
          <list xml:id="i-37rPAZmqLVKXyrAXaqBzUV">
            <item xml:id="i-W992Kw7Be98ad9khi8vyRV" sortKey="Yrkande 11">
              Riksdagen ställer sig bakom det som anförs i motionen om att
              regeringen bör verka för att EU fryser förhandlingarna med Turkiet
              om EU-medlemskap tills vidare och att alla de förmåner som förmedlemskapsprogrammet
              ger, såväl politiskt som ekonomiskt, omedelbart dras in och tillkännager
              detta för regeringen.
            </item>
          </list>
          <list xml:id="i-3uXpZ4SzTtx5vj7PNNSajy">
            <item xml:id="i-Qbjk5seXP1rYSN5kNLDrsp" sortKey="Yrkande 12">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              i Turkiet upphör och att alla som fängslats på politisk grund
              friges och tillkännager detta för regeringen.
            </item>
          </list>
          <list xml:id="i-JrdKBZG6REQ1oLgpVi8V6N">
            <item xml:id="i-YKBeHN5NUghgkzdF3oB6Gy" sortKey="Yrkande 13">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
          </list>
          <list xml:id="i-MNgV2gJgRpXCvPR2rPN7MB">
            <item xml:id="i-F76rdLjJkGZnXQjRxUTSxr" sortKey="Yrkande 14">
              Riksdagen ställer sig bakom det som anförs i motionen om att
              regeringen bör utöka stödet till den ryska freds- och demokratirörelsen
              och tillkännager detta för regeringen.
            </item>
          </list>
          <list xml:id="i-V7LqRNbLbtL2SJFXVDBhLL">
            <item xml:id="i-M3adBqRB69mKaL1KhLrgBc" sortKey="Yrkande 15">
              Riksdagen ställer sig bakom det som anförs i motionen om att
              regeringen bör verka för att EU konsekvent står upp för mänskliga
              rättigheter, folkrätten och demokratin i sina relationer till
              andra länder och tillkännager detta för regeringen.
            </item>
          </list>
          <list xml:id="i-8aYFJxQkh1hergZQM9yqVh">
            <item xml:id="i-DRmgQaiTNfQhwZopRGw6qK" sortKey="Yrkande 16">
              Riksdagen ställer sig bakom det som anförs i motionen om att
              regeringen ska verka för att inga fler odemokratiska EU-handelsavtal
              tecknas och tillkännager detta för regeringen.
            </item>
          </list>
          <list xml:id="i-2d6nUc3SE2ndh2BaZdmmof">
            <item xml:id="i-LRAZH62qx5aQNDq4U9vHJ2" sortKey="Yrkande 17">
              Riksdagen ställer sig bakom det som anförs i motionen om att
              regeringen ska verka för att EU försvarar kvinnors ekonomiska
              rättigheter och inför en feministisk handelspolitik, och detta
              tillkännager riksdagen för regeringen.
            </item>
          </list>
          <list xml:id="i-9QMxVofi6XXEZVTTMTtt1j">
            <item xml:id="i-Kjsd55z5CVZeZNqgaMxHez" sortKey="Yrkande 18">
              Riksdagen ställer sig bakom det som anförs i motionen om att
              regeringen ska verka för att tydliga regler kring mänskliga rättigheter
              införs i Comprehensive Agreement on Investment (CAI) och tillkännager
              detta för regeringen.
            </item>
          </list>
          <list xml:id="i-BTzEFraNg8xfoqtxSmXcXd">
            <item xml:id="i-CygYNXPLZbsk8pFaDMgYWP" sortKey="Yrkande 19">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,7 procent
              av BNI i utvecklingsbistånd och tillkännager detta för regeringen.
            </item>
          </list>
          <list xml:id="i-2WWudEDb2B2EVbWCv9aPKf">
            <item xml:id="i-AJuNuCvK5Q8kFHBFnMZgQ2" sortKey="Yrkande 20">
              Riksdagen ställer sig bakom det som anförs i motionen om att
              Sverige bör verka för att alla EU-länder ger minst 0,2 procent
              av BNI till de minst utvecklade länderna och tillkännager detta
              för regeringen.
            </item>
          </list>
          <list xml:id="i-LiBM61a7k27ZmAmHMvMCzC">
            <item xml:id="i-H4cZd3skZTayWFTZWWemRM" sortKey="Yrkande 21">
              Riksdagen ställer sig bakom det som anförs i motionen om att
              Sveriges regering bör arbeta för ett effektivt bistånd inom EU
              som följer ramarna för det globala ramverket GPEDC och tillkännager
              detta för regeringen.
            </item>
          </list>
          <list xml:id="i-BpFmKTxKHFYiV5JS7WuUn5">
            <item xml:id="i-644E8FjXWxVsaQUNJSNZ33" sortKey="Yrkande 22">
              Riksdagen ställer sig bakom det som anförs i motionen om att
              regeringen bör återkomma med förslag om att Sverige ska lämna
              Pesco och tillkännager detta för regeringen.
            </item>
          </list>
          <list xml:id="i-GS9K7RnaHbz6x7w72QzSWg">
            <item xml:id="i-7zXBf3Vgj3m2FkGY6rDVgk" sortKey="Yrkande 23">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och suspendera det nuvarande associeringsavtalet
              så länge Israel inte avvecklar bosättningarna och vägspärrarna
              på ockuperat område, avbryter blockaden av Gaza och upphör med
              byggandet av muren på Västbanken, och detta tillkännager riksdagen
              för regeringen.
            </item>
          </list>
          <list xml:id="i-HKp12nhxYSRWVcVQA8X3MK">
            <item xml:id="i-TUwF8wLaPUetLg6ZkQyuNd" sortKey="Yrkande 24">
              Riksdagen ställer sig bakom det som anförs i motionen om att
              Sverige bör ta initiativ till att EU inför ett vapenembargo mot
              Israel och tillkännager detta för regeringen.
            </item>
          </list>
          <list xml:id="i-W3AxY1ZoF7hETnxBSRUFgk">
            <item xml:id="i-7fGH3t95Sn8ADemJLGpjrT" sortKey="Yrkande 25">
              Riksdagen ställer sig bakom det som anförs i motionen om att
              Sverige bör verka för att EU kräver Israels ansvar för vaccin
              mot covid-19 bland civilbefolkningen på Västbanken och tillkännager
              detta för regeringen.
            </item>
          </list>
          <list xml:id="i-9dWkRyddwn5kHJvV8yBNUL">
            <item xml:id="i-5wYor6DagNuZ6k5ZmYA4EL" sortKey="Yrkande 26">
              Riksdagen ställer sig bakom det som anförs i motionen om att
              regeringen bör verka för att EU kräver att den utlovade folkomröstningen
              om Västsaharas självständighet hålls och tillkännager detta för
              regeringen.
            </item>
          </list>
          <list xml:id="i-KeyyY9GBQVtnan2JoS7KoN">
            <item xml:id="i-YS5K552x6BDuHCRYBdcsrr" sortKey="Yrkande 27">
              Riksdagen ställer sig bakom det som anförs i motionen om att
              regeringen ska verka för att EU säkerställer att handelsavtal
              och fiskeavtal mellan EU och Marocko, i enlighet med EU-domstolens
              beslut, inte innefattar Västsaharas territorium så länge som Västsaharas
              folk, via deras legitima representant Polisario, inte har gett
              sitt samtycke, och detta tillkännager riksdagen för regeringen.
            </item>
          </list>
          <list xml:id="i-7ANxK15KwbsTfRM64SZFZV">
            <item xml:id="i-6XXeveTMDrb22ij4Ssb1AW" sortKey="Yrkande 28">
              Riksdagen ställer sig bakom det som anförs i motionen om att
              Sverige i EU bör verka för att utarbeta riktlinjer för företag
              och investerare i syfte att förhindra investeringar på ockuperad
              mark så länge det inte sker efter godkännande av Västsaharas legitima
              representant Polisario och tillkännager detta för regeringen.
            </item>
          </list>
          <list xml:id="i-AaMKsaXbR4sbncmQZTSGPr">
            <item xml:id="i-A1gLEY3XnYCubhNnkLCnjp" sortKey="Yrkande 29">
              Riksdagen ställer sig bakom det som anförs i motionen om att
              Sverige bör verka för att EU slutar finansiera den libyska kustbevakningen
              och att relationer med Libyen bygger på full respekt för asylrätten
              och mänskliga rättigheter och tillkännager detta för regeringen.
            </item>
          </list>
          <list xml:id="i-Rk1NBeDEL9QBBhPPTt63ye">
            <item xml:id="i-9SPgroy5jbDRGYfi9ujDwD" sortKey="Yrkande 30">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
          </list>
          <list xml:id="i-Pch9CztXijbbLCUGxABmEZ">
            <item xml:id="i-QbgqJzyaABqRpx7HnpR3zf" sortKey="Yrkande 31">
              Riksdagen ställer sig bakom det som anförs i motionen om att
              Sverige inom EU bör motverka alla beslut som innebär att asylrätten
              och flyktingars mänskliga rättigheter kränks och tillkännager
              detta för regeringen.
            </item>
          </list>
          <list xml:id="i-Cdk5QQN78nQnAf3Vjyx7TC">
            <item xml:id="i-HwvNDc8hhMp2d4AaYgBib" sortKey="Yrkande 32">
              Riksdagen ställer sig bakom det som anförs i motionen om att
              Sverige bör verka för att EU ska tillsätta oberoende utredningar
              av huruvida Frontex har brutit mot internationell rätt, och detta
              tillkännager riksdagen för regeringen.
            </item>
          </list>
          <list xml:id="i-VutMVBHjs8xB2m2571jG1G">
            <item xml:id="i-5HjsH9a2w8JQ8PQFqdcKgC" sortKey="Yrkande 33">
              Riksdagen ställer sig bakom det som anförs i motionen om att
              regeringen bör verka för att lobbyism begränsas i EU till förmån
              för nationella parlaments inflytande och tillkännager detta för
              regeringen.
            </item>
          </list>
          <list xml:id="i-88tZDw6pTjEv9UJuPHpbdU">
            <item xml:id="i-HGwhEQJsNuRwmDfjVC6j6v" sortKey="Yrkande 34">
              Riksdagen ställer sig bakom det som anförs i motionen om att
              regeringen ska verka för ett regelverk som innebär öppna böcker,
              minskade förmåner och sänkta politikerarvoden för alla EU-parlamentariker
              och tillkännager detta för regeringen.
            </item>
          </list>
          <list xml:id="i-R1xW4PfoKPEoGeLzEhqWcU">
            <item xml:id="i-PPZaewYVKx7iXWYf5q2si9" sortKey="Yrkande 35">
              Riksdagen ställer sig bakom det som anförs i motionen om att
              regeringen bör verka för att EU-parlamentet endast ska sammanträda
              i Bryssel och tillkännager detta för regeringen.
            </item>
          </list>
        </div>
        <div xml:id="i-LFEogBDtsvWvR264i6S4G8" type="motContent">
          <head xml:id="i-PeLriMN2kRgC4Scnce9ehn" type="h1">
            3 Inledning
          </head>
          <p xml:id="i-Tt9sP4WjRv9PmwjCoBWPpN">
            Under det första halvåret 2023 är Sverige ordförandeland i EU.
            Det ger särskilda möjligheter att lyfta och sätta fokus på frågor
            där Sverige har möjlighet att förändra unionen i en mer progressiv
            riktning. Den svenska regeringen har dock valt att stå i bakgrunden,
            eller t.o.m. motsätta sig viktiga förändringar, t.ex. vad gäller
            EU:s elmarknad.
          </p>
          <p xml:id="i-5jipnFF4L1RPgxYt671vG3">
            Det är anmärkningsvärt att Sverige i anslutning till ordförandeskapet
            valt att inte lyfta jämställdhet som ett prioriterat område. European
            Institute for Gender Equality (EIGE) konstaterar med anledning
            av sitt jämställdhetsindex 2022 att framstegen för jämställdhet
            i Europa går i snigelfart. För första gången sedan man började
            mäta 2010 har EIGE noterat att jämställdheten t.o.m. går bakåt
            inom flera kärnområden. Det handlar bl.a. om att kvinnors deltagande
            i arbetslivet minskar, liksom att färre kvinnor än män deltar
            i någon typ av utbildning. Coronapandemin har fått stora negativa
            effekter på jämställdheten, globalt och inom EU. Ett fåtal men
            högljudda länder som Polen, Ungern och Bulgarien har återkommande
            blockerat viktiga förhandlingar på EU-nivå i protest mot skrivningar
            som syftar till ökad jämställdhet. Sverige har tidigare varit
            en föregångare på jämställdhetsområdet inom EU. Det är tydligt
            att regeringens val att överge den feministiska utrikespolitiken
            nu får effekter.
          </p>
          <p xml:id="i-WgSSMqoQKFovKtALxcMVTL">
            Den säkerhetspolitiska situationen i Europa har förändrats och
            försämrats. Rysslands anfallskrig mot Ukraina är folkrättsvidrigt
            och en humanitär katastrof. Det ställer nya krav på Europas länder
            att agera för folkrätt och alla länders rätt att försvara sig.
            Den ryska invasionen av Ukraina är oprovocerad, olaglig och oförsvarlig.
            Angreppet är en kränkning av Ukrainas territoriella integritet
            och suveränitet och innebär ett stort mänskligt lidande för det
            ukrainska folket. Det är en attack mot Europas fred och rådande
            säkerhetsordning. I skrivande stund har enligt FN närmare 14 miljoner
            ukrainare tvingats lämna sina hem. Många är kvar i hemlandet,
            medan andra har sökt sig vidare till andra europeiska länder.
            Att ett grannland till EU befinner sig i krig innebär nya utmaningar
            för unionens medlemsländer.
          </p>
          <p xml:id="i-8LAmarEAaVHcyUZjqiSyPb">
            Samtidigt är Europa märkt av effekterna av coronapandemin. De
            direkta och indirekta konsekvenserna av pandemin har slagit hårt
            mot Sverige, Europa och världen. Allt tyder på att dessa konsekvenser
            kommer att bli långdragna och öka den globala ojämlikheten. Vi
            ser redan nu hur fattigdomen ökar, allra allvarligast bland flickor,
            kvinnor och de grupper som redan är mest förtryckta. Dessvärre
            förs en utveckling inom Europa som inte antas lösa dessa problem
            utan snarare förvärra dem. Konservativa och nationalistiska länder
            blir fler och aggressivare i sin förtryckande politik och retorik.
            Även EU drivs med i sådana strömningar, med mer fokus på att skydda
            EU:s yttre gräns än att arbeta för jämlikhet.
          </p>
          <p xml:id="i-BqvNKKThUfCj3t77Qu2y9T">
            EU har i dag särskilda representanter för en rad länder och områden,
            bl.a. Bosnien och Hercegovina, för fredsprocessen i Mellanöstern,
            Afrikas horn och Sydkaukasien och Georgien. Stödet från EU till
            Ukraina behöver vara omfattande och långsiktigt. Som en del i
            detta bör EU utse en särskild representant även för Ukraina och
            för eld upphör, demokrati och varaktig fred.
          </p>
          <p xml:id="i-NjVf3XM19vtQ8Dr2ZZCFBd">
            Sverige ska arbeta för att EU utser en särskild representant
            för Ukraina som ska spela en aktiv roll för att konsolidera insatser
            för fred, stabilitet och rättsstatlighet. Detta bör riksdagen
            ställa sig bakom och ge regeringen till känna.
          </p>
          <p xml:id="i-RJ4vXrz9tchDymXssUegaM">
            Redan innan Rysslands krig mot Ukraina befann sig många människor
            i världen på flykt från förtryck, fattigdom, krig och förföljelse.
            Kriget i Syrien och talibanernas maktövertagande i Afghanistan
            är bara två exempel på allvarliga situationer i världen. Läkare
            Utan Gränser rapporterade i december 2022 att över 4 miljoner
            flyktingar befann sig i Turkiet. Den humanitära situationen är
            en katastrof. Vänsterpartiet anser att det bör vara människor
            på flykt, asylrätten och rättsstaten som behöver skyddas, inte
            EU:s yttre gränser. Vi bör gemensamt ta ansvar för att välkomna
            de människor som nu flyr kriget i Ukraina, men också genom att
            skapa en human flyktingpolitik med lagliga vägar in i Europa för
            de som flyr krig och konflikter på andra håll i världen.
          </p>
          <p xml:id="i-X9aeP9co4gDxcopzsV1X6P">
            Europa har aldrig varit så rikt och samtidigt så ojämlikt. Ojämlikheten
            mellan de som har och de som inte har breder ut sig såväl inom
            länder som mellan länder i Europa. EU:s svar på den finanskris
            som tog sin början 2007 var ännu mer av den högerpolitik som hade
            skapat krisen. Bankerna räddades medan kostnaderna fick bäras
            av oss andra. Den växande ojämlikheten har skapat en grogrund
            för de nationalister och rasister som nu vill inskränka demokratin.
            Med högerns hjälp tar de makten i Europa genom en retorik och
            en politik som sparkar nedåt.
          </p>
          <p xml:id="i-PFe1PVAcAzrGxA6Z9qTGRJ">
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver, tillsammans med andra vänsterpartier
            i Europa, på för ett samarbete för social rättvisa, jämställdhet
            och en kraftfull miljö- och klimatpolitik.
          </p>
          <p xml:id="i-4fgCdxPaSSXVVzxcYbnZnC">
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är jämlika
            är också bättre på att lösa större samhälls­utmaningar, som patriarkatet,
            klimatförändringen, rasism eller en otillräcklig välfärd. EU‑kritik
            är en förutsättning för att förändra dagens EU.
          </p>
          <p xml:id="i-DZkMDBJV96nhQusMtjXkYo">
            Denna motion ska inte ses som en uttömmande beskrivning av Vänsterpartiets
            EU‑politik. Här lyfter vi i stället fram några viktiga EU-frågor
            som berör verksamheten i framför allt riksdagens utrikesutskott.
          </p>
          <head xml:id="i-2UCbhTmeHxuqvMAShKgTqM" type="h1">
            4 Demokrati, mänskliga rättigheter och rättsstatens principer
          </head>
          <p xml:id="i-EY7H6WY1bFhvbhwCJm1EgD">
            För Vänsterpartiet är demokrati, mänskliga rättigheter och rättsstatens
            principer inte förhandlingsbara. Vi försvarar FN:s deklaration
            om de mänskliga rättigheterna där mötesfrihet, organisationsfrihet,
            strejkrätt, yttrandefrihet samt allmänna, fria och hemliga val
            framhålls som nödvändiga beståndsdelar i ett demokratiskt samhälle.
            Lika stor vikt lägger vi vid sociala framsteg och förbättrade
            levnadsvillkor. Det innebär att rätten till arbete, utbildning,
            bostad, vård, omsorg och kultur är nödvändig för ett männi­skovärdigt
            liv och ett demokratiskt samhälle. Respekten för rättsstatens
            principer är central för varje demokratiskt samhälle och för respekten
            för de mänskliga rättigheterna.
          </p>
          <p xml:id="i-SY8eUFpPaEADbwFq6xghvp">
            Sedan en tid tillbaka har regimer på flera håll i världen börjat
            begränsa det demokra­tiska utrymmet, och särskilt civilsamhällets
            utrymme, både genom att inskränka dess möjligheter att finansiera
            sin verksamhet och genom hot, våld och begränsningar av grundläggande
            fri- och rättigheter. I pandemins spår har stater hittat ytterligare
            strategier för att legitimera begränsningar av människors fri-
            och rättigheter. Omfattningen är mycket oroväckande, men också
            att stater verkar inspireras av varandra och ibland även samarbeta
            i försöken att tysta obekväma röster. Enligt V‑Dem lever nu 70
            procent av världens befolkning i diktaturer. På global nivå har
            de demokratiska framstegen spolats tillbaka 32 år.
          </p>
          <p xml:id="i-LeJiYKXawYQ4Au3LM6dr4N">
            Europa är på inget sätt undantaget i den oroväckande utvecklingen
            med demokratins krympande utrymme. En tydlig slutsats från de
            organisationer som granskar det krym­pande demokratiska utrymmet
            är att utvecklingen på flera områden är mycket allvarlig i Europa
            även om man har en bättre utgångsnivå. Enligt V‑Dem har 20 procent
            av EU:s medlemsländer autokratiserats under det senaste decenniet.
            Vänsterpartiet menar att Sverige måste arbeta aktivt inom Europa,
            inte minst i EU, Europarådet och Organisa­tionen för säkerhet
            och samarbete i Europa (OSSE) för att vända denna negativa och
            oroväckande utveckling.
          </p>
          <p xml:id="i-4PXnX5h1GRzA7EyVCgLMoa">
            Under Viktor Orbáns tid vid makten har Ungern haft en oroande
            utveckling med begränsningar av friheten för medier, universitet
            och civilsamhället. En lag som antogs i juni 2017 hindrar organisationer
            från att ta emot bidrag från utlandet.
          </p>
          <p xml:id="i-RW1iCm3xkTi8Ehn3kncZgG">
            Polen är ytterligare ett exempel. Lagändringar som begränsar
            demonstrationsrätten har presenterats och Amnesty International
            rapporterar om hur polis trakasserar demon­stranter och försöker
            hindra människor från att delta i protester. Under de senaste
            åren har närmare 100 lokala parlament antagit homofobiska resolutioner
            och sedan utropat hbtqi-fria zoner. Risken att förlora pengar
            från EU har visserligen fått flera regioner att svänga i frågan,
            men det betyder inte att homo- eller transfobin de facto har minskat
            i landet.
          </p>
          <p xml:id="i-GVujvzBzW4tq9ZWU1DrpVo">
            Ungern och Polen pekas ofta, och med rätta, ut som de EU-stater
            som har mest oroväckande utveckling, exempelvis genom grova inskränkningar
            av aborträtten. EU-parlamentet konstaterade under 2022 att Ungern
            inte längre är en demokrati utan en ”hybridregim med parlamentariskt
            envälde”. Men även andra länder har tagit steg i en mer reaktionär
            riktning. I Spanien har demonstrationsrätten begränsats genom
            införandet av straff mot organisationer och genom utökat polisvåld.
            Frankrike upphävde det två år långa undantagstillståndet i november
            2017, som kom till efter terrordåden i Paris, men först efter
            att ha inkluderat flera av delarna i undantagstillståndet i ny
            lagstiftning.
          </p>
          <p xml:id="i-EzcPHRbNcQ1apPnwR56Lfh">
            Vänsterpartiets politik för att möta utvecklingen med det krympande
            demokratiska utrymmet utvecklas i motionen Demokratins krympande
            utrymme (mot. 2018/19:723).
          </p>
          <p xml:id="i-UoFYYHX4xttTr7XuEp23TD">
            Frågan om demokratiska och mänskliga rättigheter i medlemsländerna
            uppmärk­sammas genom resolutionerna från EU-parlamentet och larmrapporterna
            från EU-kommissionen. Vänsterpartiet tycker att det är bra men
            anser att nästa steg bör vara att villkora EU-stödet om länder
            bryter mot EU:s värderingar och principer eller vägrar följa beslut
            om att t.ex. ta emot flyktingar, s.k. konditionalitet. Kan ett
            EU-land inte leva upp till rättsstatens principer eller garantera
            alla människors grundläggande rättigheter ska landet inte få ta
            del av några EU-pengar. Vi kan helt enkelt inte fortsätta att
            subventionera nedmonteringen av rättsstaten och de grundläggande
            demokratiska rättigheterna, vilket är det som nu sker i framför
            allt länder som Polen och Ungern.
          </p>
          <p xml:id="i-CpjpeK6fHv7CVPWEqpKB59">
            Det är viktigt att EU stöder demokratiarbete inom det östra partnerskapet,
            främst genom att EU ger stöd till det civila samhällets arbete
            för demokrati, jämställdhet och mänskliga rättigheter.
          </p>
          <p xml:id="i-L35TNG3ZDkxVzYaWFMxmDv">
            EU ska också verka för att de länder man samarbetar med går i
            en demokratisk riktning. I Israel har nyligen den högerextrema
            regeringen gått fram med ett lagstift­ningspaket som innebär stora
            förändringar av rättsväsendet, bl.a. att parlamentet får makt
            att upphäva domar från landets högsta domstol. Förslaget har mött
            stora protester, både inne i Israel och i andra länder. Vänsterpartiet
            menar att Israels ockupation av Palestina omöjliggör det associeringsavtal
            som finns mellan EU och Israel. Men det är också viktigt att från
            EU:s håll motverka den nedmontering av rättsväsendet som nu pågår
            i landet.
          </p>
          <p xml:id="i-4rerErDYdRmMrcNX2Q4YuG">
            Även internationella konventioner är viktiga i arbetet för demokrati,
            mänskliga rättigheter och rättsstatens principer. Att Turkiet
            valt att lämna Istanbulkonventionen är oroväckande. Istanbulkonventionen
            är Europarådets konvention om förebyggande och bekämpning av våld
            mot kvinnor och våld i hemmet. Konventionen öppnades för under­tecknande
            vid ett ministermöte i Istanbul i maj 2011. Sverige undertecknade
            konven­tionen samma dag, och i november 2014 ratificerades den.
            Konventionen fördömer alla former av våld och beskriver våld mot
            kvinnor som ett uttryck för historiskt ojämlika maktförhållanden
            mellan kvinnor och män. Att förebygga våld mot kvinnor anses enligt
            konventionen som avgörande för att kunna uppnå jämställdhet mellan
            kvinnor och män. Istanbulkonventionen är det första internationella
            rättsligt bindande instrumentet i Europa och ett av de första
            i världen som explicit kräver förbud mot och åtgärder för att
            stoppa mäns våld mot kvinnor.
          </p>
          <p xml:id="i-5YrDAVjLv9Tvg9fA67WUzD">
            Följderna av att Turkiet lämnar konventionen riskerar att öka
            våldet mot kvinnor, flickor och kvinnorättsorganisationer som
            redan nu lever under hårt förtryck. Det riskerar också att leda
            till att fler väljer att lämna konventionen, då en rad länder
            har signerat konventionen utan att ratificera den. Vänsterpartiet
            ser Istanbulkonventionen som ett viktigt instrument för att förbättra
            och stärka nationella lagstiftningar kring kvinnors rättigheter
            och skydd.
          </p>
          <p xml:id="i-N6o5gPdox7rZKDWwNfBc9W">
            Regeringen bör i sina kontakter med Turkiet verka för att landet
            åter ratificerar Istanbulkonventionen. Detta bör riksdagen ställa
            sig bakom och ge regeringen till känna.
          </p>
          <head xml:id="i-CBXbqUt6cugKkFDkVAgDyV" type="h1">
            5 Pandemi, vaccination och patent
          </head>
          <p xml:id="i-R4pssStBPHnC7haHXi9sT">
            Även om vi här i Sverige har kunnat återgå till en normal vardag
            pågår smittspridningen av covid-19 fortfarande världen över. Efter
            det att pandemin blev en realitet under 2020 påbörjades jakten
            för att ta fram vaccin. Ett intensivt och imponerande arbete ledde
            till att vaccin testat och godkänt för storskalig implementering
            togs fram på mindre än ett år. Den största anledningen till att
            vaccinet kunde utvecklas så snabbt var offentliga subventioner,
            tillsammans med att regeringar ingick avtal med läkemedelsföretag
            om att de skulle köpa ett visst antal doser, vilket garanterade
            företagens vinster. Mäktiga ledare inom EU såsom Emmanuel Macron
            och Angela Merkel gick ut och sa att vaccinet skulle bli en global
            kollektiv nyttighet som allmänheten världen över skulle få rätt
            till. Även om ett flertal vacciner snabbt utvecklades för att
            bekämpa covid-19 har både produktionen och leveransen av vaccinerna
            visat sig vara ostabila och otillräckliga i förhållande till det
            behovet.
          </p>
          <p xml:id="i-MoadBnWqE1PGXrH444Cme5">
            Tyvärr har inte politiska beslut inom EU levt upp till dessa
            ambitioner. Covax är det enda internationella åtagande EU stöder
            som finns för att distribuera vaccin globalt. Det säger sig fokusera
            på att rättvist fördela vaccin i huvudsak genom att höginkomstländer
            genom donationer ökar produktionen av antalet vaccindoser som
            kan distribueras till låg- och medelinkomstländer. Tyvärr har
            Covax haft stora problem med underfinansi­ering och med att de
            avsatta doserna tagit lång tid att distribuera. Problemet har
            i hög grad varit att världens rika länder hamstrar vaccin. Den
            rikaste delen av världen har nu vaccinerat stora delar av befolkningen
            och har beställt doser som vida överstiger behoven. I låginkomstländer
            har fortfarande bara 23 procent av befolkningen fått minst en
            vaccindos mot covid-19. Det kan inte vara så att vår hälsa är
            beroende av globala produktionskedjor och multinationella företag
            som prioriterar vinst framför hälsa. Vänsterpartiet stöder fortsatt
            att patentet för vaccin mot covid-19 lyfts så länge pandemin pågår
            för att fler än några få läkemedelsföretag ska ha möjlighet att
            producera vaccin.
          </p>
          <p xml:id="i-8sG4VJe5M4bJHV2aaQWqrp">
            Regeringen bör verka för att EU ska rösta för att upphäva patent
            på vaccin mot covid-19 inom WTO. Detta bör riksdagen ställa sig
            bakom och ge regeringen till känna.
          </p>
          <head xml:id="i-MrF36tWS1bfMwPB6TcWjvW" type="h1">
            6 EU:s fleråriga budgetram 2021–2027
          </head>
          <p xml:id="i-2kjWS3d6r7gEdz8f2gX8xV">
            Efter att Europaparlamentet godkänt EU:s långtidsbudget för 2021–2027
            och återhämt­ningspaketet i december 2020 antogs budgetramen av
            rådet. Vänsterpartiet vill se en minskning av unionens budget.
            Vi vill bl.a. se en neddragning inom jordbrukspolitiken eftersom
            vi anser att den är ineffektiv och orättvis och inte ekologiskt
            hållbar. Vänster­partiet anser att ansvaret för jordbrukspolitiken
            borde ligga på nationell nivå. Det skulle möjliggöra för Sverige
            att i större utsträckning stötta och utveckla sin landsbygd och
            sitt jordbruk samt säkerställa höga ambitioner för gott djurskydd,
            låg antibiotikaanvändning och långsiktig ekologisk hållbarhet.
          </p>
          <p xml:id="i-9hUPqjvK5iWtYiPNMeedgS">
            Våra skattepengar ska gå till ökad jämlikhet, inom och mellan
            länder, och till att lösa miljö- och klimatutmaningarna. Vi motsätter
            oss ökad militarisering, räddningspaket till spekulationsglada
            banker och en inhuman asylpolitik med gränspoliser och läger för
            asylsökande i EU:s grannländer. Om medlemsländerna får ett ökat
            ansvar för finansi­ering och genomförande inom ramen för EU:s
            budget kan de själva effektivisera, minska EU-byråkratin och samtidigt
            se till att stöden blir mer effektiva.
          </p>
          <p xml:id="i-R8QKCEXMZwaE5xxsH56NuN">
            Attackerna på välfärden och arbetsrätten i många EU-länder utgör
            ett allvarligt hot mot jämställdheten. EU:s påtvingade åtstramningspolitik
            har slagit extra hårt mot kvinnor. Kvinnor drabbas hårdast när
            välfärden skärs ned och arbetsvillkoren försämras. Vänsterpartiet
            driver kraven på ekonomisk rättvisa för kvinnor. Vi vill att EU
            inför en feministisk budget som bygger på en genomgripande feministisk
            analys, syftar till att utjämna skillnader mellan könen avseende
            inkomst, levnadsvillkor m.m. och förbättrar kvinnors villkor.
          </p>
          <p xml:id="i-USGKdX4idh14QxZ5Yz7SDT">
            Regeringen bör verka för att EU inför en feministisk budget.
            Detta bör riksdagen ställa sig bakom och ge regeringen till känna.
          </p>
          <head xml:id="i-SaV9T7r7jyE4vHEFaNkJxM" type="h1">
            7 Den europeiska gröna given
          </head>
          <p xml:id="i-HeqE5CT6GGQLSaXAs3YfhU">
            Målsättningen med den europeiska gröna given är att ställa om
            EU:s politik till ett rättvist och välmående samhälle med en modern,
            resurseffektiv och konkurrenskraftig ekonomi med nettonollutsläpp
            2050 och där den ekonomiska tillväxten har frikopplats från resursförbrukning.
            Tanken är att Europa ska bli världens första klimatneutrala världsdel.
            Vänsterpartiet tycker att det är en bra och nödvändig ambition.
            Det handlar om inget mindre än vår planets överlevnad och att
            vi i Europa, världens rikaste världs­del, självklart måste gå
            före.
          </p>
          <p xml:id="i-9wtpzuorQZPf7uDKvsUT3B">
            Vänsterpartiet tar forskarnas rapporter och klimatrörelsens krav
            på största allvar. Vi vet att om vi ska klara omställningen till
            ekologiskt och socialt hållbara samhällen kan vi inte fortsätta
            som vanligt. Vi behöver göra stora, grundläggande förändringar,
            också i ekonomin. Därför bör den svenska regeringen verka för
            att den europeiska gröna given ska innehålla bindande mål på 70
            procents minskade utsläpp till 2030 och nollutsläpp till 2040,
            samt kompletterande mål för att minska de konsumtionsbaserade
            utsläppen. Detta bör riksdagen ställa sig bakom och ge regeringen
            till känna.
          </p>
          <p xml:id="i-KaVdRtWwq8psHf4iAUMSto">
            Med ambitiösa mål blir det tydligt att vi måste utforma ny politik
            och nya instrument, inte bara justera i marginalen. Det krävs
            även en plan för att fasa ut de miljö- och klimatskadliga EU-subventionerna.
            Europeiska investeringsbankens beslut 2019 att inte längre subventionera
            fossil energi är ett steg i rätt riktning.
          </p>
          <p xml:id="i-Sw3V7RVWb6HGZn4qrMeKYX">
            En hållbar klimatpolitik behöver innehålla satsningar på ökad
            jämlikhet och rättvisa. Samhällen som hänger ihop klarar stora
            utmaningar och förändringar, medan samhällen med stora orättvisor
            dras isär och ökar grogrunden ytterligare för klimatförnekande
            högerauktoritära rörelser. En rättvis klimatomställning kräver
            därför specifika insatser i t.ex. kolregioner, men den kräver
            också en förändring av EU:s budgetramar och en ny ekonomisk politik.
            Klimatomställningen kräver tveklöst massiva offentliga invester­ingar
            i utökade tågförbindelser, förnybara energikällor, energieffektivitet
            och ett hållbart jordbruk. EU:s ekonomiska tvångströja i form
            av åtstramningspolitik sätter i dag stopp för dessa nödvändiga
            satsningar.
          </p>
          <p xml:id="i-9ZrcEdSojm5iH8FDQAHaYp">
            Vi måste fokusera på de stora företagens utsläpp. EU måste våga
            ifrågasätta och sätta stopp för de största miljö- och klimatbovarna,
            både inom och utanför unionen. Klimatpolitiken behöver genomsyra
            områden som handeln och investeringspolitiken, jordbrukspolitiken
            samt energi- och transportsektorn. Alla investeringar och beslut
            på EU-nivå måste bidra till att få ned utsläppen. Regeringen bör
            därför verka för att alla EU:s handelsavtal ska innehålla bindande
            miljö- och klimatklausuler samt att inga avtal ska tecknas med
            länder som inte skrivit under Parisavtalet. Detta bör riksdagen
            ställa sig bakom och ge regeringen till känna.
          </p>
          <p xml:id="i-CNHn5HEhtkXAWjExSPokgn">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda brott mot naturen (ekocid). Genom
            att göra ekocid till ett brott i enlighet med den s.k. Romstadgan
            skulle brott mot miljön få liknande status som krigsförbrytelser
            eller brott mot mänskligheten och kunna lagföras vid Internationella
            brottmålsdomstolen i Haag (ICC).
          </p>
          <p xml:id="i-RkSSFhcRbbzsnEpYuNbGXA">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra exploatörer kommer lätt undan. Kvar
            blir en förödd miljö och omfattande kostnader som får bäras av
            hela samhället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en internatio­nell lag
            om ekocid få för fattiga länder med svag miljölagstiftning som
            drabbas hårdast av de omfattande miljöbrotten.
          </p>
          <p xml:id="i-KfgjqLjS6NtDQMrvnsxobF">
            Glädjande nog tar ICC numera sig an även miljömål. Det är ett
            viktigt steg framåt och innebär att vissa miljöfall kan tas upp
            i domstolen inom ramen för brott mot mänsk­ligheten. Det är bra,
            men ännu bättre vore en renodlad ekocid­tillämpning där alla fall
            med omfattande miljöförstöring, även om de inte är direkt kopplade
            till människors välfärd, skulle vara åtalbara. Det skulle skicka
            en viktig signal om att förstörelse av naturen i sig är ett brott.
          </p>
          <p xml:id="i-3y67WFQuZArDHTxZH1tg2U">
            Sverige bör inom EU verka för att uppdatera det juridiska ramverket
            så att det blir ett kraftfullt verktyg för att förhindra brott
            mot naturen (ekocid) genom att inkludera ekocid i Romstadgan.
            Detta bör riksdagen ställa sig bakom och ge regeringen till känna.
          </p>
          <head xml:id="i-3jr4xgwYPeoXtGBxbvpZ2u" type="h1">
            8 EU:s elmarknad
          </head>
          <p xml:id="i-2CG2rP4iAxgXCoZspfHu1x">
            Den ryska invasionen av Ukraina och energikrigföringen från ryskt
            håll påverkar hela energimarknaden i Europa. EU-ländernas misslyckande
            med att ställa om till fossilfria alternativ leder nu till skenande
            elpriser. EU-kommissionen presenterade den 14 mars ett förslag
            om att reformera EU:s elmarknad. Förslaget syftar bl.a. till att
            komma till rätta med de höga gasprisernas påverkan på elpriset,
            skydda elkonsumenterna och stärka industrins konkurrenskraft samt
            att främja förnybara energikällor.
          </p>
          <p xml:id="i-MJe97vMtDQ1F75LcujCyyU">
            I skrivelsen nämns EU:s nödåtgärder för att hantera höga elpriser.
            Behovet av att reformera EU:s elmarknad är stort. Miljontals människor
            över hela Europa har fått lida för en politik som hellre värnar
            storbolagen än människors möjlighet att värma upp sina hus. Nuvarande
            ordning leder till att länder som misskött omställningen till
            fossilfri el kan övervältra kostnaderna för misslyckandet på andra
            länders industri och hushåll, i form av högre elpriser. Sverige
            har i och med den nuvarande elmarknaden blivit mer sårbart och
            förutsättningarna för den helt nödvändiga klimatomställningen
            har försämrats. Tyvärr visade det sig att de omfattade strukturreformer
            EU-kommissionen utlovade under förra året och som lades fram den
            14 mars i år inte var mer än luftslott.
          </p>
          <p xml:id="i-VMURrNvj8XNANYBapSMXoE">
            Sverige är Europas största nettoexportör av el. Vi producerar
            mer än vi behöver. Ändå drabbas svenska familjer och industrier
            mycket hårt av den pågående situationen på kontinenten. Vänsterpartiet
            har under lång tid påtalat riskerna med den prissättnings­modell
            som låter kontinentala priser på el smitta den svenska marknaden.
            Det är en modell som gjort att nästan hela den svenska prisuppgången
            motsvaras av ökade vinster.
          </p>
          <p xml:id="i-4oPavCNUbCnfgXqw5oBMrR">
            Vänsterpartiet menar att regeringen ska begära ett undantag från
            EU som innebär möjlighet att reglera exporten vid kraftiga prisimpulser
            från utlandet. Länder som har en sådan energimix att höga och
            volatila priser uteslutande beror på snabba prisförändringar på
            exportpriser, måste få verktyg för att stabilisera elpriset via
            reglering av exportens prispåverkan. Då skulle svenska elkonsumenter
            kunna skyddas från kraftiga sväng­ningar ute i Europa.
          </p>
          <p xml:id="i-8v6w3x8EGgYvMUfnu2AEPS">
            Produktionskostnaden för den el ett land producerar måste ligga
            betydligt närmare priset på el i landet. Energisolidaritet är
            inte att svenska konsumenter ska straffbetala höga elräkningar
            utan att vi med kraft bygger ett robust elsystem på hela kontinenten.
          </p>
          <p xml:id="i-NQ7xQW7gVZ3xtabsrwffsy">
            Regeringen bör driva på för reformerad prismekanism på EU:s elmarknad
            i syfte att skapa en tydligare koppling mellan produktionskostnad
            och pris till kund. Detta bör riksdagen ställa sig bakom och ge
            regeringen till känna.
          </p>
          <p xml:id="i-3DJzwhrX6eeSAGyMBt5xKU">
            Regeringen bör också begära ett undantag i EU i syfte att stabilisera
            elpriset via reglering av exportens prispåverkan. Detta bör riksdagen
            ställa sig bakom och ge regeringen till känna.
          </p>
          <head xml:id="i-AThT4DDh8ytyKfxGoXdWvE" type="h1">
            9 Utvidgningsprocessen
          </head>
          <p xml:id="i-7rUMVGM5PRWwJNDbe4XKVJ">
            Vänsterpartiet respekterar den nationella suveräniteten, dvs.
            varje land måste självt bestämma om det vill bli kandidatland
            för EU-medlemskap. Vi understryker vikten av att befolkningen
            i varje enskilt land tillfrågas om detta. Och beslut om att ansluta
            landet till EU bör absolut föregås av en folkomröstning. Frågan
            har aktualiserats med anled­ning av Rysslands anfallskrig mot
            Ukraina och att Ryssland motsatt sig ett ukrainskt EU-medlemskap.
            Efter att kriget startade har Ukraina, Moldavien och Georgien
            ansökt om EU-medlemskap.
          </p>
          <p xml:id="i-YNCefwHX95BDPPu2FNZj9E">
            EU införde 2020 nya stegbaserade regler för processen för medlemskap
            med anled­ning av Nordmakedoniens och Albaniens ansökan om medlemskap.
            Det är viktigt att alla länder behandlas rättvist och lika. Därför
            bör samma beslutade processer också gälla de länder som nu ansökt
            om medlemskap.
          </p>
          <p xml:id="i-HDCd5SvfmybJZzDTXxs8Xf">
            Vänsterpartiet anser att det är avgörande att länderna är demokratiska
            och fullt ut respekterar de mänskliga rättigheterna. Självklart
            måste också kraven på en fungerande rättsstat vara helt uppfyllda.
            Vänsterpartiet har riktat kritik mot EU:s krav på stora ekonomiska
            marknadsliberala förändringar i kandidatländerna. Ekonomiska reformer
            måste genomföras i en takt och på ett sätt som inte försvårar
            folkens levnadsvillkor genom exempelvis ökad arbetslöshet och
            social utslagning.
          </p>
          <p xml:id="i-25LXWgRFig4S7yrja7ps5K">
            Vänsterpartiet ställer sig även kritiskt till EU:s krav på att
            ländernas utrikespolitik ska ändras så att den helt stämmer överens
            med EU:s positiva inställning till exempelvis Nato och en fortsatt
            militarisering av EU.
          </p>
          <p xml:id="i-SBD3FXAYgaKJo35K5GnQHM">
            När frågorna om kandidatländerna rapporteras i EU-parlamentet
            understryker Vänsterpartiet alltid frågorna om demokrati, mänskliga
            rättigheter, fungerande rättsstat och grundläggande sociala villkor
            för befolkningen. Vi understryker också att beslutet om medlemskap
            måste vara befolkningens eget i det aktuella landet.
          </p>
          <head xml:id="i-3W2somdNK2HvF8cwAC8hpB" type="h2">
            9.1 Turkiet
          </head>
          <p xml:id="i-H2BXTNRSyGWYsMVK2Etsgu">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demokra­tiska fri- och rättigheter
            ökat ytterligare. Massarresteringar och begränsningar av yttrande­friheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan. Tusentals människor riskerar
            att bli arresterade och åtalade för vad de publicerar i sociala
            medier och det är inte ovanligt att journalister blir frihetsberövade
            eller fängslade för terroristbrott på grund av sitt journalistiska
            arbete. Nästan alla medier ägs av företag nära Erdoğan som undviker
            att kritiskt granska regimen.
          </p>
          <p xml:id="i-GbF1ktzL5K9fyFk7Qo4LTb">
            Aktivister som kämpar för mänskliga rättigheter slås ned. Inte
            minst drabbas organisationer som kämpar för kvinnors rättigheter.
            Våld mot kvinnor legitimeras i statliga medier, kvinnor som demonstrerar
            för sina rättigheter fängslas och företrädare för regeringspartiet
            AKP hävdar att kvinnor och män inte är jämställda enligt naturlag.
          </p>
          <p xml:id="i-T6GptmEgyWBzseHp5d8GFQ">
            Utöver regimens repressiva agerande mot det turkiska civilsamhället
            har även militära attacker utförts, särskilt mot kurdiska befolkningar
            och områden. Turkiet har upprepade gånger genomfört territoriella
            kränkningar av sina grannländer. Så sent som i november 2022 genomförde
            Turkiet en militäroffensiv mot kurdiska mål inne i både Syrien
            och Irak där 89 mål flygbombades under ett dygn. Attacken krävde
            mellan 30 och 90 dödsoffer. Enligt Turkiets försvarsminister Hulusi
            Akar var det ett av den moderna historiens mest omfattande bombangrepp.
          </p>
          <p xml:id="i-GP9z4dgAa1MbhKiwzSo8Ys">
            Det tredje största partiet i landet, det prokurdiska oppositionspartiet
            HDP, riskerar att upplösas av Erdoğans regim och ledande politiker
            kan dömas i massrättegångar – helt i strid med demokratiska principer.
            För att alls ha en möjlighet att delta i det kommande valet tvingas
            politiker i stället att kandidera för ett betydligt mindre parti:
            Rödgröna vänstern.
          </p>
          <p xml:id="i-Dtto86fKRypAYaRbooK48R">
            Turkiet har tydligt visat att man inte respekterar andra länders
            demokratiska ordning. Turkiets president Erdoğans försök att utpressa
            Sverige till regelvidriga utlämningar och ny lagstiftning i samband
            med Natoansökan är bara ett exempel.
          </p>
          <p xml:id="i-9JWdGYAVrKfz7EtbPa6Qq8">
            Till detta Turkiet skickar Sverige och EU betydande ekonomiskt
            stöd. En del av det består av ett förmedlemskapsstöd, som Turkiet
            tar emot för att förhandla om EU-medlem­skap. Mellan 2014 och
            2020 uppgick det till omkring 50 miljarder kronor. Samtidigt var
            det många år sedan som några faktiska förhandlingar om medlemskap
            ägde rum.
          </p>
          <p xml:id="i-3v2p76FEAFYLCAUAdEMY4C">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Sverige måste kräva att förhandlingarna
            om EU-medlemskap ska avbrytas om Turkiet antingen upplöser HDP
            eller dömer ledande företrädare i massrättegångar. Upplösandet
            av ett demokratiskt parti och dömandet av ledande politiker i
            utomrättsliga massrättegångar skulle innebära en allvarligare
            inskränkning av Turkiets demokrati. Samtidigt är läget redan nu
            så pass svårt att förhandlingar om medlemskap måste frysas tills
            vidare. Det innebär att alla de förmåner som förmedlemskapsprogrammet
            ger såväl politiskt som ekonomiskt omedelbart dras in.
          </p>
          <p xml:id="i-9WEnPX4qWButmUoDEiVK5Z">
            Regeringen bör verka för att EU avbryter förhandlingarna med
            Turkiet om EU-medlemskap om landet antingen upplöser HDP eller
            dömer ledande företrädare i massrättegångar. Detta bör riksdagen
            ställa sig bakom och ge regeringen till känna.
          </p>
          <p xml:id="i-BSRfsX5EErjW1JQDCATk3Z">
            Regeringen bör verka för att EU fryser förhandlingarna med Turkiet
            om EU-medlemskap tills vidare och att alla de förmåner som förmedlemskapsprogrammet
            ger, såväl politiskt som ekonomiskt, omedelbart dras in. Detta
            bör riksdagen ställa sig bakom och ge regeringen till känna.
          </p>
          <p xml:id="i-PCmGHQ1fUKXwKL9dLeyif7">
            Dessutom har Turkiet hittills tagit emot över 60 miljarder kronor
            från EU för att upprätthålla flyktingläger. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Under början av 2020 blev problemen med avtalet alltmer
            uppenbara. När den turkiska regimen hotade att skicka samtliga
            landets flyktingar till gränsen mot Grekland reagerade EU genom
            att till varje pris försöka hålla människor på flykt borta från
            Europa. EU:s kritik mot Turkiet är fortfarande försiktig och flyktingarna
            hamnar i kläm i stormaktsspelet mellan EU och Turkiet. Det är
            hög tid för EU att säga upp avtalet och tydligt agera mot förtrycket
            av oppositionella och inskränkningar i grundläggande fri- och
            rättigheter i Turkiet.
          </p>
          <p xml:id="i-DA3QVfadh7SNaRkY4B8DMH">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            i Turkiet upphör och att alla som fängslats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-P31c9N8NbLXKiepWg3scJN">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, däribland Sverige, stoppade därför vapenexporten
            till Turkiet medan andra länder fortsatte med sin export.
          </p>
          <p xml:id="i-FCRKeAwLpbz8kKJgRaCXCq">
            Ett av de krav Turkiet ställt på Sverige för att godkänna ett
            svenskt medlemskap i Nato är just att vapenexporten ska återupptas,
            vilket också har skett genom nya beslut från Inspektionen för
            strategiska produkter (ISP) i september 2022 med en direkt hän­visning
            till den utrikespolitiska deklarationen från juni 2022. Vänsterpartiet
            anser inte att situationen i Turkiet har förbättrats på ett sådant
            sätt att vapenexport kan återupptas. Det finns tvärtom en överhängande
            risk att konflikten mellan Turkiet och kurder eskalerar. Turkiet
            har hittills inte dragit sig för att trotsa det internationella
            regelverket och attackera civila. Sverige bör därför verka för
            ett EU-gemensamt vapenembargo mot Turkiet. Detta bör riksdagen
            ställa sig bakom och ge regeringen till känna.
          </p>
          <head xml:id="i-EZhosPrB2UKSqUAsuzVwGK" type="h1">
            10 EU:s strategi för Östersjöregionen
          </head>
          <p xml:id="i-DN7GZwK9YBYqgm95Rs89Yh">
            Det säkerhetspolitiska läget i vårt direkta närområde har på
            kort tid försämrats. I den situation vi nu befinner oss i, med
            pågående strider i Ukraina och miljontals människor som tvingats
            på flykt, är det i första hand stöd till och solidaritet med Ukraina
            som behövs. Men Rysslands anfallskrig innebär oundvikligen att
            även andra länder i Europa och inom EU påverkas.
          </p>
          <p xml:id="i-MtYqsFHy81a9SUNQtQ4ygH">
            Förutom Ukraina utgör Rysslands imperialistiska politik ett direkt
            hot mot befolk­ningen i flera andra grannländer – Georgien, Moldavien,
            Belarus och länderna i Central­asien. Likaså utgör Ryssland ett
            säkerhetspolitiskt hot mot alla människor i Ryssland som nu protesterar
            mot invasionen av Ukraina, som motsätter sig styret i Kreml eller
            som inte passar i det samhälle som Putin vill bygga. För ryska
            hbtq-personer, urfolks­företrädare, miljörörelser, kvinnorörelser
            och vänsteraktivister är den egna regimen ett dagligt säkerhetshot.
            Den ryska oppositionen såväl som ryska medier tvingas flytta utomlands
            för att kunna verka, inte minst på grund av den s.k. agentlag
            som godtyckligt stämplar medier och journalister som utländska
            agenter. EU har en viktig roll i att stödja den fria journalistiken
            och erbjuda möjligheter för fria ryska medier att verka från EU.
          </p>
          <p xml:id="i-UPKM7bvq2oEHjwF9rm8G5A">
            Vänsterpartiet driver på för ytterligare sanktioner mot Ryssland.
            Rysk gas och olja måste ersättas med förnybar energi. Omvärlden
            måste också visa stöd för de ryska freds- och demokratiaktivister
            som motsätter sig Putins krig.
          </p>
          <p xml:id="i-WfmqkqcjDhSaX9XLV8ceRB">
            EU är nu mer enat än på länge i sin Rysslandspolitik. Det är
            viktigt att enigheten fortsätter och tydligheten i sanktionsregimerna
            består så länge ingen reell förbättring sker på marken och i den
            ryska politiken. På längre sikt är det viktigt att det mellan­folkliga
            samarbetet mellan EU och Ryssland utökas; vi behöver en motvikt
            till aggres­sion och upprustning. I det arbetet kan Sverige spela
            en aktivare roll i syfte att skapa ett ökat samarbete runt Östersjön,
            och Svenska institutet bör få ett särskilt uppdrag att arbeta
            för att främja en säkerhetsgemenskap och en demokratisk utveckling
            i Ryssland.
          </p>
          <p xml:id="i-DLoWu9y4T73rFXi5rkeDjT">
            Regeringen bör utöka stödet till den ryska freds- och demokratirörelsen.
            Detta bör riksdagen ställa sig bakom och ge regeringen till känna.
          </p>
          <p xml:id="i-Ucj1Xjc3ZxsUZFFdwZs3Q3">
            Vänsterpartiets politik gentemot Ryssland utvecklas i motionen
            Ryssland (mot. 2022/23:612).
          </p>
          <head xml:id="i-6vZi3ZtNekAgDwk1J8c5dv" type="h1">
            11 EU:s utrikes- och säkerhetspolitik
          </head>
          <p xml:id="i-M69u8PxSRqmwLhjtZHVmBF">
            Ett förändrat säkerhetspolitiskt läge kräver internationellt
            samarbete. Vänsterpartiet är däremot motståndare till EU:s gemensamma
            utrikes- och säkerhetspolitik. Kravet på konsensus leder till
            att EU ofta hindras från att ta progressiva positioner i viktiga
            frågor, t.ex. att försvara aborträtten och stärka satsningar på
            sexuell och reproduktiv hälsa och rättigheter (SRHR). Det leder
            också ofta till att EU agerar långsamt och vagt, med urvattnade
            skrivningar. Under 2020 var Cyperns långa blockering av sanktioner
            mot regimen i Belarus det tydligaste exemplet. Det betyder inte
            att vi vill gå mot en ordning där majoritetsbeslut gäller. Med
            en sådan ordning skulle risken för att utrikespolitiken kapas
            av de reaktionära och rasistiska krafterna i Europa öka. Vänsterpartiet
            vill i stället att utrikespolitiken återgår till att bli en helt
            nationell kompetens. Vi värnar den svenska alliansfriheten. Vi
            är helt emot militariseringen av EU – inga EU-pengar ska gå till
            upprustning.
          </p>
          <p xml:id="i-7tEr1RGNJDSfBPCDkKKhVt">
            Utrikespolitiken måste bli mer konsekvent. I dag behandlas lika
            fall olika beroende på vilka länder det handlar om. Ekonomiska
            och politiska relationer har större betydelse än respekten för
            mänskliga rättigheter och folkrätten. De tydligaste exemplen utgörs
            av EU:s relationer med Marocko och Israel. Regeringen bör verka
            för att EU konsekvent står upp för mänskliga rättigheter, folkrätten
            och demokratin i sina relationer till andra länder. Detta bör
            riksdagen ställa sig bakom och ge regeringen till känna.
          </p>
          <head xml:id="i-AyUH3wL8LH2gWkXJCYhmH6" type="h2">
            11.1 Handelspolitik
          </head>
          <p xml:id="i-K2Gqf1j2vMGSsSgoGd9KFe">
            Företag ska aldrig ställas över demokratin. Därför vill Vänsterpartiet
            stoppa den förskjutning av makt från folket till storföretag som
            många av dagens internationella handelsavtal i praktiken innebär.
            Det är helt orimligt att viktiga politiska beslut som påverkar
            vårt klimat, vår ekonomi och vår välfärd avhandlas utan demokratisk
            insyn och därefter inte kan påverkas. Vänsterpartiet vill ha rättvisa
            handelsavtal där företag aldrig kan stämma stater för demokratiskt
            fattade politiska beslut. Regeringen ska verka för att inga fler
            odemokratiska EU-handelsavtal tecknas. Detta bör riksdagen ställa
            sig bakom och ge regeringen till känna.
          </p>
          <p xml:id="i-2BuQkafy7e45oHntLLJEKL">
            Vänsterpartiet vill att EU för en feministisk handelspolitik
            som bygger på en genom­gripande feministisk analys, syftar till
            att utjämna skillnader i inkomst, levnadsvillkor m.m. mellan könen
            världen över och förbättrar kvinnors villkor. Regeringen ska verka
            för att EU försvarar kvinnors ekonomiska rättigheter och inför
            en feministisk handels­politik. Detta bör riksdagen ställa sig
            bakom och ge regeringen till känna.
          </p>
          <p xml:id="i-BNDDHoMpsmKiKXQVndnpP3">
            Kinas ökade globala närvaro påverkar även EU:s handelspolitik.
            Under de senaste 20 åren har direktinvesteringar från EU till
            Kina uppgått till mer än 140 miljarder euro. Under samma tidsperiod
            har Kina investerat 120 miljarder euro i EU. Den s.k. Nya Sidenvägen,
            eller Belt and Road Initiative (BRI) är ett enormt infrastrukturprojekt
            som bl.a. syftar till att länka samman handelsvägarna mellan Kina
            och Europa.
          </p>
          <p xml:id="i-Fa657keTvAnQdGTFuxqNux">
            Den kinesiska statens försök att kontrollera och utöva makt över
            företagen gäller även europeiska företag. År 2021 uppmärksammades
            t.ex. den kinesiska bojkotten av H &amp; M efter att kritik riktats
            mot Kinas förtryck av uigurerna i området Xinjiang, varifrån en
            del av den bomull H &amp; M använder kommer. Sverige bör stödja
            de företag som följer ILO:s konventioner – Kina ska inte straffa
            företag för att de värnar om mänskliga rättigheter.
          </p>
          <p xml:id="i-5gAqxrSnRfvq7DynY7dkDR">
            Efter många år av förhandlingar finns sedan 2020 ett principavtal
            om investeringar mellan EU och Kina på plats, kallat Comprehensive
            Agreement on Investment (CAI). EU-parlamentet valde dock 2021
            att frysa ratificeringen, detta i samband med att man införde
            sanktioner på grund av bristande mänskliga rättigheter vilka Kina
            svarade på med motsanktioner.
          </p>
          <p xml:id="i-B5yTD6LjbC52HSfkL1UEEG">
            Vänsterpartiet anser att Sverige bör vara kritiskt till denna
            typ av frihandelsavtal. Avtalet har mött en omfattande kritik,
            bl.a. från Europafacket EFS och en lång rad andra fackliga människorättsorganisationer,
            för att åtaganden om mänskliga rättigheter är alltför vaga. Regeringen
            ska verka för att tydliga regler kring mänskliga rättigheter införs
            i Comprehensive Agreement on Investment (CAI). Detta bör riksdagen
            ställa sig bakom och ge regeringen till känna.
          </p>
          <p xml:id="i-9wno6fLx7rFhx3dgBbtwfQ">
            EU är även i slutprocessen gällande Mercosuravtalet tillsammans
            med ett antal länder i Sydamerika. Civilsamhällesorganisationer
            och sociala rörelser i de länderna har starkt kritiserat avtalets
            förvärrande av miljöförstöring och klimatkrisen, parallellt med
            att det riskerar att öka brotten mot de mänskliga rättigheterna.
            Avtalet riskerar även att gynna storföretag på småbrukares bekostnad,
            både i Sydamerika och i EU, vilket kommer att leda till ytterligare
            försämring av lokal matproduktion. Särskilt utsatta är arbetares,
            kvinnors och urfolks rättigheter. Det kommer att bli av stor vikt
            att Sverige och EU använder detta handelsavtal för att ställa
            krav på exempelvis Brasiliens klimat­åtagande. Vänsterpartiet
            anser att Sverige inte ska ingå internationella handelsavtal vars
            effekt förvärrar klimatkrisen och bryter mot de mänskliga rättigheterna.
          </p>
          <head xml:id="i-G52vgKuv59P2N4z4VgB9FW" type="h2">
            11.2 Utvecklingspolitik
          </head>
          <p xml:id="i-GS1D5DaboBviWyCeGW7FQc">
            EU och EU:s medlemsländer står för 43 procent av det globala
            biståndet och är många fattiga länders största handelspartner.
            Trots det lyser unionen med sin frånvaro i den svenska biståndsdebatten.
            Concord Europe är en plattform för europeiska bistånds­organisationer.
            De beskriver utvecklingen inom EU:s bistånd i den årliga Aid Watch-rapporten.
            2022 års rapport beskriver hur en allt större del av biståndet
            går till frågor som är viktiga av interna skäl i EU. EU:s migrationspolitiska
            och geopolitiska ambitio­ner formar unionens internationella utvecklingssamarbete
            på bekostnad av människor i fattigdom och förtryck. Biståndet
            missar målen eftersom det styrs av egenintressen i stället för
            mottagarländernas intressen. Det är framför allt säkerhets- och
            migrations­politiska intressen som prioriteras framför stöd till
            de som lever i de mest fattigdoms­drabbade länderna. Det är också
            helt i linje med den nya inriktning som regeringen beslutat ska
            gälla för det svenska biståndet. Detta hindrar långsiktigt hållbar
            utveckling och motverkar själva idén om bistånd.
          </p>
          <p xml:id="i-BWcmE8sYwSjAh3URps4tJZ">
            I regeringens budgetproposition för 2023 är det tydligt att man
            i högre grad vill koncentrera biståndet till EU. Situationen i
            Ukraina är akut. Rysslands folkrättsvidriga anfallskrig har orsakat
            en omfattande förödelse och splittrat familjer och tiotusentals
            civila har dödats eller skadats. Ukrainas premiärminister Denys
            Sjmyhal bedömer att prislappen för att återuppbygga landet efter
            kriget ligger på 750 miljarder dollar. Det ska jämföras med att
            världens samlade bistånd förra året låg på 179 miljarder dollar,
            enligt OECD.
          </p>
          <p xml:id="i-NtYAM3Z39MBnpoVjM2MPBU">
            Att Ukraina behöver internationellt stöd är självklart. Sverige
            har alla möjligheter att självständigt och via EU spela en viktig
            roll när det gäller både humanitärt stöd och stöd till återuppbyggnaden.
            Samtidigt pågår en rad andra kriser, krig och konflikter runt
            om i världen som inte får glömmas bort. Konflikten i Jemen, hungerkrisen
            i Somalia och fattigdomen i Myanmar är bara några exempel. Sverige
            måste därför i samarbete med andra hitta en långsiktig plan för
            stöd till Ukrainas återuppbyggnad som inte belastar vare sig den
            svenska biståndsbudgeten eller EU:s nuvarande gemensamma bistånd.
          </p>
          <p xml:id="i-VcrqRpgYQH6mDVTPT9rEhf">
            År 1970 satte FN målet att 0,7 procent av givarländernas BNI
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå målet
            om 0,20 procent till 2030. Concord konstaterar att bara fyra länder
            når upp till målet om 0,7 procent – det i en tid när ett flertal
            globala kriser överlappar varandra, vilket resulterar i förödande
            konsekvenser för stora delar av världen.
          </p>
          <p xml:id="i-SmC8m8xdPakDTNpCLyDAKb">
            Att Sverige i och med regeringens budget frångår enprocentsmålet
            är inte bara ett svek mot både väljare och de miljontals människor
            i världen som är i behov av interna­tionellt bistånd. Det undergräver
            också vår roll internationellt som ledande inom utveck­lingsarbetet.
            Att Sverige har gått längre än 0,7-procentsmålet har drivit på
            för att andra länder ska röra sig i samma riktning. Fler länder
            inom EU behöver ta ett större ansvar i stället för att backa inför
            de kriser världen står mitt uppe i.
          </p>
          <p xml:id="i-26YqhDh8nHBimcA4kQaGWA">
            Redan innan coronapandemin låg biståndet på lägre nivåer än vad
            som skulle krävas för att klara målen i Agenda 2030. Enligt FN
            lider 345 miljoner människor av akut undernäring, en siffra som
            har mer än fördubblats sedan 2019. Samtidigt ökar fattig­domen
            i världen för första gången på årtionden. Under 2022 ökade antalet
            människor som lever i extrem fattigdom till 719 miljoner – 9,3
            procent av hela världens befolkning, enligt Världsbanken. Även
            den demokratiska utvecklingen går bakåt. Klimatkrisen, coronapandemin,
            höjda livsmedelspriser och ett växande antal krig och konflikter
            är faktorer som tillsammans skapar en mycket utsatt situation
            för en stor del av världens befolkning. I en sådan kontext ska
            inte EU:s biståndsbudget eller krav på medlems­länders utvecklingsbistånd
            minskas eller ligga kvar på samma låga nivåer. Vänster­partiet
            anser att dagens målsättningar är för lågt ställda och att EU
            bör följa FN:s uppsatta mål. Sverige bör verka för att alla EU-länder
            ska ge minst 0,7 procent av BNI i utvecklingsbistånd. Detta bör
            riksdagen ställa sig bakom och ge regeringen till känna.
          </p>
          <p xml:id="i-6qCW1GpSZPf7vyw2ZuEH2H">
            Sverige bör även verka för att alla EU-länder ger minst 0,2 procent
            av BNI till de minst utvecklade länderna. Detta bör riksdagen
            ställa sig bakom och ge regeringen till känna.
          </p>
          <p xml:id="i-7ikqpqRKrA5NVa7btvmqim">
            Den svenska regeringen har som ambition att föra utvecklings-
            och biståndspolitiken närmare handelspolitiken, detta trots att
            det inte går i linje med biståndseffektivitets­agendan. Sveriges
            regering bör arbeta för ett effektivt bistånd inom EU som följer
            ramarna för det globala ramverket GPEDC. Detta bör riksdagen ställa
            sig bakom och ge regeringen till känna.
          </p>
          <p xml:id="i-G83HGkKKvfmxTRhVD6auEm">
            EU:s oförmåga att nå upp till de uppsatta målen och dess sätt
            att skjuta dem på framtiden och se ut att missa dem med stor marginal
            är mycket oroväckande. Med flera globala kriser som pågår samtidigt
            är behoven av verkligt bistånd större än på länge. Att världens
            rikaste världsdel inte förmår ta ett större ansvar är ett svek.
            Vänsterpartiets syn på EU:s utvecklingspolitik utvecklas i motionen
            En svensk utvecklingspolitik för rättvisa, jämställdhet och hållbar
            utveckling (mot. 2018/19:757).
          </p>
          <head xml:id="i-2Bu9EhhMhDsv9bcPiZtJUY" type="h2">
            11.3 Försvarspolitik
          </head>
          <p xml:id="i-G2pyTVQagerqPTTDYWex9z">
            Vänsterpartiet menar att en oberoende och militärt alliansfri
            utrikespolitik är avgörande för Sveriges handlingsfrihet även
            i framtiden. Vi har därför motsatt oss ett svenskt medlemskap
            i Nato. Läs mer i vår motion med anledning av proposition 2022/23:74
            Sveriges medlemskap i Nato (mot. 2022/23:2348). Det är en central
            del i en framgångs­rik säkerhetspolitik. Vi vill att Sverige främst
            ska inrikta sin internationella säkerhets­politik på fredliga
            lösningar och på att förebygga kriser snarare än att förespråka
            militära lösningar. EU är i dag långt ifrån att vara det s.k.
            fredsprojekt som det så ofta misstas för att vara. Starka krafter
            inom EU arbetar för att militarisera unionen. Federa­listiska
            strömningar arbetar aktivt för ett militariserat Europas förenta
            stater, och det europeiska militärindustriella komplexet ser sin
            chans att göra stora pengar på vapen och militärutrustning. Sverige
            har tidigare intagit en förhållandevis skeptisk hållning till
            en sådan utveckling. Nu drivs utvecklingen snabbt på bl.a. genom
            framtagandet av den strategiska kompassen.
          </p>
          <p xml:id="i-LfjKdmGYiTqEhRn68JiD8J">
            Att säga ja till EU:s försvarsbygge innebär också att Sverige
            ställer sig på samma militära sida som de gamla stora kolonialmakterna
            i Europa. Den säkerhet som nu ska byggas med EU och en allt hårdare
            hoptvinning med Nato består av en hårt uppskruvad retorik och
            allt intensivare militärövningar och upprustningsprogram – och
            inte minst en ständigt ökande spänningsnivå. Vänsterpartiet menar
            att Sverige bör avbryta allt sam­arbete som bidrar till militariseringen
            av EU. Vi är emot en gemensam säkerhets- och försvarspolitik för
            EU och det permanenta strukturerade samarbetet Pesco. I stället
            bör EU prioritera en roll som förtroendeskapare och fredsbyggare
            i Europa. Regeringen bör återkomma med förslag om att Sverige
            ska lämna Pesco. Detta bör riksdagen ställa sig bakom och ge regeringen
            till känna.
          </p>
          <p xml:id="i-EnsbzvnJgcNUgmCdbhcNsa">
            Vänsterpartiets politik gällande internationella försvarssamarbeten
            inom EU, Nato, FN och bilaterala samarbeten utvecklas i vår motion
            För militär alliansfrihet (mot. 2021/22:497).
          </p>
          <head xml:id="i-SNjb8sueCps4TrCnDXGAiT" type="h2">
            11.4 Israels ockupation av Palestina
          </head>
          <p xml:id="i-X1SgYRAqALDdEZ6Tc1UHEC">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades gro­grunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat och blockerat
            Gazaremsan, Västbanken och östra Jerusalem i strid med folkrätten.
            Konflikten mellan Israel och Palestina är inte en konflikt mellan
            jämlika parter. Israel är en av världens största krigsmakter vars
            militärapparat understöds av USA, och landet har ett större ansvar
            enligt folkrätten i egenskap av ockupationsmakt. Samtidigt är
            det viktigt att understryka att folkrättens regelverk, bl.a. förbudet
            mot attacker mot civila, omfattar samtliga parter. Israels ockupation
            ursäktar inte på något sätt raketbeskjutning mot Israel, attacker
            på civila israeliska mål eller att palestinska grupper begår brott
            mot de mänskliga rättig­heterna på de palestinska områdena.
          </p>
          <p xml:id="i-Q5Kd1jtckcXXBFNxNaU8Yi">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider, och byggnationen av
            den mur som sedan länge har fördömts av FN fortsätter. Antalet
            illegala bosättningar på ockuperad mark fortsätter att växa och
            fördrivningen av palestinier från östra Jerusalem ökar. Israel
            fortsätter att arrestera, fängsla, tortera och i vissa fall döda
            dem som står upp mot ockupationen. Sedan det stod klart att Israels
            nya regering utgörs av en koalition bestående av mycket starkt
            ultraortodoxa och höger­extrema partier har våldet eskalerat drastiskt.
            Det är tydligt att bosättare såväl som israeliska soldater tar
            den nya politiken som en intäkt för en ökad brutalisering.
          </p>
          <p xml:id="i-SrddqtptavZVWGpQvnsRbT">
            Ingen fred tycks vara i sikte, och så länge Israel vägrar att
            respektera palestiniernas mest grundläggande mänskliga rättigheter
            kommer det inte att vara möjligt att uppnå fred. Genom sina konsekventa
            brott mot folkrätten framstår Israel som genuint ointres­serat
            av att upphäva den ockupation av palestinsk mark som pågått i
            årtionden – upphävning av ockupationen är nyckeln till en varaktig
            fred i Mellanöstern. Flera internationella organisationer, däribland
            Amnesty International, konstaterar att Israel ägnar sig åt apartheid.
            Vänsterpartiet är djupt oroat över utvecklingen där Israel nu
            tar stora kliv mot en brutaliserad och alltmer auktoritär regim.
            Ockupationen av Palestina har länge varit ett bevis på att man
            inte bryr sig om vare sig mänskliga rättigheter eller internationell
            humanitär rätt.
          </p>
          <p xml:id="i-CmA4NFF4rHJpd8AHXod6xd">
            Vänsterpartiet anser att Israel måste dra sig tillbaka från ockuperat
            område, att bosättningarna måste utrymmas och att en fri och demokratisk
            palestinsk stat bör upprättas inom 1967 års gränser. Vänsterpartiets
            utgångspunkt är folkrätten och respek­ten för de mänskliga rättigheterna.
            Därför har vi uppmärksammat och fördömt Israels grova och omfattande
            brott mot de mänskliga rättigheterna både i och utanför riksdagen.
            Vi har samtidigt inte tvekat att ta avstånd från de brott mot
            folkrätten och de mänskliga rättigheterna som begåtts av palestinska
            grupper.
          </p>
          <p xml:id="i-CS74VMq6Gc215EAX7L7wGX">
            Vänsterpartiet ser att Sverige kan spela en avgörande roll både
            för en framtida freds- och försoningsprocess och för försöken
            att bygga en palestinsk statsbildning i dag. Vi välkomnar därför
            att Sverige erkänt Palestina. Sveriges erkännande och avtal om
            utvecklingssamarbete har tänt ett hopp hos det palestinska folket,
            men det har också väckt förväntningar om ett mer aktivt Sverige.
          </p>
          <p xml:id="i-MnrwfaG1BaxMyG2rY2PNNm">
            Israels ockupation av Palestina hade inte varit möjlig utan EU:s
            förmånliga handels­avtal med Israel eller utan USA:s militära
            bistånd till landet. Att Europeiska unionen år efter år ”betonar
            vikten av att gränserna till Gaza öppnas” och riktar kritik mot
            delar av Israels politik förändrar tyvärr inte situationen för
            palestinierna. Israel har kunnat ignorera EU:s kritik utan att
            det fått några konsekvenser. En förutsättning för att Sveriges
            och EU:s uttalanden ska göra skillnad är att man också är beredd
            att sätta tyngd bakom sitt budskap. Samarbetet mellan EU och Israel
            är omfattande och ger EU en möjlighet att sätta press på Israel
            att respektera folkrätten. Associeringsavtalet mellan EU och Israel
            är t.ex. villkorat med respekt för de mänskliga rättigheterna.
            EU:s associationsavtal med Israel innefattar förmånliga handelsavtal
            som ger det israeliska näringslivet stora ekonomiska fördelar.
            På så vis bidrar EU till att stärka den ekonomiska basen för ockupationspolitiken.
            Sverige bör motsätta sig att EU fördjupar sitt samarbete med Israel
            på något område och suspendera det nuvarande associeringsavtalet
            så länge Israel inte avvecklar bosättningarna och vägspärrarna
            på ockuperat område, avbryter blockaden av Gaza och upphör med
            byggandet av muren på Västbanken. Detta bör riksdagen ställa sig
            bakom och ge regeringen till känna.
          </p>
          <p xml:id="i-BoZTrysUzjcDbijKZPWVmv">
            Att strypa vapentillförseln är ett effektivt verktyg för att
            sätta press på alla parter. I dag förekommer ingen vapenexport
            från EU till de palestinska parterna, men flera EU-medlemmar exporterar
            vapen till Israel. All vapenexport från EU-länderna till Israel
            måste upphöra. Sverige bör ta initiativ till att EU inför ett
            vapenembargo mot Israel. Detta bör riksdagen ställa sig bakom
            och ge regeringen till känna.
          </p>
          <p xml:id="i-CMqpuhrJybnbufxZRGJVVw">
            Israels framgångar inom vaccination mot covid-19 har varit världsledande
            bland dess egen befolkning och bosättarna i palestinska områden.
            Däremot har palestinier inte åtnjutit någon av dessa framgångar.
            Israel bryter därigenom mot den fjärde Genève­konventionen i artikel
            56 om en ockupationsmakts plikt att garantera hälsovård och medicin
            till den civila befolkningen inom det ockuperade området, i detta
            fall Väst­banken. Sverige bör verka för att EU kräver Israels
            ansvar för vaccin mot covid-19 bland civilbefolkningen på Västbanken.
            Detta bör riksdagen ställa sig bakom och ge regeringen till känna.
          </p>
          <p xml:id="i-JdAJhrNioCRpQ2TmuUTczv">
            Vänsterpartiets politik när det gäller Israels ockupation av
            Palestina utvecklas i vår motion Israels ockupation av Palestina
            (mot. 2019/20:135).
          </p>
          <head xml:id="i-7oxwjC59XBMMeddxwmy2ce" type="h2">
            11.5 Marockos ockupation av Västsahara
          </head>
          <p xml:id="i-F2Y5AdEjSxiFwr6YDBwNYX">
            Marocko ockuperar Västsahara sedan 1975. Det är en ockupation
            som strider mot internationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. År 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen.
          </p>
          <p xml:id="i-Sn29UG5tX4w6kfuS1DDJ2z">
            Situationen har förändrats dramatiskt de senaste åren. Nu är
            en fredlig lösning ännu längre bort på den snart halvsekellånga
            konflikten, i och med att vapenvilan är bruten. Vapenvilan kom
            till stånd efter att parterna kommit överens om att hålla en folkomröst­ning
            om Västsaharas självständighet för nästan 30 år sedan, men bröts
            i november 2020 i samband med marockanska militära operationer
            i buffertzonen mellan territorierna. Fortfarande har ingen folkomröstning
            ägt rum. Sverige och EU måste öka trycket för att folkomröstningen
            snarast ska komma till stånd. Västsaharier utsätts dagligen för
            hot, våld och fängslanden i den ockuperade delen av landet. Situationen
            i det ockuperade Västsahara liknar i praktiken ett undantagstillstånd.
            Marocko har total kontroll över området och försvårar för journalister,
            observatörer och civilsamhällesorganisationer att över huvud taget
            släppas in i landet. Det är hög tid att omvärlden agerar med kraft
            för att skydda den västsahariska befolkningen. Regeringen bör
            verka för att EU kräver att den utlovade folkomröstningen om Västsaharas
            självständighet hålls. Detta bör riks­dagen ställa sig bakom och
            ge regeringen till känna.
          </p>
          <p xml:id="i-Md7Z922oZ4e9pMoJRsqKZj">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara förutom USA sedan
            slutet av 2020, har Marocko relativt fritt kunnat utnyttja Västsaharas
            naturresurser. Ekonomiska intressen och handelsförbindelser är
            anledningar bakom Frankrikes och Spaniens starka relationer med
            Marocko, som gör dem ovilliga att kritisera landet.
          </p>
          <p xml:id="i-4XTA5tvRg8JRAjMcj3pDvB">
            Enligt folkrätten tillhör landets naturresurser det västsahariska
            folket, och deras samtycke krävs för att andra aktörer ska få
            bruka dem. Trots detta har EU:s ministerråd röstat för att ingå
            ett avtal med Marocko som innebär förändringar i nuvarande associerings-
            och handelsavtal för att utvidga Marockos tullförmåner till produkter
            från det ockuperade Västsahara. I praktiken har avtalen i högre
            grad sedan länge indirekt avsett Västsahara, men detta var första
            gången ministerrådet uttryckligen ville inkludera ockuperade områden.
          </p>
          <p xml:id="i-Tz9BEtLSrEFE9xfK8i3xPe">
            Den västsahariska befrielserörelsen Polisario Front tog 2019
            ministerrådet till EU-domstolen för att ogiltigförklara avtalet
            samt fiskeriavtalet. I september 2021 meddelade domstolen att
            båda avtalen ogiltigförklarats då de strider mot folkrätten och
            EU-lag. Vidare fastslås att EU i avtalet försökt ersätta kravet
            på samtycke från det västsahariska folket med att avtalet skulle
            gynna befolkningen, vilket står i strid med folkrätten. Enligt
            domstolen står denna inställning i strid med internationell rätt.
            EU:s ministerråd över­klagade domen och det var endast Sverige
            som röstade mot överklagan, detta trots att det inte råder någon
            tvekan om att ministerrådet inte har rätt att ingå avtal med Marocko
            som avser Västsahara, såvida inte västsaharierna deltagit i avtalsförhandlingarna.
            Detta har EU-domstolen klargjort ett flertal gånger.
          </p>
          <p xml:id="i-3cnC18vLmYKLXuPW4MPkEb">
            Naturtillgångarna är själva grundorsaken till Marockos illegala
            ockupation av Väst­sahara. En del i att vapenvilan bröts var även
            den väg Marocko byggde för att transpor­tera råvaror ut från Västsahara.
            Det är genom de stora inkomsterna från fosfat, ett rikt fiske
            och andra västsahariska tillgångar som Marocko kan finansiera
            sin ockupation och fortsätta sitt systematiska förtryck av den
            västsahariska befolkningen. Regeringen ska verka för att EU säkerställer
            att handelsavtal och fiskeavtal mellan EU och Marocko, i enlighet
            med EU-domstolens beslut, inte innefattar Västsaharas territorium
            så länge som Västsaharas folk, via deras legitima representant
            Polisario, inte har gett sitt samtycke. Detta bör riksdagen ställa
            sig bakom och ge regeringen till känna.
          </p>
          <p xml:id="i-D6AVkMXvJWD4nKFBiE6c3A">
            Sverige bör i EU verka för att utarbeta riktlinjer för företag
            och investerare i syfte att förhindra investeringar på ockuperad
            mark så länge det inte sker efter godkännande av Västsaharas legitima
            representant Polisario. Detta bör riksdagen ställa sig bakom och
            ge regeringen till känna.
          </p>
          <head xml:id="i-XBqCa9dCx26UkWX1BwPGTT" type="h1">
            12 EU:s bilaterala och regionala förbindelser
          </head>
          <p xml:id="i-RpKPEKFnKPxmbrqNxysney">
            När vägen mellan Turkiet och Grekland stängdes blev Libyen det
            främsta avreselandet för människor på flykt från Afrika och delar
            av Mellanöstern till Europa. Det beror till stor del på det rådande
            kaoset och bristen på kontroll över landets gränser. EU har fokuserat
            sitt engagemang i Libyen på att stoppa flyktingar från att ta
            sig in i Europa, trots att det innebär att de fastnar i det krigshärjade
            landet. Situationen för de flyktingar som befinner sig i Libyen
            är fruktansvärd. Flera rapporter, bl.a. från FN och Human Rights
            Watch, vittnar om flyktingar som säljs som slavar, trafficking,
            sexuella över­grepp och tortyr. Samtidigt betalar EU den libyska
            kustbevakningen för att stoppa båtar med flyktingar trots att
            FN-rapporter beskriver hur denna vid upprepade tillfällen har
            skjutit mot, skjutit sönder och sänkt flyktingbåtar. Flyktingar
            som omhändertas av den libyska kustbevakningen förs tillbaka till
            Libyens migrationshäkten där de intagna utsätts för tortyr, svält
            och våldtäkter samt säljs som slavar.
          </p>
          <p xml:id="i-8xvsjJep7exkfsuGfwGQo5">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som nu
            leder en regional kustbevakningsenhet i det krigshärjade landet
            – samma kustbevakning som alltså får stöd av EU. Två av dem har
            varit direkt inblandade i avtalen som slutits med Italien om att
            stoppa människor från att ta sig över Medelhavet. Trots situationen
            i Libyen och vetskapen om de över­grepp som sker fortsätter EU:s
            stöd till landets s.k. kustbevakning. Det är uppenbart att mänskliga
            rättigheter väger lätt mot ambitionerna att stoppa flyktingar
            från att komma till Europa. Det är dessutom uppenbart att den
            förda politiken leder till att landet destabiliseras ytterligare.
          </p>
          <p xml:id="i-TE4u4zchzhXRCtGmhDaqta">
            Sverige bör verka för att EU slutar finansiera den libyska kustbevakningen
            och att relationer med Libyen bygger på full respekt för asylrätten
            och mänskliga rättigheter. Detta bör riksdagen ställa sig bakom
            och ge regeringen till känna.
          </p>
          <p xml:id="i-9i6ftM8PD6mxANCoKgUtW6">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakuering och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-X3xweEnt749HiFpuCc6UK2">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårs­period. Afghanistan
            är ett av världens fattigaste länder och är därmed så pass beroende
            av utländskt bistånd att dess regering hade svårt att stå emot
            pressen från EU. I och med talibanernas maktövertagande skickade
            EU-länderna tillbaka människorna till förtryck, fattigdom och
            svält. Kommissionen har även föreslagit en blandning av främjande
            och tvingande åtgärder för att få andra stater, framför allt i
            Afrika, att hindra migranter från att ta sig till Europa. Det
            är uppenbart att EU använder sin politiska och ekonomiska makt
            för att begränsa asylrätten och människors rätt att röra sig.
            Genom att samarbeta med stater där människorättskränkningar är
            vanligt förekommande, t.ex. Sudan, Egypten och Libyen, för att
            stoppa människor på flykt finns uppenbara risker för att EU bidrar
            till grova kränkningar av mänskliga rättigheter. Sverige bör inom
            EU motverka alla beslut som innebär att asylrätten och flyktingars
            mänskliga rättigheter kränks. Detta bör riksdagen ställa sig bakom
            och ge regeringen till känna.
          </p>
          <p xml:id="i-8qawrVpsgTnK46DSyHEDGk">
            Att stoppa eventuella asylsökande är olagligt enligt internationell
            rätt. Trots det har EU:s gränsmyndighet Frontex grova anklagelser
            mot sig för att ha gjort just det. Båtar från Turkiet till Grekland
            har stoppats på vad som kan vara olagliga sätt. Myndigheten har
            fått kritik från bl.a. FN:s flyktingorgan för att ha undanhållit
            eventuellt våld till havs i sin årsrapport. Det behövs oberoende
            utredningar sett till att Frontex egna internutred­ningar kommit
            fram till att inga brott mot rättigheter skett. Sverige bör verka
            för att EU ska tillsätta oberoende utredningar av huruvida Frontex
            har brutit mot internationell rätt. Detta bör riksdagen ställa
            sig bakom och ge regeringen till känna.
          </p>
          <head xml:id="i-6cENXr6jqS9eMWzaDjpuCj" type="h1">
            13 Öppenhet och transparens
          </head>
          <p xml:id="i-WK9yV1DDMn5p9TKpPzWF1A">
            Vilka beslut som fattas ska avgöras av hur människor röstar,
            inte av EU-byråkrater och storföretagens lobbyister. När folkstyret
            urholkas innebär det inte bara sämre beslut – det gröper också
            ur tilltron till demokratin.
          </p>
          <p xml:id="i-WK5HYAbnoXAvpUHP6tGmeN">
            Det pågår en politisk kris i Europa och tilltron till regeringar,
            institutioner och medier sjunker. Allt färre upplever att samhället
            är byggt för dem. Under ett stort antal år har makt och beslutsfattande
            medvetet förts bort från folkligt inflytande och demo­kratiska
            organ till opåverkbara EU-institutioner. EU har använts som ett
            instrument för att sprida idén om att politik bör styras av experter
            och byråkrater, som inte ska kunna påverkas av folkliga opinioner.
            Vänsterpartiet vill demokratisera EU genom att ge mindre makt
            till EU:s byråkrater, kommissionärer och domare och mer makt till
            de nationella parlamenten. Vi vill begränsa lobbyisternas närvaro
            i EU samt verka för ökad insyn och transparens i EU:s institutioner.
            Regeringen bör verka för att lobbyism begränsas i EU till förmån
            för nationella parlaments inflytande. Detta bör riksdagen ställa
            sig bakom och ge regeringen till känna.
          </p>
          <p xml:id="i-NmdmfUam2LYVwJ5Mkmnb8c">
            Vänsterpartiet motverkar EU:s utveckling i federal, överstatlig
            riktning och arbetar för att föra tillbaka makt till folket. Det
            borde också vara enklare att lämna EU och EMU om man som medlemsland
            vill det.
          </p>
          <p xml:id="i-M3HWgnEVnM396D6Ps7FKMN">
            Vänsterpartiet anser att de folkvaldas roll i demokratin är central.
            Det är viktigt att vi alla kan lita på de folkvalda. Ändå är det
            få EU-parlamentariker som vill redogöra för hur de utnyttjar de
            förmåner de har som parlamentariker. Bara Vänsterpartiet har varit
            öppet från start med att pengarna går dit de ska. Regeringen ska
            verka för ett regelverk som innebär öppna böcker, minskade förmåner
            och sänkta politikerarvoden för alla EU‑parlamentariker. Detta
            bör riksdagen ställa sig bakom och ge regeringen till känna.
          </p>
          <p xml:id="i-A6GsRSHgGnmhXiVRp1wVQ1">
            Den absurda flytten av folkvalda och tjänstemän mellan Bryssel
            och Strasbourg en gång i månaden måste upphöra. Regeringen bör
            verka för att EU-parlamentet endast ska sammanträda i Bryssel.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-L193uedNsbxwVwNADN9Tj" type="motSignatures">
          <list xml:id="i-NgNe9KMm68un7cSxZEioLB">
            <item xml:id="i-XWAQbHnHkPzo1YzQnpJ3Mc" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-LBsjr3GeZW6ABxRmxsQ6J8" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-CMXeFbrkAMobyWwFN5bGGR" who="i-U8W4uUAKEoMtNdRs3JJRK8">
              Kajsa Fredholm (V)
            </item>
            <item xml:id="i-MZfjxM1gAQrPzEGdaWeHuT" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-FJd5CpCNgfhcX6g8R9Hmaj" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-5FMcivYphBpMx3JQbEqLzt" who="i-PAfMpaW8KP2UfRTBpXARTc">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
