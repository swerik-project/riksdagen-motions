<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-04631">
  <teiHeader>
    <fileDesc>
      <titleStmt>
        <title>med anledning av skr. 2021/22:213 En samlad strategi för alkohol-, narkotika-, dopnings- och tobakspolitiken samt spel om pengar 2022–2025</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4631 av Pia Steensland m.fl. (KD)</title>
          <idno type="rdwebb">H9024631</idno>
          <rs type="number">4631</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9024631/text</ref>
          <ref type="dokument_url_html">http://data.riksdagen.se/dokument/H9024631</ref>
          <ref type="dokumentstatus_url_xml">http://data.riksdagen.se/dokumentstatus/H9024631</ref>
          <ref type="docx">http://data.riksdagen.se/fil/9B3B172A-D560-4431-A578-03E7A81841B7</ref>
          <ref type="pdf">http://data.riksdagen.se/fil/67D343CF-0349-4490-8084-137E0BA9A147</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-WRiXUtixNTz4kgEnAAs5GH</idno>
            <name>Christian Carlsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-SJ9taWMJgMDhYHKW42eiWH" type="basedOn"/>
        <correspContext corresp="i-SJ9taWMJgMDhYHKW42eiWH">
          <ref>Skrivelse 2021/22:213</ref>
        </correspContext>
        <correspAction xml:id="i-NFcFHXrQbYQNmUExkFtQxp" type="signed"/>
        <correspContext corresp="i-NFcFHXrQbYQNmUExkFtQxp">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-WRiXUtixNTz4kgEnAAs5GH"/>
          <note type="signatory" corresp="i-KHxTD13x4T7QRobXtjMm4K"/>
        </correspContext>
        <correspAction xml:id="i-EcuE7zJwE1LWKquQdj6N4V" type="submitted">
          <date when="2022-04-08"/>
          <time when="15:03:27"/>
        </correspAction>
        <correspAction xml:id="i-KHMo3E5ghHVmvfKvL3oi2W" type="dismissed">
          <date when="2022-04-20"/>
        </correspAction>
        <correspAction xml:id="i-FftwyEMPYZ3N3RksHeywbB" type="reviewed">
          <date when="2022-04-20"/>
          <time when="15:38:03"/>
        </correspAction>
        <correspAction xml:id="i-pvVPf6kxCPbDcQZaw3rfE" type="referred">
          <date when="2022-04-21"/>
        </correspAction>
        <correspAction xml:id="i-NSgrZLZ1b4TPXhq49tAFL8" type="assigned">
          <date when="2022-10-12"/>
          <time when="11:37:34"/>
        </correspAction>
        <correspContext corresp="i-NSgrZLZ1b4TPXhq49tAFL8">
          <ref type="assignedTo">Socialutskottet</ref>
        </correspContext>
        <correspAction xml:id="i-9pYxYfoKQ4RFRW2E6Hzkmk" type="behandlas_i"/>
        <correspContext corresp="i-9pYxYfoKQ4RFRW2E6Hzkmk">
          <ref type="uppgift">2021/22:SoU25</ref>
          <ref type="ref_dok_id">H901SoU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU25</ref>
          <ref type="ref_dok_titel">En samlad strategi för alkohol-, narkotika-, dopnings- och tobakspolitiken samt spel om pengar 2022-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4631 av Pia Steensland m.fl. (KD)
          med anledning av skr. 2021/22:213 En samlad strategi för alkohol-,
          narkotika-, dopnings- och tobakspolitiken samt spel om pengar
          2022–2025
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-7swHDnmqm811acCPHEYSpe">
            Förslag till riksdagsbeslut
          </head>
          <list style="ol">
            <item xml:id="i-AMJzfhyEz2XX2Z3npxsMAV">
              Riksdagen ställer sig bakom det som anförs i motionen om att
              tillkännagivandena från betänkande 2020/21:SoU25 angående ANDTS-strategin
              ska genomföras skyndsamt och tillkännager detta för regeringen.
            </item>
            <item xml:id="i-5wCJTVLL4mwHDstf5cGKRZ">
              Riksdagen ställer sig bakom det som anförs i motionen om att
              ANDTS-strategins övergripande mål bör förankras i riksdagen för
              att säkerställa den partiöverskridande samsyn som krävs för ett
              långsiktigt framgångsrikt arbete inom ANDTS-området och tillkännager
              detta för regeringen.
            </item>
            <item xml:id="i-EfztZyiK6rtjXhKT155L7E">
              Riksdagen ställer sig bakom det som anförs i motionen om vikten
              av att Krogar mot Knark och flera effektiva preventiva metoder
              inom ANDTS-området bör tillgängliggöras över hela landet och tillkännager
              detta för regeringen.
            </item>
            <item xml:id="i-2TKPwNrMrzbhhSz2Pccj6r">
              Riksdagen ställer sig bakom det som anförs i motionen om att
              återinrätta en samordningsfunktion för ANDTS vid Regeringskansliet
              och tillkännager detta för regeringen.
            </item>
            <item xml:id="i-FUr1hYGRJgduRzXbA3fnZK">
              Riksdagen ställer sig bakom det som anförs i motionen om att
              utarbeta tvååriga konkreta handlingsplaner som knyts till strategin
              och tillkännager detta för regeringen.
            </item>
            <item xml:id="i-B7Mnk2LNdffyGrKWigMW6w">
              Riksdagen ställer sig bakom det som anförs i motionen om att
              ge Folkhälsomyndigheten i uppdrag att öka medvetenheten och förståelsen
              kring vikten av preventivt arbete och tillkännager detta för regeringen.
            </item>
            <item xml:id="i-X1VTntD7S2Lqb46vyupGY8">
              Riksdagen ställer sig bakom det som anförs i motionen om att
              ge Folkhälsomyndigheten i uppdrag att ta fram riktlinjer för när
              de olika preventionsnivåerna ska användas och för vilka målgrupper,
              och detta tillkännager riksdagen för regeringen.
            </item>
            <item xml:id="i-Wi1eAWdjpEpUR3LT2gHRWh">
              Riksdagen ställer sig bakom det som anförs i motionen om att
              genomföra beräkningar av kostnadseffektiviteten för evidensbaserade
              metoder inom ANDTS-området och tillkännager detta för regeringen.
            </item>
            <item xml:id="i-JWe4j5sv5U7GSHKNmmUwKU">
              Riksdagen ställer sig bakom det som anförs i motionen om att
              ge Socialstyrelsen i uppdrag att ta fram förtydligad statistik
              och riktlinjer inom alkoholområdet inklusive s.k. alkoholindex
              och tillkännager detta för regeringen.
            </item>
            <item xml:id="i-DBG13aFnizNHSTf1iv48i6">
              Riksdagen ställer sig bakom det som anförs i motionen om att
              det civila samhällets arbete måste prioriteras och uppmuntras
              och tillkännager detta för regeringen.
            </item>
            <item xml:id="i-6hHXmdH3ZEK42NJdn4aFit">
              Riksdagen ställer sig bakom det som anförs i motionen om att
              ge i uppdrag åt Socialstyrelsen att se över riktlinjer för riskkonsumtion
              och tillkännager detta för regeringen.
            </item>
            <item xml:id="i-GrZ4L99Cz6YX35WgC85cNY">
              Riksdagen ställer sig bakom det som anförs i motionen om en solidarisk
              och restriktiv alkoholpolitik och ett starkt preventivt arbete
              riktat mot barn och unga och tillkännager detta för regeringen.
            </item>
            <item xml:id="i-Gm7T5PD1XiWXKVUP1DdE38">
              Riksdagen ställer sig bakom det som anförs i motionen om att
              stärka förutsättningarna för att anställda inom hälso- och sjukvården
              samt äldreomsorgen har kunskap om alkoholens negativa effekter
              på hälsan och rutiner för att identifiera och agera vid misstanke
              om eller upptäckt av riskbruk eller skadligt bruk av alkohol,
              och detta tillkännager riksdagen för regeringen.
            </item>
            <item xml:id="i-ERXnzijAWZi9UMqbmjhFPu">
              Riksdagen ställer sig bakom det som anförs i motionen om att
              skyndsamt tillgodose tidigare tillkännagivande (2020/21:SoU20)
              angående att anhöriga får tillgång till naloxonläkemedel, och
              detta tillkännager riksdagen för regeringen.
            </item>
            <item xml:id="i-UtxKFPDQQNw3ePAhXueNNj">
              Riksdagen ställer sig bakom det som anförs i motionen om att
              skyndsamt tillgodose tillkännagivande (2021/22:SoU10) angående
              att utvärderingen av narkotikapolitiken skulle analysera utfallet
              av de internationella insatser som gjorts för att minska narkotikadödligheten,
              och detta tillkännager riksdagen för regeringen.
            </item>
            <item xml:id="i-CPqJXNUBguq9Dd5pUuLNFK">
              Riksdagen ställer sig bakom det som anförs i motionen om riskklassificering
              av olika spel om pengar och tillkännager detta för regeringen.
            </item>
            <item xml:id="i-K3x71rwGgB9wns9f3Yfzns">
              Riksdagen ställer sig bakom det som anförs i motionen om att
              uppmärksamma problematiken kring att personer med svåra beroendeproblem
              som har stängt av sig via Spelpaus återfaller genom att söka sig
              till utländska spelsidor som inte har licens i Sverige, och detta
              tillkännager riksdagen för regeringen.
            </item>
            <item xml:id="i-5gj7mYYm8ZkRWkowSAv71d">
              Riksdagen ställer sig bakom det som anförs i motionen om åtgärder
              för att stoppa skuldsättningsspiralerna som drabbar personer med
              ett riskfyllt spelande om pengar, och detta tillkännager riksdagen
              för regeringen.
            </item>
            <item xml:id="i-94Nw7dyiRYvYtZDfxHKRA3">
              Riksdagen ställer sig bakom det som anförs i motionen om behovet
              av ökad tillgänglighet av vård och behandling av skadligt bruk
              och beroendesjukdom inom kriminalvården och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-T1RDt6sH7itjB1sQ832jZr" type="h1">
            Sammanfattning av regeringens skrivelse och dess bakgrund
          </head>
          <p xml:id="i-C839a1haq81KDpXXzbTtw1">
            Den 18 mars 2021 beslutade regeringen propositionen En förnyad
            strategi för politiken avseende alkohol, narkotika, dopning, tobak
            och spel om pengar 2021–2025 (prop. 2021/22:132), den s.k. ANDTS-strategin.
            Riksdagen avslog efter förslag från Kristdemo­kraterna den 15
            juni 2021 regeringens proposition och förslaget till ett nytt
            övergripande mål. Riksdagen ansåg att det behövdes en större tydlighet
            när det gäller regeringens prioriteringar och uppmanade därför
            regeringen i ett tillkännagivande att återkomma med ett förslag
            till en reviderad och förbättrad ANDTS-strategi. I strategin skulle
            det, enligt riksdagen, vara tydligt vilka olika insatser som måste
            vidareutvecklas och genom­föras samt var ansvaret för insatserna
            ska ligga. Utöver tillkännagivandet om en revi­derad strategi,
            efterlyste riksdagen ytterligare åtgärder kopplade till strategin
            och till­kännagav även följande till regeringen: ge i uppdrag
            åt Socialstyrelsen att genomföra kartläggningar om missbruk i
            syfte att förbättra beroendevården; i strategins övergri­pande
            mål bör hänsyn tas till att olika nikotin- och tobaksprodukter
            kan orsaka olika stora skadeverkningar; Socialstyrelsen bör få
            i uppdrag att klargöra de gradskillnader av ANDT-produkters skadeverkningar
            som är vetenskapligt påvisade – bl.a. för att ha som underlag
            vid lagstiftning inom området samt för att förvalta, kvalitetssäkra
            och vidare­utveckla framgångsrika ANDTS-förebyggande metoder bör
            det enligt utskottet inrättas ett nationellt kompetenscentrum
            för prevention.
          </p>
          <p xml:id="i-FX9JVE8P92CGaYkVtZC1ie">
            I den aktuella skrivelsen anger regeringen att den redogör för
            en delvis omarbetad ANDTS-strategi för perioden 2022–2025. Syftet
            med strategin är att ange mål och inriktning för hur samhällets
            insatser inom området ska genomföras, samordnas och följas upp
            under perioden 2022–2025. För att främja långsiktighet och kontinuitet
            anser regeringen att det övergripande målet för ANDTS-politiken
            bör ligga fast. Regeringen bedömer dock att innehållet i ANDT-strategin
            bör breddas till att även omfatta spel om pengar. Tobaksprodukter
            bedöms även omfatta andra nikotinprodukter och narkotika­området
            även innefatta narkotikaklassade läkemedel. För att uppnå regeringens
            ambitio­ner inom området bedöms därtill att arbetet med narkotikaprevention
            bör förstärkas och att det brottsförebyggande och brottsbekämpande
            arbetet bör vara en integrerad del av arbetet med strategin. I
            strategin bedöms även att det övergripande målet för narkotika­politiken
            – ett narkotikafritt samhälle – bör följas av en nollvision som
            innebär att ingen ska dö till följd av läkemedels- och narkotikaförgiftningar.
          </p>
          <p xml:id="i-UGt3rBT77F9zui7y5aJV1L">
            Det övergripande målet för ANDTS-politiken kompletteras av en
            målstruktur med sju långsiktiga mål som anger inriktningen för
            ANDTS-arbetet i sin helhet. Till målen knyts prioriterade insatsområden
            som ska vägleda arbetet mot målen under strategiperio­den. En
            utgångspunkt för det fortsatta arbetet bör vara att ytterligare
            stärka jämlikhets- och jämställdhetsperspektivet samtidigt som
            skyddet för barn och unga bör genomsyra arbetet på alla nivåer.
          </p>
          <p xml:id="i-RwTbxBPy8ctSbBmhhon4XU">
            För att stödja det lokala och regionala arbetet och bidra till
            strategins genomförande och uppföljning bedöms att den nuvarande
            ansvarsfördelningen mellan myndigheter och samordningen på området
            bör kvarstå. Regeringen avser även att verka för att stärka förutsättningarna
            för en god dialog om utvecklingen, åtaganden och behov av åtgärder
            mellan regeringen, berörda myndigheter och det civila samhällets
            organisationer. Sam­verkan mellan myndigheter och andra berörda
            aktörer bör genomsyra arbetet.
          </p>
          <head xml:id="i-5AXFj1TYs2Xcz17zV6XNGz" type="h1">
            Kristdemokraternas synpunkter
          </head>
          <head xml:id="i-8hnbVkakeWvNmxNJUGzWF1" type="h2">
            Regeringens förslag till ANDTS-strategi har stora brister
          </head>
          <p xml:id="i-NDc38tsm4B77E1fetBu7tY">
            Kristdemokraterna beklagar att ANDTS-frågorna inte får högre
            prioritet av S‑regeringen. För att alla människor ska kunna växa
            upp och leva utan risk att ska­das på grund av eget eller andras
            bruk av ANDTS-produkter krävs det ett långsiktigt och uthålligt
            arbete ut­ifrån tre perspektiv: i) tillgänglighetsbegränsningar,
            ii) effektiva preventiva insatser samt iii) vård- och behandlingsinsatser.
            Ett tydligt politiskt ledarskap och en ändamåls­enlig ANDTS-strategi
            som beaktar dessa delar är avgörande för att arbetet ska vara
            framgångsrikt. Här har regeringen misslyckats. Det kan inte heller
            nog betonas att verkningsfulla förebyggande åtgärder för att uppnå
            ett narkotikafritt samhälle är av central betydelse för att bekämpa
            grov organiserad brottslighet, vars ekonomiska motor ofta utgörs
            av intäkter från narkotikahandel. Konflikter om narkotikahandel
            är inte sällan bakomliggande orsak till skjutningar och sprängningar
            som påverkar tryggheten i samhället på ett mycket allvarligt sätt.
            Därför är insatser för att minska tillgänglighet och bruk av narkotika
            viktiga. Kristdemokraterna föreslår exempelvis även straffskärp­ningar,
            omfattande satsningar på polis och övriga rättsväsendet samt socialtjänsten,
            utöver de åtgärder som vi föreslår i denna och vår ANDTS-motion
            som presenterades under allmänna motionstiden 2021/22. Inte heller
            inom dessa områden levererar reger­ingen på ett tillfredsställande
            sätt.
          </p>
          <p xml:id="i-FzbqsPHaDbToGkUSoKuAYx">
            Den första ANDT-strategin togs fram under ledning av dåvarande
            folkhälsominister Maria Larsson (KD) och antogs av riksdagen i
            mars 2011. Den senaste ANDT-strategin löpte ut vid årsskiftet
            2020/21 och när regeringen väl presenterade ett nytt förslag till
            strategi inför riksdagen under våren 2021 var det dessvärre en
            undermålig produkt. Den var otydlig och saknade konkreta insatser
            för hur Sverige ska kunna minska det mänsk­liga lidandet och de
            negativa samhällseffekterna som är kopplade till ANDTS. Att släp­pa
            igenom en dålig strategi i riksdagen bara för att ha en strategi
            vore ett svek mot alla de barn som lever i en familj där det finns
            problematik med skadligt bruk av alkohol och droger, men också
            mot alla de människor som far illa eller riskerar att fara illa
            av sitt eget eller andras användning av exempelvis alkohol eller
            narkotika. Kristdemokra­terna yrkade därför på att regeringens
            förslag till strategi skulle avslås. Vi följde upp vårt avslagsyrkande
            med en mängd konkreta yrkanden kring vad vi anser behöver prioriteras
            för att strategin ska bli ett effektivt och konkret verktyg för
            att proaktivt och långsiktigt stärka och intensifiera arbetet
            inom ANDTS-området på alla nivåer. Detta inkluderar ANDTS-politiska
            beslut och insatser på nationell, regional och kommunal nivå men
            också ett tillvaratagande av det civila samhällets expertis och
            insatser inom området. Kristdemokraternas förslag till avslag
            på regeringens förslag till ANDTS-strategi fick stöd av en majoritet
            i riksdagen. Eftersom Kristdemokraterna är angelägna om att Sverige
            skyndsamt ska få en ny ändamålsenlig ANDTS-strategi på plats arbetade
            vi också konstruktivt tillsammans med övriga partier under beredningen
            i socialutskottet och enades om ett antal tillkännagivanden som
            riktades till regeringen och syftade till att förbättra strategin
            och det ANDTS-politiska arbetet framöver. Dessa tillkännagivan­den
            är nämnda ovan.
          </p>
          <p xml:id="i-ERnsrzTP6jHvUg1z4zBJjB">
            Det tog cirka tio månader för regeringen att återkomma till riksdagen
            med ett nytt förslag till ANDTS-strategi. Kristdemokraterna hade
            förväntat sig att S‑regeringen skulle ha förvaltat den tiden väl
            för att på bästa sätt förbereda och/eller tillgodose de tillkännagivanden
            som riksdagen gav i samband med avslaget på deras tidigare förslag.
            Tyvärr blev vi besvikna. För det första har regeringen valt att
            återkomma till riksdagen med en skrivelse i stället för att lägga
            fram en proposition. Det är problematiskt då en skrivelse har
            en redogörande karaktär och saknar förslag till riksdagsbeslut.
            Det innebär att strategin inte får en chans att bli förankrad
            i riksdagen. I stället kommer Sverige nu att få en ANDTS-strategi
            som enbart Socialdemokraterna står bakom. Det menar Krist­demokraterna
            är en respektlös hantering av ärendet då ANDTS-frågorna kräver
            ett parti­överskridande stöd på ett nationellt plan för att arbetet
            inom området ska bli framgångs­rikt och långsiktigt hållbart.
            För det andra har regeringen i vår mening inte bemött eller tillgodosett
            riksdagens relaterade tillkännagivanden på ett tillfredsställande
            sätt. Nedan redogör vi kristdemokrater för vår syn på regeringens
            hantering av de aktuella tillkänna­givandena.
          </p>
          <p xml:id="i-R7RAZwoacmmKtoH8K77tdz">
            Angående tillkännagivandet I strategin ska det vara tydligt vilka
            olika insatser som måste vidareutvecklas och genomföras samt var
            ansvaret för insatserna ska ligga (bet. 2020/21:SoU25 punkt 2,
            rskr. 2020/21:375)
          </p>
          <p xml:id="i-HV5q3T2R8gSWPoURc5XjHs">
            Huvudskälet till att riksdagen avslog regeringens tidigare förslag
            till ANDTS-strategi var att den var otydlig och därför behövde
            utvecklas och kon­kretiseras för att nå strate­gins syfte om ”att
            ange mål och inriktning för hur samhällets insatser inom området
            ska genomföras, samordnas och följas upp under strategiperioden
            2021–2025”. Regeringen anger att den anser att det aktuella tillkännagivandet
            är slutbehandlat i och med att de har framställt den aktuella
            skrivelsen som i dess mening omfattar en förbättrad ANDTS-strategi
            där regeringens prioriteringar, vilka insatser som ska utvecklas
            under strategi­perioden samt var ansvaret för insatserna ska ligga
            tydliggörs. Regeringen anger dock inte på ett överskådligt sätt
            i skrivelsen vilka förändrade prioriteringar som har gjorts jämfört
            med den tidigare propositionen. Det gör det svårt att granska
            detaljerna kring regeringens revideringar. Kristdemokraterna kan
            dock konstatera att vi fortsatt saknar flera delar för att strategin
            ska bli tydlig och ändamålsenlig. Det handlar exempelvis om delar
            som ansvarsfördelning, en ändamålsenlig organisationsstruktur,
            mål som är kon­kreta och uppföljningsbara, konkreta handlingsplaner
            och resursförstärkning. Vi presen­terar mer om våra förslag inom
            dessa områden nedan.
          </p>
          <p xml:id="i-X6ESFnHh52ExCqLWUj6yqX">
            I den tidigare propositionen skrev regeringen upprepade gånger
            att den överväger att inrätta olika insatser eller att tydliggöra
            olika ansvarsförhål­landen inom strategins område – inte att den
            ska genomföra åtgärderna. Dessa vaga formuleringar skapade en
            otydlighet om regeringens konkreta prioriteringar, men framför
            allt skapar de en osäker­het kring hur strategins övergripande
            mål ska kunna uppnås i praktiken. I den aktuella skrivelsen har
            regeringen visserligen tagit bort ordet ”överväger” på de flesta
            ställen, men samtidigt har den också tagit bort flera av de förslag
            som var kopplade till den aktuella insats som regeringen sa sig
            överväga. Kristdemokraterna menar att regeringen i samband med
            detta har gjort felaktiga prioriteringar i flera fall. Nedan följer
            några konkreta exempel.
          </p>
          <p xml:id="i-Ss6CfAGPKsSQffkMx8oDVp">
            På s. 47 i propositionen angav regeringen följande under rubriken
            Metodutveckling för att stärka det narkotikaförebyggande arbetet
            och därmed skydda barn och unga: ”Projektet Krogar mot Knark är
            ett nationellt nätverk bestående av representanter från krogar,
            restauranger och myndigheter i ett antal kommuner och som genom
            narkotika­utbildning för personal, policyarbete samt polisiär
            tillsyn och kontroll arbetar för att minska och försvåra användandet
            av narkotika i krogmiljö. Regeringen anser att aktuell modell
            bör användas i högre utsträckning än vad som görs i dagsläget
            och överväger därför att stödja möjligheten att sprida goda metoder
            som används i det förebyggande arbetet.” I skrivelsen nämns däremot
            inte metoden Krogar mot Knark alls. Det är ett beklagligt ställningstagande
            av regeringen att inte prioritera att metoden ska användas i högre
            utsträckning, då metoden är utvecklad och evidensbaserad av STAD
            (Stockholm förebygger alkohol- och drogproblem vid Centrum för
            psykiatriforskning, Karolinska institutet) och är framgångsrik
            i att skapa en trygg och säker miljö för såväl gäster som krogpersonal
            genom att minska narkotikarelaterade problem
            <ref target="i-XwVrELYV7x6Th3xozLxBKa">
              [1]
            </ref>
            . Kristdemokraterna anser att Krogar mot Knark är en av flera
            effektiva metoder som bör tillgängliggöras till hela landet genom
            det av riksdagen efterfrågade nationella kompetenscentrumet för
            ANDTS-prevention.
          </p>
          <p xml:id="i-GDRmKx7eKAShm8SedLakVH">
            På s. 54 i propositionen under rubriken Stärkt kompetens inom
            äldreomsorgen för att uppmärksamma och hantera skadligt bruk av
            bl.a. alkohol bland äldre anges följande: ”Regeringen överväger
            därför att stärka förutsättningarna för att anställda inom hälso-
            och sjukvården samt äldreomsorgen har kunskap om alkoholens negativa
            effekter på hälsan och rutiner för att identifiera och agera vid
            misstanke om eller upptäckt av risk- eller missbruk av alkohol.”
            I skrivelsen däremot finns inte området stärkt kompetens inom
            äldreomsorgen längre kvar som en prioriterad insats. Även detta
            är ett beklagligt ställningstagande av regeringen då detta är
            ett område som borde prioriteras baserat på studier som visar
            att det är bland den äldre populationen som alkoholkonsumtionen
            ökar.
          </p>
          <p xml:id="i-2dnXH6MGtp9P5Wu87F8ETv">
            Angående tillkännagivandet om att regeringen bör ge i uppdrag
            åt Socialstyrelsen att genomföra kartläggningar om missbruk i
            syfte att förbättra beroendevården (bet. 2020/21:SoU25 punkt 22,
            rskr. 2020/21:375)
          </p>
          <p xml:id="i-UkARu6myoHrURwDH38ktaC">
            Regeringen anger att den avser att återkomma till riksdagen när
            det gäller hanteringen av dessa tillkännagivanden tillsammans
            med tillkännagivandet om förstärkt vårdgaranti som ger personer
            med beroendeproblem snabbare rätt till vård och behandling (bet.
            2020/21:SoU16 punkt 10, rskr. 2020/21:327). Kristdemokraterna
            vill understryka vikten av att dessa tillkännagivanden verkställs
            skyndsamt.
          </p>
          <p xml:id="i-VHweravt7ApPKoX6ypdQTY">
            Angående tillkännagivandet om att återkomma med ett förslag till
            nytt övergripande mål som tar hänsyn till de varierande skadeverkningar
            som olika tobaks- och nikotinprodukter kan orsaka
          </p>
          <p xml:id="i-8WDUfRddBrWcKKqnSTa5Vf">
            Regeringen anger att den avser att återkomma till riksdagen och
            Kristdemokraterna vill understryka vikten av att tillkännagivandet
            verkställs skyndsamt.
          </p>
          <p xml:id="i-T1NCLZLXwMdZWUEev8Mpg9">
            Angående tillkännagivandet om uppdrag åt Socialstyrelsen att
            klargöra de gradskillnader av ANDT-produkters skadeverkningar
            som är vetenskapligt påvisade
          </p>
          <p xml:id="i-Y2oJRnEVGJdHgS55zG6qET">
            Regeringen anger att den bedömer att tillkännagivandet är tillgodosett
            och slutbehandlat i och med att den har gett Folkhälsomyndigheten,
            Statens beredning för medicinsk och social utvärdering och Socialstyrelsen
            i uppdrag att sammanställa och tillgängliggöra kunskap om olika
            tobaks- och nikotinprodukters skadeverkningar. Kristdemokraterna
            vill påminna om att tillkännagivandet avsåg en utvärdering inom
            ett brett spektrum inom ANDT och instämmer därmed inte i regeringens
            bedömning att det är slutbehandlat.
          </p>
          <p xml:id="i-RK6yMN5oWLTRkhgtWLUTWL">
            Angående tillkännagivandet om att skapa ett nationellt kompetenscentrum
            för ANDTS-prevention
          </p>
          <p xml:id="i-8fkRAifErc7nrq6SKyDPWT">
            Ett evidensbaserat preventivt arbete är avgörande för att minska
            det mänskliga lidandet kopplat till ANDTS. Samordnarna vid läns­styrelser
            och kommuner är viktiga aktörer för att driva och koordi­nera
            det ANDTS-preventiva arbetet på regional och lokal nivå. För att
            samordnarna ska ha möjlighet att bedriva ett effektivt förebyggande
            arbete krävs stöttning. Prevention är en vetenskap, så behovet
            av stöd handlar framför allt om kun­skap om vilka metoder som
            genom utvärdering har visat sig effektiva samt utbildning och
            implementering av metoderna. Kristdemokraterna är därför väldigt
            glada över att en majoritet i riksdagen har ställt sig bakom vårt
            förslag om att Stockholm förebygger alkohol- och drogproblem (STAD)
            vid Centrum för psykiatriforskning vid Karolinska institutet bör
            stå till grund för ett nationellt kompetenscentrum för ANDTS-prevention.
            Vi vill också påminna om utskottets tydlighet kring detta i ställningstagandet
            kopplat till det aktuella tillkännagivandet:
          </p>
          <p xml:id="i-4oXvNNeHtCNoPomLKvc1bk">
            Utskottet vill understryka att det förebyggande ANDTS-arbetet
            på lokal och regional nivå ska bedrivas systematiskt med kunskapsbaserade
            metoder och insatser. Det kräver att en aktör med expertis inom
            preventionsvetenskap ansvarar för samordning av existerande metoder,
            vilket t.ex. omfattar metodutveckling och kvalitetssäkring. Kompetenscentrumet
            Stockholm förebygger alkohol- och drogproblem (STAD) har under
            många år utvecklat evidensbaserade förebyggande metoder inom ANDT-området.
            Erfarenheterna från STAD bör enligt utskottet samlas i ett nationellt
            kompetenscentrum. Ett sådant nationellt kompetenscentrum bör få
            uppdraget att förvalta, kvalitetssäkra och vidareutveckla framgångsrika
            ANDTS-förebyggande metoder. Uppdraget bör också innefatta att
            utbilda och sprida information om centrumets resultat. Genom ett
            nationellt kompetenscentrum för ANDTS-prevention kan de bästa
            förutsättningarna skapas för att uppnå det övergripande målet
            för strategin. En central utgångspunkt bör vara att det nationella
            kompetenscentrumet ska verka inom befintlig myndighetsstruktur.
            Regeringen bör utreda möjligheterna att skapa ett nationellt kompetenscentrum
            i enlighet med vad som anförs ovan.
          </p>
          <p xml:id="i-AfAtAed2UV1Q4nXcZPGZzs">
            Baserat på ovanstående anser Kristdemokraterna att det är anmärkningsvärt
            att regeringen i stället för att påbörja den utredningsprocess
            som krävs för att få på plats ett nationellt kompetenscentrum
            i enlighet med utskottets ställningstagande har gett Folkhälsomyndig­heten
            i uppdrag att lämna förslag på hur en långsiktigt hållbar utveckling,
            förvaltning och spridning av kunskapsbaserade arbetssätt och metoder
            bör organiseras för att stödja det lokala och regionala ANDTS-förebyggande
            arbetet (S2021/03343). Riksdagen har varit tydlig med hur den
            anser att ett nationellt kompetenscentrum ska vara utformat. Regeringen
            fördröjer genom sitt agerande därmed inrättandet av ett nationellt
            kompe­tenscentrum som är nödvändigt för att stärka Sveriges preventiva
            ANDTS-arbete. Det är beklagligt. Vi förutsätter att regeringen
            tänker om och skyndsamt verkställer riksdagens aktuella tillkännagivande.
          </p>
          <head xml:id="i-GyBMTRYAQEyooy7n5BaqLq" type="h2">
            ANDTS-strategins mål och uppföljning
          </head>
          <head xml:id="i-Hgn6kVfWSNqAFwJK9CVanv" type="h3">
            Strategins övergripande mål
          </head>
          <p xml:id="i-YYzouao5jUofzPsKjZLTc1">
            Regeringen föreslår i den aktuella skrivelsen att innehållet
            i strategin breddas till att in­kludera spel om pengar, narkotikaklassade
            läkemedel samt nikotinprodukter. Vi väl­komnar dessa tillägg men
            anser att strategins övergripande mål bör förankras i riks­dagen
            för att säkerställa den partiöverskridande samsyn som krävs för
            ett långsiktigt framgångsrikt arbete inom ANDTS-området. I övrigt
            hänvisar Kristdemokraterna till vikten av att skyndsamt genomföra
            det tidigare nämnda tillkännagivandet inom området.
          </p>
          <head xml:id="i-HSpd7GPLKYga1e5824FAT" type="h3">
            Målen måste vara mätbara och följas upp regelbundet
          </head>
          <p xml:id="i-5oudjRgFVDNi5g6fjD9S3v">
            Regelbundet genomförda uppföljningar och analyser av strategins
            övergripande mål och sju långsiktiga mål är viktiga inslag för
            att kunna vidareutveckla och vid behov ändra prioritering av insatser
            under den aktuella strategiperioden, men också under framtagan­det
            av framtida ANDTS-strategier. Att de långsiktiga målen är kvantifierbara
            är grund­läggande. Detta gäller inte bara utfallsmått som konsumtion
            och skador utan också mätbara insatser (processindikatorer). Här
            krävs ett utvecklingsarbete som bygger vidare på befintliga data,
            indikatorer och tidigare erfarenheter inom området. Det är också
            angeläget att analyser av data över tid inte enbart syftar till
            att följa upp insatserna utan också är en väsentlig del i ett
            proaktivt preventivt förhållningssätt där analys­resultat snabbt
            vävs in i bedömningar av hur insatser ska utformas och verksamheter
            styras. Kristdemokraterna noterar att regeringen avser att ge
            Folkhälsomyndigheten i uppdrag att presentera ett uppföljningssystem
            för ANDTS-området och vi kommer att följa myndighetens arbete
            i frågan noga. Noterbart är också att det inom narkotika­området
            saknas tillfredsställande nationell statistik över exempelvis
            omfattningen av användning, antalet personer som lider av ett
            beroende och antalet patienter i LARO-behandling. Bättre underlag
            inom detta område skulle bidra till förbättrad vård och behandling,
            vilket i förlängningen kan minska narkotikadödligheten. Det bör
            därför prioriteras att ta fram statistik inom detta område.
          </p>
          <head xml:id="i-KXsQZdnEQStYzkgNFELHL3" type="h2">
            Organisation och styrning av strategins genomförande
          </head>
          <p xml:id="i-92YmZYwRBrLTm5SB6WFHQZ">
            För att det systematiska förebyggande arbetet inom strategin
            ska bli framgångsrikt måste arbetet bedrivas på olika nivåer och
            involvera alla centrala aktörer. En ändamåls­enlig organisationsstruktur
            och samverkansmodeller på nationell, regional och kommu­nal nivå
            är grundläggande. Strukturen med särskilda samordnare för ANDTS-arbetet
            både lokalt och regionalt är central för att koordinera och genomföra
            insatserna inom strategin. Kristdemokraterna noterar dock med
            oro att antalet lokala ANDTS-samord­nare har minskat konstant
            under de senaste åren. År 2011 rapporterades 148 helårs­tjänster
            som samordnare fördelade över 80 procent av kommunerna. År 2020
            hade antalet helårstjänster sjunkit till 84,5 (i samma antal kommuner)
            med en genomsnittlig arbetstid på 40 procent per samordnare. Det
            finns därmed en överhängande risk att det lokala och systematiskt
            förebyggande ANDTS-arbetet inte får den uppmärksamhet och de resurser
            som motsvarar dess samhälleliga problembörda. Det är därför avgörande
            med ett tydligt politiskt ledarskap som prioriterar en ändamålsenlig
            organisationsstruk­tur och resursförstärkning. Kristdemokraterna
            menar att detta omfattar en samordnings­funktion vid Regeringskansliet
            men också ett nationellt kompetenscentrum för ANDTS-prevention
            samt en prioritering av det civila samhällets insatser inom området.
          </p>
          <head xml:id="i-YFWNj5pZScQkUhWZHUnyfg" type="h3">
            Samordningsfunktion för ANDTS inom Regeringskansliet
          </head>
          <p xml:id="i-9W9q9m7Amp5YXSWL6ju154">
            För att skapa en långsiktigt hållbar nationell struktur tog den
            tidigare alliansregeringen beslut om att inrätta en samordningsfunktion
            inom Regeringskansliet för regeringens ANDT-politik. Samordningsfunktionen
            bestod av ett ANDT-sekretariat och ett ANDT-råd. Denna funktion
            avvecklades sedermera av den socialdemokratiskt ledda regeringen.
            I den aktuella skrivelsen anger regeringen att den eventuellt
            kan inrätta ett ANDTS-politiskt forum i syfte att stärka förutsättningarna
            för en god dialog om utvecklingen, åtaganden och behov av åtgärder
            mellan regeringen, berörda myndigheter och det civila samhällets
            organisationer. Kristdemokraterna anser inte att ANDTS-forumet
            som reger­ingen beskriver det kommer att tillfredsställa behovet
            av den tydliga nationella lednings- och samordningsfunktion som
            krävs för ett framgångsrikt genomförande av strategin. I stället
            bör en motsvarighet till den tidigare samordningsfunktionen återinrättas
            vid Re­geringskansliet. Ansvarig minister bör leda ANDTS-rådet
            som består av fasta represen­tanter för relevanta myndigheter,
            forskarsamhället, den idéburna sektorn samt Sveriges Kommuner
            och Regioner. Rådet ska ha en rådgivande roll till regeringen
            i ANDTS-frågor och informera regeringen om bl.a. forsknings- och
            utredningsresultat med relevans för utformningen och uppdatering
            av politiken inom dessa områden. ANDTS-sekretari­atet bör på operativ
            nivå följa utvecklingen inom området och, utifrån Folkhälsomyndig­hetens
            årliga uppföljningar och analyser samt ANDTS-rådets rådgivning,
            utarbeta tvååriga konkreta handlingsplaner som knyts till strategin.
            Samordningsfunktionen kan vid behov kompletteras med större samlingar
            likt regeringens föreslagna ANDTS-forum.
          </p>
          <head xml:id="i-Q3yrRQnEB6Ngp11ZTCSZXg" type="h3">
            Folkhälsomyndigheten
          </head>
          <p xml:id="i-KQNZ4UQZc1XwhWrQZ9NhPs">
            Kristdemokraterna instämmer i regeringens bedömning att Folkhälsomyndigheten
            bör bibehålla rollen som nationellt samordnande myndighet på ANDTS-området.
            Här ingår ansvar för att stödja genomförandet av strategin samt
            kontinuerligt följa utvecklingen på området i förhållande till
            strategins mål och insatsområden, men även att säkerställa en
            ändamålsenlig och kostnadseffektiv förvaltning och vidareutveckling
            av de indikatorer och uppföljningssystem som behövs för att beskriva
            utvecklingen inom ANDTS-området. Därutöver menar Kristdemokraterna
            att myndigheten bör få i uppdrag att verka för att öka medvetenheten
            om och förståelsen för vikten av att preventivt arbete utförs
            struk­turerat inte bara på universell nivå utan även på selektiv
            och indikerad nivå för att effek­tivt nå ut med rätt insatser
            till rätt målgrupper. Kristdemokraterna vill betona att det kan
            vara livsavgörande att barn som växer upp med föräldrar som har
            skadligt bruk av alko­hol eller droger och/eller svår psykisk
            ohälsa, men också att barn och unga som själva lever med psykisk
            ohälsa eller en neuropsykiatrisk funktionsnedsättning, nås av
            evidens­baserade selektiva preventionsinsatser för att förebygga
            framtida psykisk ohälsa, risk­beteende, skadligt bruk eller beroende.
            Lika viktigt är det att indikerad prevention når ut till exempelvis
            personer med ett tidigare missbruk eller beroende för att förebygga
            risken för återfall. Kristdemokraterna anser därför att Folkhälsomyndigheten
            bör få i uppdrag att ta fram riktlinjer kring när och till vilka
            målgrupper de olika preventions­nivåerna (universell, selektiv
            och indikerad nivå) ska användas för att effektivt före­bygga
            och minska skadeverkningarna inom ANDTS-området.
          </p>
          <p xml:id="i-LtQVsyA9RxEn4uNDHtrLCt">
            I sammanhanget är det också angeläget att det görs beräkningar
            av de preventiva metodernas kostnadseffektivitet för att stimulera
            politiska prioriteringar som främjar en ökad användning av de
            bevisat effektiva folkhälsofrämjande metoderna. En beräkning av
            kostnadseffektiviteten av STAD:s metodpaket Ansvarsfull alkoholservering
            visar exempelvis att för varje krona som investeras i metoden
            sparar samhället 39 kronor i form av uteblivna kostnader för bl.a.
            polisiära insatser och sjukvård.
            <ref target="i-BoGE7bRYhTfuWeiVzR2sLm">
              [2]
            </ref>
            Liknande beräk­ning kring kostnadseffektiviteten bör göras för
            i första hand Krogar mot Knark och Fotboll utan Fylla, men i förlängningen
            också för fler evidensbaserade metoder inom ANDTS-området.
          </p>
          <head xml:id="i-SbZQytzd8zdg7PAcAsHJnN" type="h3">
            Socialstyrelsen
          </head>
          <p xml:id="i-FQizsxy6RfqVh47QZ5vj8t">
            Alkoholpolitiskt forum har uttalat att Socialstyrelsen behöver
            förtydliga statistik och riktlinjer inom alkoholområdet, då merparten
            av sjuklighet och dödsfall orsakade av alkohol inte ingår i Socialstyrelsens
            s.k. alkoholindex. Det gäller exempelvis alkohol­orsakad cancer,
            hjärtsjukdomar och olycksfall. Bristen på denna typ av statistik
            är olycklig då den riskerar att leda till en kraftig underskattning
            av alkoholdödligheten och alkoholsjukligheten. Kristdemokraterna
            anser att Socialstyrelsen bör få ett uppdrag i enlighet med ovanstående.
          </p>
          <head xml:id="i-PhfDUSzQXGCco4WGSvkK3g" type="h3">
            Det civila samhället
          </head>
          <p xml:id="i-Ejk6t8aXS5akBffmM2whZg">
            Kristdemokraterna ser det civila samhället som en stor resurs
            i det förebyggande folk­hälsoarbetet, så även inom ANDTS-området
            där det civila samhället fyller en viktig uppgift genom att stödja
            personer som själva har missbruksproblematik eller lider av beroendesjukdom
            genom exempelvis vård och behandling, men också genom att vara
            till stöd för anhöriga och genom att erbjuda alkohol- och drogfria
            mötesplatser. Det civila samhället har sammantaget en viktig roll
            i att uppfylla delar av målen i ANDTS-strategin, men också i det
            förebyggande arbetet riktat exempelvis mot ungdomar som riskerar
            att hamna i kriminella miljöer. Det är en viktig del i arbetet
            med det praktiska genomförandet av ANDTS-strategin.
          </p>
          <head xml:id="i-W1vHhqHCNyK7N5cY9TMrko" type="h2">
            Övergripande ståndpunkter angående de olika ANDTS-produkterna
          </head>
          <p xml:id="i-M2iZB5KQzrNa25s17XHoGZ">
            I nedanstående stycke redovisar Kristdemokraterna sina övergripande
            ståndpunkter angående de olika ANDTS-produkterna. För att ta del
            av helheten av vår politik inom området hänvisar vi till motion
            2021/22:4159.
          </p>
          <head xml:id="i-2W3HSSwuferT1S8zosiv3p" type="h3">
            Alkohol
          </head>
          <p xml:id="i-Xyq6t3BMXhyeRUnob3956t">
            Kristdemokraterna står upp för en solidarisk och restriktiv alkoholpolitik
            som syftar till ett samhälle där alla ska kunna växa upp och leva
            utan risk att skadas på grund av eget eller andras bruk av alkohol.
            Vi värnar därför Systembolagets monopol där försäljning av alkohol
            ska ske med ansvar och utan vinstmaximering samt utan erbjudande
            om mer­försäljning. Alkoholmonopolet och en aktiv prispolitik
            som via punktskatter gör alkohol dyrare än andra drycker samt
            restriktiva regler kring marknadsföring av alkoholhaltiga drycker
            är de viktigaste inslagen i Sveriges restriktiva alkoholpolitik.
            Även om de flesta dricker måttliga mängder alkohol och förknippar
            öl och vin med fest, livskvalitet och kulinariska upplevelser,
            kan alkohol ge allvarliga konsekvenser inte bara för den enskilda
            brukaren utan även för omgivningen. Våld och annan kriminalitet,
            splittrade familjeför­hållanden, trafikolyckor och sjukskriv­ningar
            är några exempel. Ofta kan också fattig­dom och utanförskap kopplas
            till bruk av alkohol. Vi bär alla dessutom på en medfödd hög eller
            låg risk för att utveckla ett beroende av alkohol eller andra
            droger. Risken för skador varierar därför mellan individer, över
            ålder och beroende på situation och dryckes­mönster. Risken för
            skador av alkohol ökar gradvis med ökande konsumtion. Färsk forskning
            visar att det inte finns någon tydlig gräns under vilken alkoholkonsumtion
            är helt riskfri. Baserat på den senaste forskningen är det angeläget
            att som en del i ANDTS-strategin uppdra åt Socialstyrelsen att
            se över riktlinjerna angående riskkonsumtion.
          </p>
          <head xml:id="i-U9ps2hZGdHnvKzAV7ssxdF" type="h3">
            Narkotika
          </head>
          <p xml:id="i-LGJEi6HtMjXN5nRNX8sbfE">
            Kristdemokraterna vill ha ett narkotikafritt samhälle och arbetar
            konsekvent för att stoppa alla tendenser till drogliberalisering.
            Antalet döda och skadade på grund av narkotikamissbruk ska minska.
            Det är också prioriterat att minska dödligheten bland ungdomar
            kopplat till experimenterande med droger. Ett effektivt förebyggande
            arbete, en god vård och behandling för den som fastnat i missbruk
            och beroende tillsammans med brottsbekämpande insatser från tull
            och polis är viktigt. Sedan 2011 har polis och tull rätt att beslagta
            preparat som är misstänkt farliga. En åklagare kan besluta om
            att varorna ska förstöras. Relevanta myndigheter har också möjlighet
            att beställa nya preparat på internet för att skynda på narkotikaklassningen.
            Hittills har samhället ofta legat steget efter, men vi får inte
            ge upp kampen mot nätdrogerna.
          </p>
          <p xml:id="i-YXdLN3kZmDc84qRmZ9PG54">
            Kristdemokraterna är emot all avkriminalisering av innehav av
            narkotika för eget bruk. Bruk av narkotika är skadligt för hälsan
            och medför ett stort mänskligt lidande och många negativa effekter
            i samhället kopplat till exempelvis kriminalitet. Användande av
            narkotika ska därmed inte uppmuntras genom att trösklarna för
            att prova sänks. Det vore förödande om så skedde. En fördel med
            Sveriges nuvarande system är också att en polis som möter en ungdom
            som är påverkad eller innehar cannabis har rätt att ta perso­nen
            till Maria Ungdom eller motsvarande beroendevård. Det ger möjlighet
            att bryta ett missbruk tidigt – innan det övergår till ett tyngre
            beroende. Kristdemokraterna är också emot all form av legalisering
            av narkotika. Liberaliseringsströmningarna förespråkar främst
            legalisering av cannabis, men Kristdemokraterna är övertygade
            om att de doku­menterade negativa effekterna av cannabis är alltför
            stora. Det är också värt att notera att koncentrationen av THC,
            som ger ruseffekten, är flerfalt högre i cannabis i dag än vad
            den var för 20 år sedan. Det finns säkerställda samband mellan
            cannabismissbruk i tonåren och ökad risk att inte slutföra skolan
            och att utveckla beroende samt ökad psykisk ohälsa och kognitiva
            funktionsnedsättningar i vuxen ålder. En legalisering medför per
            definition en ökad tillgänglighet, vilket ökar risken för att
            ungdomar börjar använda cannabis. Detta bekräftas av en nyligen
            publicerad studie kring effekterna av legalisering av marijuana
            på ungdomars användande i Kalifornien
            <ref target="i-TVtRLWeMipxhKuxNTrT1TK">
              [3]
            </ref>
            . Kortfattat visar resultaten att ungdomar i årskurs 7, 9 och
            11 efter legaliseringen har ökat sitt användande av marijuana
            med 18 procent (använt någon gång) och 23 procent (användning
            senaste 30 dagarna) jämfört med en tidigare nedåtgående trend
            i användandet. En nyligen publicerad fokusrapport från CAN
            <ref target="i-BN8TEjZMFSMECFzdAT4m3Y">
              [4]
            </ref>
            visar att andelen av ungdomar i årskurs 9 som har rökt cannabis
            de senaste tolv månaderna har legat konstant runt 5–6 procent
            mellan 1995 och 2019. Det är glädjande nog en låg andel i ett
            internationellt perspektiv. Samtidigt är det oroande att ungdomarnas
            uppfattning att det är en stor risk att använda cannabis regelbundet
            har minskat från 92 procent 1995 till under 58 procent 2019. Det
            är därför ytterst angeläget att upprätthålla höga trösklar för
            ett ökat användande genom att mot­verka både avkriminalisering
            av innehav av narkotika för eget bruk och all form av legalisering.
          </p>
          <p xml:id="i-4NkQWDzoLcTX79eSR81NqC">
            Under våren 2020 ställde sig Kristdemokraterna, tillsammans med
            samtliga övriga partier i Sveriges riksdag, bakom ett tillkännagivande
            om att narkotikapolitiken skulle utvärderas i syfte att säkerställa
            att den är förenlig med kraven på evidensbaserad vård, beprövad
            erfarenhet och skademinimering. Vi noterar att det har tagit väldigt
            lång tid, men nyligen tillsatte regeringen den aktuella utredningen.
            Vi välkomnar att regeringen inom den aktuella utredningen har
            gett ett uppdrag om att analysera om fler yrkeskatego­rier ska
            kunna ge naloxon mot opioidöverdoser, och vid behov lämna författningsförslag,
            samt lämna förslag på en modell för en ändamålsenlig uppföljning
            av missbruks- och beroendevården, inklusive användningen av naloxonläkemedel.
            Men Kristdemokraterna vill i sammanhanget betona att riksdagen
            i ett tidigare tillkännagivande (bet. 2020/21:SoU20) har påpekat
            att det också bör utredas om fler grupper utanför hälso- och sjukvården
            ska kunna ge naloxon mot opioidöverdoser. Vi kan inte nog betona
            hur avgörande det kan vara att även anhöriga till personer i riskgrupp
            ges tillgång till naloxonläkemedel för att kunna ge en livräddande
            hjälpinsats vid en överdos. Reger­ingen bör därför agera skyndsamt
            för att tillgodose detta tillkännagivande. Avslutnings­vis vill
            vi betona att en enig riksdag tidigare i år, genom ett tillkännagivande
            (bet. 2021/22:SoU10) ställde sig bakom Kristdemokraternas förslag
            om att utvärderingen av narkotikapolitiken skulle analysera utfallet
            av de internationella insatser som gjorts för att minska narkotikadödligheten.
            Då den aktuella utredningen saknar ett liknande direktiv anser
            Kristdemokraterna att regeringen ska agera skyndsamt för att ett
            sådant tilläggsdirektiv ska ges. Kristdemokraterna kommer därutöver
            att följa utredningens arbete noga och vi förbehåller oss rätten
            att återkomma i frågan.
          </p>
          <head xml:id="i-WJsWnkiWZBVWAHTiXNMd35" type="h3">
            Dopning
          </head>
          <p xml:id="i-H5maedrX89PcDRaNGsQ1HG">
            Antidopningsarbetets huvudsyfte är att skydda de rena idrottsutövarna
            och säkerställa deras rätt att delta och tävla i en idrott som
            är fri från dopning. En avgörande faktor för att säkra ett framgångsrikt
            antidopningsarbete är att Wadas (World Anti-Doping Agency) och
            de nationella antidopningsorganisationernas (NADO, National Anti-Doping
            Organizations) arbete genomsyras av transparens och organisatoriskt
            oberoende. Krist­demokraterna har under tidigare år motionerat
            i riksdagen om att Sveriges antidopnings­verksamhet ska vara organisatoriskt
            oberoende från Riksidrottsförbundet. Det är en trovärdighetsfråga
            för att Sverige ska kunna upprätthålla en internationellt ledande
            position inom antidopningsarbetet. Kristdemokraterna välkomnar
            därför att Riksidrotts­förbundet för något år sedan beslutade
            om att Svensk Antidoping skulle omvandlas till en fristående och
            oberoende NADO. Antidoping Sverige blev vid årsskiftet 2021 Sveriges
            nya nationella antidopningsorganisation. Vi kommer att följa arbetet
            vid Antidoping Sverige.
          </p>
          <p xml:id="i-Wis6HU4euSy5h8EVEfJgKc">
            Utanför elitidrotten består dopningsanvändarna framför allt av
            unga män som tränar på gym och använder anabola androgena steroider
            (AAS) för att snabbt bli mer musku­lösa. Bruk av AAS medför stora
            fysiska och mentala hälsorisker, varför det preventiva arbetet
            är viktigt. Nätverket mellan STAD och Prevention av dopning i
            Sverige (Prodis) driver ett ambitiöst antidopningsarbete med informationskampanjer
            och utbildning av gympersonal. I dag är det ca 600 gym och träningsanläggningar
            i 100 kommuner och 17 av länen som arbetar med STAD:s metod 100
            % Ren Hårdträning, men det är angeläget att nå ut till fler gym
            över hela landet. I Danmark är det obligatoriskt att synliggöra
            om man samarbetar med den danska antidopningsorganisationen eller
            inte, en form av anti­dopningslicensiering som är värd att utvärdera
            även i Sverige. Kristdemokraterna menar att det av riksdagen föreslagna
            nationella kompetenscentrumet för ANDTS-prevention också kommer
            att vara en viktig aktör i det nationella förebyggande antidopningsarbetet
            utanför elitidrotten.
          </p>
          <p xml:id="i-3ryE265BkASewvNkLf4New">
            Vi har i sammanhanget också noterat att regeringen i den aktuella
            skrivelsen anger att den har gett uppdrag till Livsmedelsverket
            att vidta åtgärder för att utveckla samord­ningen, vägledningen
            och stödet avseende den offentliga kontrollen av kosttillskott
            (S2022/01263). I uppdraget ingår att genomföra utbildningsinsatser
            riktade till de kommunala kontrollmyndigheterna, att utveckla
            vägledning och stöd i frågor om kost­tillskott, t.ex. om anonyma
            inköp och e‑handel, samt att förbättra möjligheterna att genom
            informationsinhämtning spåra osäkra kosttillskott, kosttillskott
            som innehåller otillåtna substanser eller kosttillskott med otillåtna
            påståenden. Detta är något som Kristdemokraterna har motionerat
            om i riksdagen under flera år. Vi välkomnar därför regeringens
            initiativ och kommer att följa frågan.
          </p>
          <head xml:id="i-6KsQUVsbVJoQy1FABRBuwt" type="h3">
            Tobak och nikotinprodukter
          </head>
          <p xml:id="i-Y1oAAheKMfuGbpv8xMdN1h">
            Tobaksrökning är fortfarande västvärldens enskilt största förebyggbara
            folkhälsopro­blem och beskrivs av Världshälsoorganisationen (WHO)
            som en global epidemi som årligen dödar 5,4 miljoner människor.
            Rökning är den enskilt största påverkbara orsaken till en rad
            allvarliga sjukdomar inklusive hjärt-kärlsjukdomar och cancer.
            Förutom lidande för den drabbade och dennes anhöriga påverkas
            samhällsekonomin av varje cancer- och sjukdomsfall. Direkta vårdkostnader,
            läkemedel, strålbehandling och kirurgi är några kostnader vid
            sidan av sjukfrånvaro. Det är otvetydigt så att ett aktivt folk­hälsoarbete
            inom tobaksområdet ger stora vinster för den enskilda människan
            och för samhället i stort. Det är därför en angelägen uppgift
            att få fler att sluta röka och att före­bygga så att personer
            inte börjar. Det ska vara svårt att börja och lätt att sluta röka.
            Dessutom ska det i möjligaste mån förhindras att någon utsätts
            för passiv rökning. Exponeringsförbud för röktobak och höjda punktskatter
            är viktiga delar inom området. Regeringen föreslår i den aktuella
            skrivelsen att innehållet i strategin breddas till att inkludera
            även nikotinprodukter. Kristdemokraterna stöder detta baserat
            på de doku­menterade negativa hälsoeffekter som bruk av nikotin
            medför. Men det är samtidigt viktigt att beakta att nikotinprodukterna
            har en angelägen plats i syfte att minska de negativa effekterna
            av röktobak. Vi vill därför betona att politiken inom området
            ska syfta till att minska bruket och skadeeffekterna av röktobak
            genom att etablerade rökare uppmuntras att övergå till rökfria
            nikotinprodukter samtidigt som det ska förhindras att minderåriga
            börjar använda tobaks- och nikotinprodukter. Att upprätthålla
            ålderskon­troller och arbeta med program som aktivt stöder ungdomar
            att välja en rök- och drogfri livsstil är fortsatt viktigt för
            att ännu färre ungdomar ska börja röka. Att rökningen kraftigt
            minskar bland ungdomar visar att de insatser som hittills gjorts
            uppenbarligen har haft effekt. Kristdemokraterna anser att det
            är viktigt med fortsatta insatser för att ännu färre ungdomar
            ska börja röka och för att de som är rökare ska sluta röka. Ung­domsmottagningarna
            har ett högt förtroende när det gäller informationsinsatser riktade
            till ungdomar och är därmed viktiga också i folkhälsoarbetet.
            Baserat på att riksdagen inom kort ska hantera propositionen Hårdare
            regler för nya nikotinprodukter (prop. 2021/22:200) förbehåller
            vi oss rätten att återkomma i dessa frågor.
          </p>
          <head xml:id="i-ERNowWYzmrde4XjTPzzXRS" type="h3">
            Spel om pengar
          </head>
          <p xml:id="i-WxdFct3YnEzQuSaxvSQkWW">
            Någonstans mellan 300 000 och 400 000 personer i Sverige har
            någon grad av spel­problem när det gäller spel om pengar. Inom
            gruppen finns det ca 45 000 personer som har ett utvecklat spelproblem,
            och 15 procent av dem som spelar varje månad på spel med hög risk
            har ett problemspelande. Drygt 165 000 personer delar hushåll
            med någon som har ett problemspelande. Av dessa är 68 000 barn.
            Problem med spel om pengar är en folkhälsofråga. Det är därför
            välkommet att regeringen har inkluderat spel om pengar i den aktuella
            ANDTS-strategin.
          </p>
          <p xml:id="i-P5T3KW3ETr7rWV8km4uZpR">
            Sjukvård och socialtjänst är sedan den 1 januari 2018 skyldiga
            att erbjuda utredning och behandling. Det innebär att kommuner
            och regioner blivit ålagda att förebygga spelproblem. De ska också
            erbjuda stöd och behandling till personer som har allvarliga problem
            med spel om pengar. Kristdemokraterna menar att riksdagens efterfrågade
            nationella kompetenscentrum för ANDTS-prevention är en viktig
            aktör även inom detta område.
          </p>
          <p xml:id="i-HjNRzFmJ8RtxjZXBANNMeu">
            Det är fortsatt så att män spelar mer om pengar än vad kvinnor
            gör, men oroande forskning vid Lunds universitet visar att andelen
            med problemspelande är högre bland kvinnor än män.
            <ref target="i-4C2jQkCqRezkNrDeWX6rG3">
              [5]
            </ref>
            Snabba internetspel om pengar har hög beroendepotential och nät­kasinon
            utgör huvudproblemet för majoriteten av svenska problemspelare
            med avseende på spelproblem och skuldsättning. Det är snabba och
            höggradigt beroendeframkallande spel som dominerar reklamen, vilket
            är problematiskt. Det kan också ifrågasättas att den riskklassificering
            som tillämpas vid vissa landbaserade spelformer (kasino) och som
            gör att de blir särreglerade på grund av sin beroendepotential,
            inte tillämpas för nätspel och reklam för nätspel. Frågan bör
            utredas.
          </p>
          <p xml:id="i-KFEG4bdPBHEcp3cV98c6Rm">
            Den 1 januari 2019 infördes en ny spellag som innebär en licensmarknad.
            Enligt spel­lagen har spelbolagen en omsorgsplikt att skydda spelare
            mot överdrivet spelande genom att kunna identifiera och ingripa
            vid spelbeteende som tyder på överdrivet spelande. Bland annat
            har Spelpaus.se introducerats, vilket innebär att alla spel via
            internet ska erbjuda möjlighet för spelarna att stänga av sig
            från alla licenshavare genom ett centralt nationellt register,
            Spelpaus.se. Allt detta är positivt och välkommet. Det är för
            tidigt att dra några slutsatser av den nya spellagen i stort,
            men Kristdemokraterna ser med oro på studier som visar att det
            för vissa personer förekommer ett utbrett fortsatt spelande trots
            att personen är registrerad hos Spelpaus
            <ref target="i-2ejxzsv7eASM8974ZjGmBZ">
              [6]
            </ref>
            . Det förefaller som att personer med svåra beroendeproblem som
            har stängt av sig via Spelpaus återfaller genom att söka sig till
            utländska spelsidor som inte har licens i Sverige. Denna problematik
            bör uppmärksam­mas och beaktas i arbetet framåt för att stärka
            spellagen.
          </p>
          <p xml:id="i-6Sm3dhRAfBp9noLmfkXURE">
            Kristdemokraterna har även föreslagit en rad åtgärder för att
            stoppa skuldsättnings­spiralerna som alltför ofta drabbar personer
            med ett riskfyllt spelande om pengar. Vi föreslår att det införs
            ett förbud mot utbetalningar av krediter nattetid. I Finland är
            det förbjudet att betala ut lån före kl. 7 på morgonen om de sökts
            och beviljats mellan kl. 23 och 7. Liknande regler borde gälla
            i Sverige. Vi vill även införa ett nationellt skuldregis­ter som
            omfattar alla krediter och kreditgivare för att göra det möjligt,
            och tvingande, för kreditgivare att skapa sig en helhetsbild av
            konsumentens befintliga skulder. Sådana register finns redan på
            plats i bl.a. Finland och Norge. Det är också angeläget att stärka
            Kronofogdens arbete mot överskuldsättning, med fokus på barnfamiljer.
            Tyvärr har regeringen dragit ned på detta viktiga arbete; vi vill
            i stället utöka det. Vi föreslår också att den tillfälliga gränsen
            för insättningar på nätkasino sänks från 5 000 till 1 500 kronor
            per vecka, och motsvarande förlustgräns vid spel på värdeautomater.
            Det bästa vore ett generellt tak för insättningar som gällde alla
            spelbolag, men eftersom detta inte är möjligt i dag bör gränsen
            per bolag sänkas. Avslutningsvis anser Kristdemokraterna att det
            är viktigt att stärka Spelinspektionen så att de kan agera effektivt
            mot olicensierade spelbolag.
          </p>
          <head xml:id="i-8TXTwt9736moucsFHkeRFo" type="h2">
            Vård och behandling av skadligt bruk och beroendesjukdom
          </head>
          <p xml:id="i-KbPxkQRsN1Wni7QtzBAHmn">
            Bland personer som lever med skadligt bruk eller beroendesjukdom,
            oavsett om det är kopplat till alkohol, narkotika eller spel om
            pengar, är det vanligt med samsjuklighet med annan psykisk ohälsa.
            Trots att beroende är definierat som en sjukdom lever de drabbade
            och deras familjer ofta med stort stigma. Myten om att beroende
            skulle vara resultatet av en karaktärssvaghet lever dessvärre
            kvar. Kristdemokraterna menar att dagens delade ansvar för missbruks-
            och beroendevård mellan kommunens socialtjänst och regionens sjukvård
            är problematiskt ur flera aspekter. Majoriteten av personer som
            uppfyller kriterierna för alkoholberoende eller riskbruk är socialt
            välfungerande med bostad och arbete. Trots detta är det vanligtvis
            socialtjänsten som är den första kontakt­en vid alkoholproblematik,
            oavsett behov av sociala insatser eller inte. Effekten blir att
            många som är i behov av vård inte söker hjälp för sin alkoholproblematik.
            Vid svårare beroendeproblematik och samsjuklighet medför det delade
            huvudmannaskapet att människor med stora vårdbehov ramlar mellan
            stolarna och blir utan den behandling som krävs för ett svårt
            sjukdomstillstånd. Kristdemokraterna anser att en samman­hängande
            vård- och behandlingskedja med samordnade insatser som hela vägen
            från upptäckt, via behandling till boende, fritid och arbete utgår
            från personens behov är grundläggande för en beroendevård utan
            skuld och skam. Likaså att evidensbaserad och jämlik beroendevård
            är tillgänglig i hela landet.
          </p>
          <p xml:id="i-9YjQd794TrJsaP82mpUQgH">
            Kristdemokraterna anser utifrån de många negativa aspekterna
            med det dubbla huvudmannaskapet, och utifrån det faktum att beroendesjukdom
            de facto är en sjukdom, att ansvaret för missbruks- och beroendevården
            bör överföras till regionen som ensam huvudman. Detta var något
            som förespråkades av Missbruksutredningen som presen­terades redan
            2011. Kristdemokraterna har drivit huvudmannaskapsfrågan i riksdagen
            och gläds åt att en enig riksdag 2019 ställde sig bakom ett tillkännagivande
            till reger­ingen angående att en huvudman ska ansvara för vården
            av personer som lider av beroendesjukdom i kombination med annan
            psykisk ohälsa. Den s.k. Samsjuklighets­utredningen som tillsattes
            med Anders Printz som utredare presenterades i november 2021.
            Kristdemokraterna ser positivt på utredningens förslag om att
            all behandling av skadligt bruk och beroende ska vara ett ansvar
            för regionernas hälso- och sjukvård då det är ett viktigt steg
            mot en beroendevård utan skuld och skam. Utredningen är för närvarande
            ute på remiss och Kristdemokraterna ser fram emot att ta del av
            remissvaren som helhet.
          </p>
          <p xml:id="i-FRErwvemSWtFPLptKW3Hxq">
            När det gäller vård och behandling av skadligt bruk och beroendesjukdom
            är det viktigt att den erbjuds och tillgängliggörs även inom kriminalvården.
            I dag sker det i för låg grad, inte minst när det gäller LARO-behandling.
            Regeringen bör se över hur vård och behandling för målgruppen
            kan bli mer tillgänglig inom kriminalvården.
          </p>
        </div>
        <div type="motSignatures">
          <list>
            <item xml:id="i-VHnpy4rb3k96LHmGbTR1Y9">
              Pia Steensland (KD)
            </item>
            <item xml:id="i-2jqYwE1MmPPDxJfULA4rda">
              Acko Ankarberg Johansson (KD)
            </item>
            <item xml:id="i-G9pXM3MUBS5WiZwmCjHZmG">
              Christian Carlsson (KD)
            </item>
            <item xml:id="i-Q3P69UDSDSmQYBRu9Rqoqp">
              Roland Utbult (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-XwVrELYV7x6Th3xozLxBKa">
              [1] http://stad.org/sv/utbildningar-restaurang/narkotika-p-krogen.
            </note>
            <note xml:id="i-BoGE7bRYhTfuWeiVzR2sLm">
              [2] https://docplayer.se/14898446-Ansvarsfull-alkoholservering-i-krogmiljo.html.
            </note>
            <note xml:id="i-TVtRLWeMipxhKuxNTrT1TK">
              [3] Recreational Marijuana Legalization and Use Among California
              Adolescents: Findings From a Statewide Survey, Mallie J. Paschall
              et al; Journal of studies on alcohol and drugs, januari 2021.
            </note>
            <note xml:id="i-BN8TEjZMFSMECFzdAT4m3Y">
              [4] https://www.can.se/app/uploads/2020/04/fokusrapport-06-2020.pdf.
            </note>
            <note xml:id="i-4C2jQkCqRezkNrDeWX6rG3">
              [5] Anders Håkansson and Carolina Widinghoff, Psychol Res Behav
              Manag. 2020 Aug 18;13:681–691 Gender Differences in Problem Gamblers
              in an Online Gambling Setting.
            </note>
            <note xml:id="i-2ejxzsv7eASM8974ZjGmBZ">
              [6] Gambling Despite Nationwide Self-Exclusion – A Survey in
              Online Gamblers in Sweden, Håkansson and Widinghoff, Front Psychiatry.
              2020 Dec 2; 11:599967.
            </note>
          </noteGrp>
        </div>
      </div>
    </body>
  </text>
</TEI>
